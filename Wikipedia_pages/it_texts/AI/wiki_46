{"id": "852837", "revid": "713714", "url": "https://it.wikipedia.org/wiki?curid=852837", "title": "Avezzano", "text": "Avezzano (: o ; \"Avezzan\u00eb\" in dialetto marsicano: ) \u00e8 un comune italiano di abitanti della provincia dell'Aquila, in Abruzzo.\nElevato a rango di citt\u00e0 con decreto del presidente della Repubblica del 21 giugno 1994, \u00e8 documentato per la prima volta con chiarezza nel IX secolo. Il centro urbano si \u00e8 sviluppato a cominciare dal riordino amministrativo francese e ancor pi\u00f9 verso la fine del XIX secolo in seguito al prosciugamento del lago Fucino, anticamente situato al centro della Marsica.\nLa citt\u00e0, quasi completamente distrutta dal terremoto del 1915, \u00e8 stata decorata con la medaglia d'argento al merito civile avendo subito nel 1944, pochi anni dopo la ricostruzione, gravi danni a causa dei bombardamenti aerei anglo-americani nonch\u00e9 atti di violenza e rappresaglie nazi-fasciste. A vocazione agricola, oltre che industriale e commerciale, costituisce un nodo geografico stradale e ferroviario nell'area appenninica dell'Italia centro-meridionale.\nGeografia fisica.\nTerritorio.\nLa citt\u00e0, distesa sul bordo nordoccidentale della conca del Fucino, \u00e8 dominata a nord dal monte Velino, confinando con il colle di Albe, e a ovest dal monte Salviano, oltre il quale ai margini dei piani Palentini sorge la frazione di Cese dei Marsi. A est del territorio comunale la localit\u00e0 di Paterno segna il confine con Celano, mentre a sud ricade in una porzione della piana fucense. Il settore urbano presenta un'altitudine che oscilla dai 670 dell'area adiacente al castello Orsini-Colonna ai 740 m della moderna zona nord.\nIl dislivello varia dai 652 del Fucino ai 1398 m del gruppo montuoso dei Tre Monti di Paterno; il terreno su cui poggia la citt\u00e0 \u00e8 in lieve declivio con salita in direzione nord-nordovest. Avezzano \u00e8 posizionata al centro della Marsica, regione storico-geografica abruzzese che comprende 37 comuni, per un totale di oltre abitanti.\nIdrologia.\nIl territorio fucense \u00e8 attraversato da una serie di canali realizzati dopo il prosciugamento e la bonifica del lago. Il collettore centrale raccoglie l'acqua che dal Giovenco e dai torrenti circostanti si riversa nel reticolo dei canali e che viene utilizzata soprattutto per scopi irrigui. Alcune sorgenti, tutte di piccola portata, sgorgano lungo i pendii del monte Velino e dei Tre Monti di Paterno. I piani Palentini sono in parte attraversati dall'Imele che unendosi al torrente R\u00e0fia a nord di Cese d\u00e0 origine al fiume Salto. Oltre all'Incile del Fucino le zone umide, caratterizzate dalla presenza di piccoli laghi, si trovano nelle localit\u00e0 di Pozzone e Papacqua.\nGeologia e morfologia.\nI rilievi che circondano la citt\u00e0 a nord-nordovest, facenti parte dei gruppi montuosi del Magnola-Velino e del monte Salviano, sono caratterizzati dalle tracce del glacialismo pleistocenico-olocenico per via della loro natura geologica di tipo calcareo-dolomitica. Coperture detritiche si evidenziano alle pendici dei monti circonfucensi. Le pareti montuose, lungo la direttrice fucense di nordest fino a Venere dei Marsi, sono segnate dalla successione carbonatica meso-cenozoica.\nNell'area di Avezzano i bordi della piana del Fucino presentano depositi fluviali ghiaioso-sabbiosi, limi e argille. I sedimenti sono databili almeno al periodo dell'ultima glaciazione. Su entrambi i versanti del monte Salviano e sul monte Cervaro sono presenti fenomenologie carsiche come piccole caverne o ripari rocciosi.\nClima.\nPer la sua posizione latitudinale, vicina al settore occidentale dell'Appennino centrale in prossimit\u00e0 del Subappennino, Avezzano \u00e8 caratterizzato da un clima continentale con inverni freddi e piovosi ed estati calde. Il maltempo di matrice atlantica, proveniente dal bacino tirrenico, fa registrare nel periodo invernale precipitazioni anche di carattere nevoso, tuttavia le nevicate pi\u00f9 intense si hanno con irruzioni fredde di matrice artico continentale dai settori balcanici, quando le temperature in taluni casi possono sfiorare i -30\u00a0\u00b0C. La sua posizione geografica, ai bordi della conca fucense, favorisce l'inversione termica specialmente in autunno, inverno e primavera, con la formazione di nebbia e un tasso di umidit\u00e0 elevato. Le estati sono generalmente torride ma caratterizzate anche da fasi temporalesche con temporaneo incremento dell'umidit\u00e0 dell'aria.\nDi seguito \u00e8 riportata la tabella riassuntiva dei principali dati della locale stazione meteorologica in funzione dal 1926.\nOrigini del nome.\nSull'origine del nome Avezzano ci sono diverse ipotesi:\nStoria.\nOrigini.\nLe tracce della presenza dei cacciatori nomadi sono databili al Paleolitico inferiore, mentre lo stanziamento a carattere continuativo delle trib\u00f9 bertoniane, provenienti dall'area costiera dell'Abruzzo, risalgono tra il Paleolitico medio e il Paleolitico superiore. Testimonianze di varia natura, archeologica e zoologica, sono emerse dalle cavit\u00e0 di origine tettonica del monte Salviano, in particolare dalle caverne Afra e La Difesa e dalla grotta di Ciccio Felice oltre che dai siti preistorici di Antrosano e Paterno.\nTracce delle necropoli di epoca romana, risalenti tra l'VIII e il V secolo a.C., sono emerse nelle localit\u00e0 situate lungo la linea di confine dei territori occupati da Equi e Marsi come colle Sabulo, Cretaro-Brecciara e valle Solegara. Il fundus Avidianus, riconducibile al II-I secolo a.C., fu incluso totalmente nell'ager di Alba Fucens dopo la colonizzazione romana.\nNel 41 d.C. l'imperatore Claudio avvi\u00f2 i lavori finalizzati al prosciugamento del lago Fucino attraverso un emissario ipogeo servito dagli omonimi cunicoli, realizzati a sud della contemporanea Avezzano. L'opera idraulica, considerata tra le pi\u00f9 ardite dell'epoca romana, fu completata nel 52 d.C. portando al prosciugamento di una buona parte del bacino lacustre attraverso lo scolo delle acque nel fiume Liri. Con la caduta dell'Impero romano d'Occidente e le successive invasioni barbariche venne a mancare l'attivit\u00e0 di manutenzione tanto che i sottopassi si ostruirono causando il totale ritorno del lago nel suo alveo naturale.\nMedioevo.\nDevastato dalle incursioni degli eserciti stranieri dei goti, greco-bizantini e alemanni per quasi tutto il periodo altomedievale il territorio fu caratterizzato dalla presenza di centri abitati sparsi, gli antichi pagi, alcuni dei quali situati sui contrafforti montuosi.\nAvezzano \u00e8 citata per la prima volta con chiarezza in un diploma del IX secolo riportato da Leone Marsicano nella \"Chronica sacri monasterii casinensis\". Tuttavia il processo di aggregazione che form\u00f2 la cittadella ebbe inizio dopo la battaglia di Tagliacozzo vinta da Carlo I d'Angi\u00f2, a cui segu\u00ec la distruzione di Albe e del nucleo di Pietraquaria, e secondo alcuni storici con il coincidente abbandono del centro di Penna.\nGli statuti dell'universitas risalgono presumibilmente al XIV secolo mentre il centro urbano si svilupp\u00f2 ulteriormente quando diversi villaggi adiacenti alla localit\u00e0 Pantano completarono l'accorpamento per motivi logistici intorno alla chiesa dedicata in origine a San Salvatore e poi a Sant'Antonio Abate o, secondo altre fonti, a San Pietro o a San Clemente e solo successivamente a San Bartolomeo. La citt\u00e0 fedele a Filippo II d'Angi\u00f2 fu fatta devastare da Francesco I del Balzo che nella seconda met\u00e0 del Trecento ordin\u00f2 il sacco compiuto dal capitano di ventura Ambrogio Visconti e da scorridori.\nEt\u00e0 moderna.\nIl XV secolo segn\u00f2 il declino definitivo di Albe, fino ad allora centro di riferimento politico e amministrativo della contea, a favore della cittadina confinante. Il territorio fu al centro delle lotte di potere tra le famiglie romane degli Orsini e dei Colonna. Gentile Virginio Orsini fece trasformare il castello trecentesco in una rocca rinascimentale, conformandola ai nuovi criteri dell'architettura militare. Gli Orsini mantennero il controllo delle contee e delle baronie marsicane fino agli anni 1495-1499, periodo in cui alcuni diplomi di re Federico I di Napoli attestano chiaramente il predominio dei Colonna sulla famiglia rivale; la loro signoria dur\u00f2 ininterrottamente per circa tre secoli fino all'abolizione dei feudi. Nel 1811 Gioacchino Murat decret\u00f2 l'istituzione del distretto di Avezzano.\nIl fenomeno del brigantaggio fu al centro delle vicende storiche del comprensorio prima e dopo l'unit\u00e0 d'Italia in seguito alla quale venne creato il circondario di Avezzano.\nEt\u00e0 contemporanea.\nTra il 1855 e il 1876 Alessandro Torlonia fece prosciugare definitivamente il lago Fucino che era il terzo bacino lacustre in Italia per estensione, dopo il Garda e il Maggiore. Fu ripreso il progetto di diciotto secoli prima e attraverso il restauro e l'ampliamento dell'incile, dell'emissario ipogeo e dei cunicoli di Claudio l'alveo fucense divenne una pianura agricola di oltre ettari. Successivamente alla bonifica delle terre emerse la zona venne dotata di diverse infrastrutture come la rete viaria interna, a cui segu\u00ec la realizzazione delle strade per Sulmona e Tivoli tra il 1873 e il 1881, della ferrovia Roma-Sulmona nel 1888 e della linea diretta a Sora e Napoli nel 1902 dopo la realizzazione della galleria elicoidale di Capistrello. Risale alla seconda met\u00e0 dell'Ottocento anche il progetto di ferrovia Rieti-Avezzano che non fu mai portato a termine.\nNel pieno dello sviluppo socio-economico l'area fucense fu colpita il 13 gennaio 1915 dal terremoto della Marsica, classificato tra i maggiori eventi sismici avvenuti in Italia per forza distruttiva e numero di vittime. La scossa principale, registrata dall'Istituto nazionale di geofisica e vulcanologia alle ore 07:52:43, provoc\u00f2 morti e la devastazione di numerosi comuni del centro Italia.\nAd Avezzano, prossima all'epicentro, le vittime furono oltre diecimila.\nMolti giovani avezzanesi scampati al sisma persero la vita sul fronte durante la prima guerra mondiale.\nCon la successiva ricostruzione, favorita dai prigionieri austro-ungarici del campo di concentramento e dai soldati della Legione Romena d'Italia, vennero trasferiti nella citt\u00e0 nuova uffici pubblici ed ecclesiastici come il genio civile e la cattedra della diocesi dei Marsi.\nLa citt\u00e0 sub\u00ec durante la seconda guerra mondiale diversi bombardamenti aerei, nuovamente distrutta per oltre il 70% fu liberata dall'esercito neozelandese il 10 giugno 1944. In seguito alle lotte contadine del secondo dopoguerra fu attuata la riforma agraria che permise l'espropriazione anticipata di oltre ettari di terreni coltivabili del Fucino ai danni dei Torlonia e l'assegnazione agli agricoltori diretti, favorendo la cooperazione e il miglioramento delle condizioni socio-economiche del territorio.\nNel 1961 il comune di Avezzano fu decorato con la medaglia d'argento al merito civile per gli atti di abnegazione della sua comunit\u00e0 durante il secondo conflitto mondiale; nel 1994 fu invece elevato a rango di citt\u00e0 con decreto del presidente della Repubblica.\nSimboli.\nLo stemma in uso \u00e8 il decimo nella storia di Avezzano, \u00e8 stato riconosciuto nel 1994 dal presidente della Repubblica Oscar Luigi Scalfaro.\nStemma: \"d'azzurro, al San Bartolomeo di carnagione, in maest\u00e0, aureolato d'oro, capelluto e barbuto di nero, mirante verso l'alto, i fianchi e parte delle gambe drappeggiati di rosso, il braccio destro alzato, la mano destra impugnante il coltello del martirio, posto in banda, con la punta all'ins\u00f9, d'argento, la spalla sinistra coperta dalla pelle del Santo, al naturale, pendente fino al fianco sinistro, attraversante il drappeggio, terminante con le mani e con il viso, rovesciati, il Santo sostenuto dalla pianura diminuita, d'oro. Ornamenti esteriori da citt\u00e0\".\nGonfalone: \"drappo di giallo, riccamente ornato di ricami d'oro e caricato dallo stemma sopra descritto con la iscrizione centrata in oro, recante la denominazione della citt\u00e0, le parti in metallo ed i cordoni saranno dorati. L'asta verticale sar\u00e0 ricoperta di velluto giallo con bullette dorate poste a spirale. Nella freccia sar\u00e0 rappresentato lo stemma della citt\u00e0 e sul gambo inciso il nome. Cravatta con nastri ricolorati dai colori nazionali frangiati d'oro\".\nMonumenti e luoghi d'interesse.\nMonumenti.\nSegnata dal terremoto della Marsica del 1915 e dai bombardamenti della seconda guerra mondiale, l'area urbana di Avezzano non presenta un ampio patrimonio monumentale e artistico. Di rilievo, nel nucleo storico della citt\u00e0, si trovano il fontanile cinquecentesco di Marcantonio Colonna e il monumento bronzeo ai caduti delle guerre intitolato \"Gloria del Fante\", inizialmente collocato in piazza Risorgimento e successivamente spostato in piazza Torlonia. L'opera realizzata dopo la met\u00e0 degli anni venti dallo scultore neo-ellenistico Ermenegildo Luppi fu inaugurata nel 1931 alla presenza del ministro Pietro Gazzera e dell'onorevole Carlo Delcroix. La fontana circolare ottocentesca situata nella stessa piazza fu progettata dall'agrimensore Giulio Del Pelo Pardi e realizzata nel 1899 dallo scalpellino Enrico Santirocco.\nSul monte Salviano si trovano il memoriale realizzato in ricordo delle vittime del terremoto del 1915 e della prima guerra mondiale, il cui obelisco \u00e8 stato realizzato nel 1965 dallo scultore Pasquale Di Fabio e la scultura \"Teatro della Germinazione\", opera del 1998 di Pietro Cascella collocata nei pressi del valico.\nSociet\u00e0.\nEtnie e minoranze straniere.\nI dati dell'istituto nazionale di statistica rilevano al 31 dicembre 2020 una popolazione straniera residente pari a persone, rappresentante circa l'8% della popolazione residente ad Avezzano. Le comunit\u00e0 maggiormente rappresentate sono le seguenti:\nLingue e dialetti.\nIl dialetto parlato ad Avezzano \u00e8 incluso nel sistema dei dialetti meridionali intermedi.\nTuttavia il territorio comunale risulta solcato dal confine tra l'area linguistica abruzzese occidentale e quella caratterizzata dal continuum dialettale tagliacozzano che si estende alle contemporanee frazioni di Antrosano, Cese e San Pelino.\nIl dialetto avezzanese, come quello dell'area fucense-marsicana, presenta relativamente ad alcune caratteristiche fonetiche una somiglianza con il napoletano, ci\u00f2 a causa degli scambi economici documentati tra le due aree durante il Regno di Napoli attraverso la via per Sora e Cassino.\nNondimeno, in seguito al prosciugamento del lago Fucino e al terremoto del 1915 e successivamente a causa dell'industrializzazione e delle relazioni di pendolarismo con la capitale, si \u00e8 andato sviluppando un influsso fonetico in forma allofona del dialetto romanesco.\nReligione.\nAvezzano ospita la sede dell'omonima diocesi, intitolata ufficialmente ai Marsi fino alla modifica del nome avvenuta nel 1986. La cattedra ha avuto due spostamenti, il primo nel 1580 dall'antica chiesa di Santa Sabina a quella di Santa Maria delle Grazie a Pescina, infine in modo ufficiale dal 1924 in citt\u00e0, dove diversi anni dopo venne consacrata la nuova chiesa madre della diocesi, la cattedrale di San Bartolomeo.\nTradizioni e folclore.\nIl culto della Madonna di Pietraquaria risale al XII secolo, mentre la festa in onore della compatrona della citt\u00e0 contro le siccit\u00e0, le pestilenze e i terremoti si tiene ufficialmente dal 1779. Il 25 aprile si svolge la fiera, mentre la notte del 26 aprile vengono accesi in tutti i quartieri i cosiddetti \"focaracci\", fuochi devozionali sul modello della festa di Beltane, tradizione che risale al 1870. Il giorno successivo \u00e8 dedicato alle celebrazioni religiose con la statua della Vergine che viene portata in processione dal santuario alla cattedrale, scendendo lungo il sentiero della Via Crucis e percorrendo le strade cittadine. In occasione di particolari ricorrenze viene trasportato a spalla il grande quadro raffigurante la Madonna con il Bambino. Nel mese di maggio il santuario, meta di pellegrinaggi mariani, viene raggiunto salendo a piedi lungo il sentiero della Via Crucis.\nIstituzioni, enti e associazioni.\nL'ospedale civile Santi Filippo e Nicola era originariamente situato in via san Francesco, dinanzi alla chiesa dei Santi Filippo e Nicola da cui prese il nome. Dopo il sisma del 1915 fu ricostruito in via monte Velino, infine spostato in un moderno edificio nella periferia nord della citt\u00e0 non distante dal casello autostradale della A25, su un'area di circa metri quadrati.\nCultura.\nArchivi e biblioteche.\nLa sezione di Archivio di Stato di Avezzano istituita nel 1999 \u00e8 ubicata nel palazzo Torlonia. Il materiale archivistico comunale \u00e8 conservato presso l'ASCA, l'archivio storico del comune di Avezzano, mentre la diocesi locale si avvale della biblioteca del seminario intitolata a Muzio Febonio e dell'archivio storico creato intorno al X secolo che custodisce l\"'Exsultet\" commissionato nel 1056 e una delle tre ristampe de \"Le opere di Galileo\", raccolta di scritti di Galileo Galilei del XVII secolo. L'archivio-biblioteca \"Enea Merolli\" \u00e8 costituito da migliaia di volumi e centinaia di fascicoli processuali della prima met\u00e0 del Novecento.\nLa biblioteca comunale con un fondo di circa volumi sulla storia del territorio \u00e8 stata allestita nel palazzo Torlonia insieme all'archivio storico del Centro Studi Marsicani \"Ugo Maria Palanza\". Dal 1982 la biblioteca intitolata a Ignazio Silone \u00e8 collocata presso l'edificio realizzato nel 1970 dall'architetto Paolo Portoghesi in collaborazione con l'ingegnere Vittorio Gigliotti che ospita l'agenzia regionale di promozione culturale. Le biblioteche \"Bruno Cassinelli\" e \"Nicola Irti-Fondo Benedetto Croce\" sono specializzate in diritto e letteratura giuridica. La Piccola biblioteca marsicana custodisce centinaia di volumi e documenti suddivisi in abruzzesistica e storia della Marsica.\nRicerca.\nPolo della ricerca \u00e8 il CRUA, consorzio di ricerca unico d'Abruzzo. \u00c8 stato istituito per incentivare la cooperazione fra ricerca e industria e per promuovere e supportare le piccole e medie imprese del territorio abruzzese nei processi dell'innovazione rivolti ai prodotti del comparto agro-industriale e ai settori microrganismi/starter e alta formazione.\nScuole.\nL'investimento nelle strutture scolastiche ha prodotto importanti effetti nel territorio comunale di Avezzano dove sono presenti diverse scuole dell'infanzia, primarie e secondarie di primo grado e sei scuole secondarie di secondo grado con vari indirizzi di studio.\nUniversit\u00e0.\nLa citt\u00e0 ospita dal 2004 la sede distaccata della facolt\u00e0 di giurisprudenza dell'Universit\u00e0 degli Studi di Teramo. Dal 2016 \u00e8 operativo il polo didattico universitario telematico \"Pegaso\". \nMusei.\nIl polo espositivo Aia dei Musei ospita il museo lapidario marsicano, istituito nel 1888 dopo il prosciugamento del lago Fucino, e l'allestimento multimediale che ripercorre l'opera idraulica. Nella sezione lapidaria sono esposti i resti dei portali in pietra di alcune chiese distrutte dal sisma del 1915 e vari reperti di epoca romana, medievale e rinascimentale.\nIl museo della civilt\u00e0 contadina e pastorale espone presso il padiglione Torlonia e il parco dell'omonima villa i mezzi e gli utensili utilizzati dai primi agricoltori del luogo subito dopo il prosciugamento del lago, oltre agli arcaici attrezzi della realt\u00e0 agreste. La pinacoteca d'arte moderna \u00e8 stata collocata dopo il restauro degli anni novanta nel piano superiore del castello Orsini-Colonna. Nel 2021 \u00e8 stato inaugurato il museo dell'intrattenimento elettronico che ospita in un edificio prossimo al nucleo industriale la pi\u00f9 vasta esposizione europea di computer, console, flipper, cabinati e videogiochi arcade realizzati dal 1971 agli anni duemila.\nMedia.\nHanno sede in citt\u00e0 le televisioni locali Antenna 2, Info Media News e Telesirio e quattro emittenti radiofoniche: Radio Antenna Futura, Radio Luna, Radio Monte Velino e Radio Stella.\nArte.\nIl \"premio Avezzano\", organizzato annualmente dal 1949 al 1970, \u00e8 una rassegna nazionale di arti figurative, pittura e scultura riservata agli artisti contemporanei a cui partecipano esponenti del mondo della cultura di fama nazionale. Negli anni cinquanta fu inclusa nella kermesse intitolata \"Settimana Marsicana\", una serie di eventi legati ad agricoltura, artigianato, commercio, industria, musica e sport.\nTeatro.\nL'attivit\u00e0 teatrale \u00e8 svolta da alcune compagnie cittadine come Il Teatro dei Colori e il Teatro Lanciavicchio che promuovono la formazione teatrale attraverso i laboratori e l'attivit\u00e0 scolastica. Sono diverse le associazioni teatrali amatoriali e dialettali in attivit\u00e0.\nCinema.\nIl film muto sulla prima guerra mondiale intitolato \"Sempre nel cor la Patria!\" del regista Carmine Gallone fu girato nella citt\u00e0 che appena distrutta dal terremoto del 1915 pot\u00e9 tragicamente simulare i panorami di guerra.\nNel 1979 furono girate nel capoluogo marsicano alcune scene del film \"Fontamara\" del regista Carlo Lizzani, tratto dall'omonimo romanzo di Ignazio Silone. \nNel 2003 il regista Gianluca Maria Tavarelli scelse la piana del Fucino tra le location del film \"Liberi\" con Elio Germano e Nicole Grimaudo.\nNel 2006 ad Avezzano fu ambientato il film-documentario \"Taccone, fuga in salita\", omaggio al ciclista Vito Taccone, del regista C\u00e9sar Meneghetti. La frazione di San Pelino \u00e8 apparsa nel film \"Storie sospese\" diretto nel 2015 dal regista Stefano Chiantini.\nMusica.\nSono presenti ad Avezzano alcuni cori polifonici che spaziano dalla musica sacra alla classica come l'associazione corale La Fenice, il coro Claudio Monteverdi, l'orchestra I flauti di Toscanini e l'orchestra giovanile della diocesi dei Marsi. L'ente concertistico Harmonia Novissima fa parte del Cidim, il comitato nazionale italiano di musica.\nCucina.\nLa presenza del lago Fucino in tutte le epoche ha garantito con i pesci d'acqua dolce le necessarie risorse alimentari, insieme alla selvaggina e alla frutta. La fauna ittica presente nel bacino fucense era costituita prevalentemente da anguille, barbi, carpe, gamberi, lasche, scardole, spinarelli, tinche, trote, a cui si accostavano numerose specie di anfibi. Piatti tipici della tradizione gastronomica locale erano i pesci sotto ai coppi, ovvero puliti e riempiti di foglie di salvia, infine protetti da un coppo e cotti sotto la brace del camino. Dopo il prosciugamento del lago anche la cucina locale si \u00e8 radicalmente trasformata avvicinandosi alla tradizione culinaria dell'Abruzzo montano con personali interpretazioni e contributi.\nAvezzano \u00e8 nota per la produzione della patata del Fucino, certificata IGP e PAT e della carota dell'altopiano del Fucino, anch'essa riconosciuta con il marchio europeo IGP. Gli utilizzi in cucina di questi ortaggi sono variegati.\nI primi piatti si distinguono per l'uso di formati di pasta abruzzese come i maccheroni alla chitarra, i ravioli e le fettuccine accompagnati da salse a base di pomodoro con carne di vitello o maiale. Le fettuccine possono essere condite anche con rag\u00f9 bianco di patate e guanciale. Tipici piatti invernali sono i brodi a base vegetale o di pollo oppure le polente di farro o semplicemente accompagnate dal sugo o dai fagioli. Primo piatto della Marsica transumante sono gli anellini alla pecoraia, una pasta a forma di anello servita con una salsa mista di pomodoro e vegetali a cui viene aggiunta la ricotta di pecora. Eredit\u00e0 della cucina povera rinascimentale sono le minestre a base di legumi e farro e le sagne con i fagioli.\nLe ricette dei secondi piatti prediligono le carni suine e bovine. Anche ad Avezzano, come nel resto d'Abruzzo, \u00e8 diffusa la specialit\u00e0 degli arrosticini di pecora. \nTra gli usi culinari tipici della frazione di Antrosano c'\u00e8 la pecora ajo cotturo, la cui carne viene cotta in un grande paiolo di rame. \nNei piani Palentini viene prodotta la farina del grano Solina, mentre i dolci tipici sono le ferratelle marsicane, sfoglie realizzate con stampi in metallo dal disegno a rombi in rilievo.\nIl vino cotto \u00e8 una bevanda che si ottiene da uva dei vitigni di Montepulciano servita calda dopo bollitura in una pentola di rame. A Paterno si producono diverse variet\u00e0 di vino rosso, rosato e bianco.\nEventi.\nIl festival Cinema e Ambiente Avezzano \u00e8 un evento incentrato sulle tematiche ambientali e dello sviluppo ecosostenibile. Al concorso partecipano lungometraggi e cortometraggi realizzati in Italia e pellicole internazionali.\nIl festival letterario Sei giornate in cerca d'autore vede protagonisti nell'arena Mazzini autori affermati e giovani scrittori.\nGeografia antropica.\nUrbanistica.\nLa citt\u00e0 distrutta dal terremoto della Marsica del 1915 \u00e8 stata ricostruita in gran parte entro la prima met\u00e0 del Novecento con uno stile tardo Liberty che caratterizza il livello urbanistico e architettonico. In particolare le ville e buona parte degli edifici del centro urbano presentano aspetti relativi a un sobrio Liberty, al neomedievale oppure al neoclassico.\nGrazie ai fondi recuperati dall'onorevole Camillo Corradini la ricostruzione fu portata avanti adottando il piano regolatore del 1916 redatto dall'ingegnere di Villa Romana di Carsoli, Sebastiano Bultrini che immagin\u00f2 una citt\u00e0 giardino a bassa densit\u00e0 edilizia. \nL'area urbana include i punti generatori di piazza Matteotti, presso la stazione ferroviaria, e di piazza Castello da cui a raggiera si diramano le principali arterie. L'aspetto moderno di Avezzano, del tutto insolito nell'entroterra abruzzese, \u00e8 caratterizzato da una struttura regolare costituita da strade frequentemente incrociate e marciapiedi larghi e alberati.\nEconomia.\nAgricoltura.\nGrazie alla trasformazione lago-pianura che nel Fucino ha causato stravolgimenti sociali e modificato il sistema economico si \u00e8 sviluppata gradualmente un'agricoltura di tipo intensivo favorita dalle caratteristiche orografiche della piana, con la cresta delle montagne quasi mai al di sotto dei 1500 e dal clima, caratterizzato dall'escursione termica estiva, che agevola la capacit\u00e0 produttiva.\nAgli inizi del Novecento la costruzione dello zuccherificio di Avezzano favor\u00ec soprattutto la coltivazione della barbabietola da zucchero che venne affiancata alla produzione dei cereali. Tuttavia fino agli anni cinquanta l'allevamento di bestiame e l'agricoltura hanno avuto le caratteristiche limitate delle imprese di tipo familiare; nel 1951 con l'istituzione dell'ente Fucino scomparve la zootecnia mentre l'attivit\u00e0 agricola si \u00e8 progressivamente evoluta acquisendo le caratteristiche imprenditoriali.\nLe colture pi\u00f9 importanti sono la patata del Fucino, nota anche con il nome di \"patata di Avezzano\", e la carota dell'altopiano del Fucino; entrambi i prodotti hanno ottenuto il marchio di qualit\u00e0 IGP. Numerosi gli ortaggi che vengono trattati nei centri di condizionamento sorti nella piana: cavolfiore, finocchio, insalata, radicchio rosso, sedano.\nDal 2006 per effetto della chiusura di quasi tutti gli zuccherifici italiani determinata dalla riforma europea \"OCM zucchero\" \u00e8 scomparsa la coltivazione delle barbabietole per far posto alle nuove colture con grandi percentuali di produzione, in particolare canapa da fibra, grano, mais e pomodori utilizzati per le biomasse e come fertilizzanti.\nI dati relativi al settore primario del Cresa, centro regionale di studi e ricerche economico-sociali, attestano che il comparto agricolo fa da traino all'economia locale.\nArtigianato e commercio.\nTra le attivit\u00e0 economiche pi\u00f9 tradizionali, diffuse e rinomate vi sono quelle artigianali, come la tessitura finalizzata alla realizzazione di tappeti, arazzi e coperte, oltrech\u00e9 il ricamo artistico. Il territorio si contraddistingue anche per la produzione di mobili rustici.\nUn ruolo importante \u00e8 rivestito dal settore terziario, in particolare il comparto tradizionale con le aree commerciali che si trovano sulla via Tiburtina Valeria, nelle direzioni di Cappelle dei Marsi e di San Pelino e con gli esercizi pubblici presenti nel centro cittadino. Due sono i mercati settimanali, mentre con il sistema del chilometro zero, nella piazza del Mercato, si vendono i prodotti biologici e tipici locali.\nIndustria.\nLa prima industria del territorio fu lo zuccherificio di Avezzano costruito alla fine del XIX secolo e reso operativo a cominciare dal 1901. Accanto a esso vennero realizzati gli edifici delle malterie italiane, annoverate tra i primi birrifici del Paese, oltre alle distillerie operative dal 1936. Nei primi anni del 1900 si insediarono alcune fabbriche legate all'indotto generato dall'opificio o dalle attivit\u00e0 agricole fucensi come l'industria del legname Saila, edificata dopo il prosciugamento e ricostruita dopo il sisma, nel 1924, su progetto dell'ingegnere Luigi Vendittelli.\nIl nucleo industriale vero e proprio si \u00e8 sviluppato dopo il 1962, anno della costituzione del locale consorzio di industrializzazione per un'area inizialmente pari a 375 ettari.\nNella zona, a sud della citt\u00e0, operano varie attivit\u00e0 di tipo industriale e artigianale che rappresentano un volano per il settore secondario delle aree interne dell'Abruzzo. Presso lo stabilimento ex Texas Instruments, acquisito da Micron Technology, poi da LFoundry-SMIC e in seguito dalla Wuxi Xichanweixin Semiconductor, multinazionale cinese della produzione elettronica, lavorano circa addetti. Micron prosegue l'attivit\u00e0 in un'altra sede del nucleo dove operano realt\u00e0 industriali come Cartiere Burgo, Saes Getters, FIAMM-Siapra (Showa Denko) e Nuova Presafer. Numerose le imprese specializzate nei comparti manifatturieri, dei servizi e della cantieristica.\nA poca distanza \u00e8 operante dal 1963 il Centro spaziale del Fucino \"Piero Fanti\" di Telespazio che figura tra i principali centri spaziali del mondo.\nServizi.\nIl centro fieristico di Avezzano inaugurato nel 2013 nei pressi del nucleo industriale \u00e8 dislocato su un'area coperta di metri quadri e su una all'aperto di circa . Ospita fiere d'importanza nazionale dell'artigianato, della tecnologia e dell'elettronica.\nTurismo.\nLa citt\u00e0 \u00e8 posta al centro del sistema dei parchi e delle riserve dell'area interna dell'Abruzzo risultando un punto di partenza agevole per raggiungere le localit\u00e0 della Marsica come il parco nazionale d'Abruzzo, Lazio e Molise, il parco naturale regionale Sirente-Velino, Tagliacozzo, i borghi della piana del Cavaliere, la valle Roveto, la valle del Giovenco, Ovindoli, l'altopiano delle Rocche e altre localit\u00e0 situate al confine del Lazio.\nInfrastrutture e trasporti.\nStrade.\nLa citt\u00e0 \u00e8 connessa all'autostrada A25 Roma-Pescara tramite il casello e alcuni svincoli della strada statale 690 Avezzano-Sora. Lo svincolo direzionale dell'autostrada A24 Roma-L'Aquila-Teramo si trova a pochi chilometri dal casello, nella localit\u00e0 di Torano.\nAltre principali vie di comunicazione sono la strada statale 82 della Valle del Liri che collega Avezzano con Sora e Cassino, terminando il suo percorso a Itri (LT); la strada statale 5 Via Tiburtina Valeria che unisce Roma con Tivoli, Avezzano e Pescara e la strada statale 578 Salto Cicolana verso Rieti, il cui innesto \u00e8 situato a Cappelle dei Marsi.\nFerrovie.\nLa stazione di Avezzano \u00e8 servita dalle relazioni che percorrono la direttrice Roma-Pescara ed \u00e8 il punto di diramazione della linea ferroviaria Avezzano-Roccasecca, che collega la citt\u00e0 con Sora e Cassino. Nella piccola stazione di Paterno-San Pelino, chiusa nel 1999, fermavano i treni regionali tra Roma Tiburtina e la stazione di Pescara.\nInterporto.\nContiguo al casello autostradale della A25 \u00e8 ubicato il centro smistamento merci della Marsica. L'interporto ospita in seguito al terremoto dell'Aquila del 2009 il polo logistico nazionale della Protezione civile gestito dalla Croce Rossa Italiana.\nMobilit\u00e0 urbana.\nIl trasporto pubblico locale \u00e8 svolto dalla SCAV e si compone di sei linee su autobus. La mobilit\u00e0 interurbana \u00e8 garantita dagli autoservizi offerti dalla Societ\u00e0 Unica Abruzzese di Trasporto e dalla Cotral.\nAmministrazione.\nCaratterizzata da un sobrio patriottismo e dal liberalismo, la storia politico-amministrativa del comune fa registrare a cominciare dalla fine dell'Ottocento la contrapposizione tra i movimenti cattolici e le nuove organizzazioni laiche e socialiste, favorite dalla piccola borghesia locale in contrasto con il capitalismo dei Torlonia, proprietari delle terre bonificate del Fucino. Pochi anni dopo il periodo dei podest\u00e0 e la nascita della Repubblica Italiana, la citt\u00e0 fu guidata fino al 1993 dalla Democrazia Cristiana. Successivamente si sono alternate amministrazioni di centro-sinistra e di centro-destra. Dal 2020 il governo del comune \u00e8 affidato a una coalizione indipendente e civica.\nAltre informazioni amministrative.\nNel 1939 San Pelino fu la prima frazione a essere inclusa amministrativamente al comune di Avezzano. Dal 1954 al 1960 anche le frazioni di Antrosano, Castelnuovo e Paterno sono entrate a far parte del territorio comunale.\nLa citt\u00e0 ospita alcuni consorzi ed enti sovracomunali come la comunit\u00e0 montana Montagna Marsicana, il consorzio di bonifica Liri-Garigliano e il bacino imbrifero montano Liri-Garigliano.\nSport.\nHa sede nel comune la societ\u00e0 di calcio , fondata nel 1919 con il nome di \"Forza e Coraggio Avezzano F.C.\"\nLa squadra dell' rugby \u00e8 stata costituita nel 1977.\nL'unica societ\u00e0 di hockey su prato esistente in Abruzzo \u00e8 l'Hockey Avezzano, che ha militato in serie A2 per la prima volta nel 1978.\nPer tre volte la citt\u00e0 \u00e8 stata sede di arrivo di tappa del Giro d'Italia, nel 1986, nel 1988 e nel 2003. In alcune edizioni la Tirreno-Adriatico ha fatto tappa o ha attraversato il comune.\nAllo stadio dei Pini si sono svolte diverse edizioni del meeting internazionale di atletica leggera intitolato a Pietro Marianella. Nel 1974 Sara Simeoni vi stabil\u00ec il record italiano di salto in alto e in altre edizioni vi gareggiarono Pietro Mennea, Fiona May e Steve Williams, primatista mondiale dei 100 metri.\nLa casa automobilistica statunitense Panoz produce dal 2017 l'automobile sportiva chiamata Panoz Avezzano in onore al padre del fondatore Don Panoz, marsicano emigrato nella Virginia Occidentale dopo il terremoto del 1915.\nAvezzano ha ospitato nel 1991 l'incontro di boxe valido per il titolo mondiale IBF tra Gianfranco Rosi e Glenn Wolfe e nel 2009 le gare di pugilato ai XVI Giochi del Mediterraneo. Dal 1989 al 1993 la Pro Calcetto Avezzano ha militato nel massimo torneo di serie A di calcio a 5. \nIl circuito di Avezzano, riservato alle auto d'epoca, rievoca eventi competitivi che risalgono alla seconda met\u00e0 del Novecento.\nImpianti sportivi.\nLe strutture sportive con la maggiore capienza sono lo stadio dei Marsi e lo stadio dei Pini. Nella periferia nord si concentrano gli impianti per la pratica di vari sport: campi da tennis, palasport, palestra del pugilato, pattinodromo, piscina e il velodromo \"Vito Taccone\".\nLo stadio del rugby e quello dell'hockey su prato sono stati costruiti dopo il campionato mondiale di calcio 1990."}
{"id": "852838", "revid": "117085616", "url": "https://it.wikipedia.org/wiki?curid=852838", "title": "Mediatore (ordinamento italiano)", "text": "Il mediatore nel diritto italiano \u00e8 colui che mette in relazione due o pi\u00f9 parti per la conclusione di un affare, senza essere legato ad alcuna di esse da rapporti di collaborazione, di dipendenza o di rappresentanza. \nLa figura della medizione e del mediatore \u00e8 posta dagli artt. 1754 e segg. del codice civile italiano. La disciplina generale della professione di mediatore \u00e8 posta dalla legge 3 febbraio 1989, n. 39 (pi\u00f9 volte modificata, da ultimo con d.lgs. 26 marzo 2010, n. 59). \nFigura di mediatore diversa da quella appena definita \u00e8 prevista dal d.lgs. 4 marzo 2010 n. 28, in tema di mediazione civile, il quale, individualmente o collegialmente, assiste due o pi\u00f9 soggetti nella ricerca di un accordo amichevole per la composizione di una controversia, formulando una proposta per la risoluzione della stessa.\nCaratteristiche.\nIl mediatore per la conclusione di un affare ha diritto alla provvigione da ciascuna delle parti se l'affare \u00e8 concluso per effetto del suo intervento. La misura della provvigione, e come debba essere ripartita tra parti che hanno concluso l'affare, \u00e8 stabilita da un previo accordo con il mediatore oppure, in mancanza, dalle tariffe stabilite dalla giunta camerale competente per territorio tenendo conto degli usi locali . In mancanza di accordo, tariffe o usi, \u00e8 determinata dal giudice secondo equit\u00e0 .\nChi intende svolgere l'attivit\u00e0 di mediazione, anche in modo discontinuo o occasionale, deve essere iscritto nel registro delle imprese e nel repertorio economico amministrativo (REA), istituito presso le Camere di commercio, industria, artigianato e agricoltura. Chiunque eserciti l'attivit\u00e0 di mediazione senza essere iscritto nel relativo ruolo \u00e8 punito con la sanzione amministrativa del pagamento di una somma compresa fra euro 7.500 ed euro 15.000 ed \u00e8 tenuto alla restituzione alle parti contraenti delle provvigioni percepite .\nPer l'esercizio della professione di mediatore deve essere prestata idonea garanzia assicurativa a copertura dei rischi professionali ed a tutela dei clienti .\nDovere di verit\u00e0.\nL'attivit\u00e0 del mediatore \u00e8 retta dal principio di verit\u00e0. Egli infatti \u00e8 tenuto a comunicare alle parti le circostanze a lui note, relative alla valutazione e alla sicurezza dell'affare, che possono influire sulla conclusione di esso, e ne \u00e8 responsabile .\nD'altro canto, l'obbligo di una corretta informazione alle parti si estrinseca non solo nella comunicazione di tutte le circostanze note al mediatore ma anche di quelle dallo stesso conoscibili usando quella diligenza professionale che non pu\u00f2 fargli difetto. \nCon riguardo a questo fondamentale aspetto del rapporto di mediazione, la giurisprudenza di legittimit\u00e0 precisa che, in caso di contenzioso tra il mediatore e le parti, spetta al mediatore dimostrare di aver fatto tutto il possibile nell'adempiere agli obblighi di correttezza ed informazione in favore di entrambe le parti e di non aver agito, invece, nella veste di incaricato (ad esempio, mandatario con o senza rappresentanza) di una delle parti, favorendo una parte a danno dell'altra. In particolare, il mediatore \u00e8 tenuto a comunicare: l'eventuale stato di insolvenza di una delle parti, l'esistenza di iscrizioni o pignoramenti sul bene oggetto dell'affare, l'esistenza di prelazioni ed opzioni e, pi\u00f9 in generale, la sussistenza di qualunque circostanza in virt\u00f9 della quale le parti avrebbero concluso un contratto con un diverso contenuto. In conclusione, e per esemplificare il caso pi\u00f9 frequente, quando l'acquirente di un immobile scopra che lo stesso non abbia le caratteristiche strutturali e qualitative descritte dall'agente immobiliare, pu\u00f2 ottenere dal mediatore infedele la restituzione della provvigione gi\u00e0 versata e il risarcimento del danno subito.\nL'esigenza di imparzialit\u00e0 del mediatore \u00e8 ulteriormente rinforzata dalle incompatibilit\u00e0 professionali: il mediatore, infatti, non pu\u00f2 essere dipendente da persone, societ\u00e0 o enti, privati e pubblici (ad esclusione, ovviamente, delle imprese stesse di mediazione) e non pu\u00f2 svolgere attivit\u00e0 imprenditoriali e professionali (diverse da quelle di mediatore). L'obiettivo delle incompatibilit\u00e0 \u00e8 chiaramente quello di tutelare le parti mediate da eventuali conflitti di interesse del mediatore .\nIl mediatore atipico.\nLa giurisprudenza di legittimit\u00e0 osserva come spesso avvenga nella prassi che l'apparente mediatore agisca, in realt\u00e0, in virt\u00f9 di un incarico ricevuto da una o pi\u00f9 parti ai fini della conclusione dell'affare (questo accade sovente con gli agenti immobiliari, i quali, appunto, ricevono l'incarico a vendere l'immobile). In questo caso, all'apparente mediatore (che, in realt\u00e0, non \u00e8 pi\u00f9 un mediatore ma un mandatario) non spettano i diritti che la legge riconosce al mediatore, primo fra tutti il diritto alla provvigione da entrambe le parti, bens\u00ec\u00a0\u2013 e ovviamente \u2013 solo da parte del mandante che gli ha conferito l'incarico. "}
{"id": "852840", "revid": "3082", "url": "https://it.wikipedia.org/wiki?curid=852840", "title": "Gjergj Kastriot Skanderbeg", "text": ""}
{"id": "852856", "revid": "287204", "url": "https://it.wikipedia.org/wiki?curid=852856", "title": "5910 Zatopek", "text": ""}
{"id": "852859", "revid": "287204", "url": "https://it.wikipedia.org/wiki?curid=852859", "title": "5926 Schonfeld", "text": ""}
{"id": "852860", "revid": "287204", "url": "https://it.wikipedia.org/wiki?curid=852860", "title": "5937 Loden", "text": ""}
{"id": "852864", "revid": "281779", "url": "https://it.wikipedia.org/wiki?curid=852864", "title": "Estetica dell'oppresso", "text": "L'estetica dell'oppresso \u00e8 il frutto della ricerca pi\u00f9 recente di Augusto Boal e dell'\u00e9quipe del Centro Teatro do Oprimido di Rio de Janeiro. Si basa sulla certezza che l'essere umano \u00e8 migliore di quello che crede di essere e che \u00e8 capace di fare pi\u00f9 cose di quelle che realizza. L'estetica dell'oppresso vuole promuovere l'espansione della vita intellettuale ed estetica dei partecipanti ai laboratori di teatro dell'oppresso, non limitandosi alla sola funzione dell'attore che interpreta un personaggio sul palco.\nSi vuole cos\u00ec espandere la loro capacit\u00e0 di comprendere il mondo e la possibilit\u00e0 di comunicare agli altri membri delle loro comunit\u00e0 le conoscenze raggiunte, scoperte, inventate o reinventate. L'estetica dell'oppresso si basa sull'idea che il teatro dell'oppresso \u00e8 un \"teatro essenziale\", nel senso che si riferisce all'essenza propria dell'essere umano. Ogni essere umano \u00e8 teatro, grazie alla sua capacit\u00e0 di \u201cvedersi\u201d mentre agisce, di essere spettatore di s\u00e9 stesso, e quindi \u00e8 in grado di individuare in s\u00e9 stesso uno spettatore e un attore, allo scopo di moltiplicare la capacit\u00e0 di capire le proprie e altrui azioni.\nLa capacit\u00e0 di rappresentare la realt\u00e0, ovvero ritrarre il reale in una sua immagine, ha anche la funzione di proiettarci nell'esame delle possibilit\u00e0 future. Anche l'estetica dell'oppresso, come il teatro dell'oppresso, ha lo scopo di sviluppare le capacit\u00e0 di ricreare e analizzare la realt\u00e0, immaginare o inventare il futuro. Strumenti nel percorso di scoperta di queste potenzialit\u00e0 e capacit\u00e0 trasformatrici sono diverse attivit\u00e0 nel campo della parola, dell'immagine, del suono e dell'etica."}
{"id": "852865", "revid": "709406", "url": "https://it.wikipedia.org/wiki?curid=852865", "title": "Scialacca", "text": "La scialacca, resina acaroide, resina di Xanthorrhoea, chiamata red yacca gum negli Stati Uniti, \u00e8 una particolare resina vegetale di colorazione rossiccio-giallastra, estratta dagli arbusti di varie specie di \"Xanthorrhoea\" (\"X. quadrangulata\", \"X. australis\", \"X. arborea\"), che si trovano esclusivamente in Australia.\nQuesta sostanza ha un prezzo minore rispetto alla gommalacca, e viene tradizionalmente utilizzata dagli aborigeni australiani come adesivo per la riparazione di oggetti; attualmente \u00e8 impiegata per la creazione di vernici e lacche, nell'industria della carta, e per la realizzazione di fuochi pirotecnici\nEtimologicamente deriva da \"shellac\", che in inglese tuttavia ha il diverso significato di \"gommalacca\"; probabilmente la confusione \u00e8 avvenuta all'inizio del XX secolo, quando la Schell corp. produsse un valido sostituto della gomma lacca, chiamato commercialmente Schell-lac."}
{"id": "852866", "revid": "3115", "url": "https://it.wikipedia.org/wiki?curid=852866", "title": "Blhovce", "text": "Blhovce (in ungherese: \"Balogfala\", in tedesco: \"Bollig\") \u00e8 un comune della Slovacchia facente parte del distretto di Rimavsk\u00e1 Sobota, nella regione di Bansk\u00e1 Bystrica.\nIl villaggio \u00e8 citato per la prima volta in alcune pergamene nel 1427 come propriet\u00e0 degli Jolsvai. Successivamente, Blhovce divenne una propriet\u00e0 reale ed entr\u00f2 sotto il controllo dell'amministrazione del castello di Fi\u013eakovo. Cessate le devastazioni dei turchi il villaggio appartenne ai Koh\u00e1ry e ai Coburg. Nel 1890 un incendio rase al suolo il paese.\nLa popolazione di Blhovce \u00e8 costituita per il 77% da ungheresi, per l'11,5% da slovacchi e per il 10,5% da rom."}
{"id": "852867", "revid": "585241", "url": "https://it.wikipedia.org/wiki?curid=852867", "title": "Paris 4", "text": ""}
{"id": "852868", "revid": "585241", "url": "https://it.wikipedia.org/wiki?curid=852868", "title": "Paris-Sorbonne", "text": ""}
{"id": "852869", "revid": "486946", "url": "https://it.wikipedia.org/wiki?curid=852869", "title": "Paris 1", "text": ""}
{"id": "852871", "revid": "486946", "url": "https://it.wikipedia.org/wiki?curid=852871", "title": "Paris I", "text": ""}
{"id": "852877", "revid": "7054746", "url": "https://it.wikipedia.org/wiki?curid=852877", "title": "Lyc\u00e9e Henri 4", "text": ""}
{"id": "852878", "revid": "7054753", "url": "https://it.wikipedia.org/wiki?curid=852878", "title": "Liceo Henri IV", "text": ""}
{"id": "852883", "revid": "1305772", "url": "https://it.wikipedia.org/wiki?curid=852883", "title": "Rune (videogioco)", "text": "Rune \u00e8 un videogioco d'azione del genere action-adventure in terza persona sviluppato da Human Head Studios e pubblicato da Gathering of Developers nel 2000 per PC, basato sulle saghe della mitologia norrena.\nIl gioco sfrutta su licenza d'uso l'engine Unreal Engine 1. Nello stesso anno Loki Software realizz\u00f2 e pubblic\u00f2 una versione per sistemi GNU/Linux.\nNel 2001 fu pubblicata un'espansione ufficiale chiamata \"Rune: Halls of Valhalla\"; successivamente nello stesso anno venne rilasciata la versione del gioco per PlayStation 2 con il nome \"Rune: Viking Warlord. \"Nel 2012 viene rilasciata la versione digitale con il nome \"Rune Classic \"su Steam; su GOG.com viene invece pubblicata nel 2013 con lo stesso nome\". \"Nel 2004 la societ\u00e0 sviluppatrice ha reso di pubblico dominio il codice sorgente.\nTrama.\nIl giocatore interpreta il ruolo di Ragnar, figlio primogenito di una famiglia di vichinghi che da generazioni \u00e8 destinata all'importante compito di proteggere le Sacre Rune, poste sulla terra dal dio Odino in persona, padre di tutte le cose esistenti. La leggenda racconta che Loki, dio pazzo e malvagio, sia stato imprigionato da Odino nel sottosuolo, con un serpente immenso che lo morde e lo avvelena in continuazione, e che un giorno si liberer\u00e0 causando il Ragnar\u01ebk, il Crepuscolo degli Dei, la Fine di tutte le cose.\nDopo essersi sottoposto al rito d'iniziazione, Ragnar deve affrontare la sua prima battaglia, e cos\u00ec parte insieme al padre e a un gruppo di guerrieri per liberare un villaggio dall'assedio di Conrack, il loro nemico mortale. Durante una traversata in mare, il gruppo viene attaccato da Conrack, che, grazie ai poteri magici datigli da Loki, fa affondare la nave, uccidendo tutto l'equipaggio, tranne Ragnar.\nA questo punto, l'eroe si trova sommerso dall'acqua, tra i cadaveri di suo padre e dei suoi amici, e non pu\u00f2 risalire, perch\u00e9 sopra di lui c'\u00e8 il nemico. Nuotando verso il fondo dell'abisso, trova un'apertura che lo porta ad una caverna sgombra dall'acqua. Dopo aver preso fiato ed essersi rifocillato con delle lucertole, ripensa alla morte di suo padre e, in quel momento, gli appare Odino in persona, che gli offre il suo aiuto e gli affida la missione di sconfiggere Conrack e impedire la liberazione di Loki. Da qui comincia un lungo peregrinare per le caverne, infestate da granchi giganti e disseminate di ostacoli, verso la libert\u00e0.\nAd un certo punto, Odino svela a Ragnar che l'unica via per uscire dalle caverne \u00e8 un precipizio che porta ad Hel, il Reame dei Morti. Dopo aver affrontato mostri e non-morti di ogni tipo, Ragnar riesce finalmente ad emergere alla luce. Scopre cos\u00ec che Conrack si \u00e8 alleato col popolo dei nani, che lo appoggiano nella sua guerra. Grazie ad un nuovo intervento di Odino, l'eroe riesce a sconfiggere il Re dei Nani e a rimettersi sulle tracce del suo nemico. Troppo tardi, per\u00f2, perch\u00e9 nel frattempo Conrack \u00e8 riuscito nel suo intento di raggiungere Loki nella sua prigione e si \u00e8 trasformato in un gigante dalla forza smisurata.\nDopo un inutile inseguimento nel labirinto della prigione, Ragnar si rende conto che l'unico modo per affrontare il suo nemico \u00e8 quello di diventare egli stesso un mostro. Cos\u00ec, si tuffa anche lui nel sangue avvelenato di Loki, e mentre si accascia a terra piangendo per aver perso la sua umanit\u00e0, Loki lo schernisce con perfidia.\nGrazie alla sua aumentata forza fisica, Ragnar riesce cos\u00ec a raggiungere Conrack e a sconfiggerlo, giusto in tempo per impedirgli di distruggere le Rune sacre. Il nostro eroe ha salvato la sua terra e il suo popolo, ma non riesce ad accettare la sua forma mostruosa, e cos\u00ec si toglie la vita. Ma Odino gli \u00e8 grato, e lo accetta nel Valhalla, restituendogli la sua forma umana."}
{"id": "852886", "revid": "287204", "url": "https://it.wikipedia.org/wiki?curid=852886", "title": "Paludi Morte", "text": "Le Paludi Morte (Marese nella nuova traduzione de \"Il Signore degli Anelli\"; in originale \"Marshes\") sono un luogo di Arda, l'universo immaginario fantasy creato dallo scrittore inglese J. R. R. Tolkien. Sono ubicate dopo gli Emyn Muil a nord-ovest del Morannon, l'entrata principale a Mordor.\nMolte battaglie furono ivi combattute, la pi\u00f9 importante delle quali \u00e8 la Battaglia di Dagorlad nell'anno 3434 della Seconda Era, ai tempi dell'Ultima Alleanza contro il potere di Sauron. Col passare dei secoli, le paludi iniziarono ad estendersi, e ad \"ingoiare le tombe\", sono infatti qui i morti di quella battaglia, sotto le acque. A detta di Gollum sembra che le paludi siano dotate di una qualche sorta di coscienza collettiva che ha continuato ad espandersi nel tempo. Per motivi non chiari, i cadaveri finiti dentro la palude non si decompongono, rimanendo intatti nel corso dei secoli. Perfino gli animali evitano di avvicinarsi alle paludi. Sam ammette la sua inquietudine non avendo sentito il rumore di nessun animale da quando hanno messo piede nelle paludi.\nNel loro viaggio verso Mordor e la distruzione dell'Unico Anello nell'anno 3010 della Terza Era, Frodo Baggins e Samvise Gamgee attraversano le Paludi guidati dalla creatura Gollum. I cadaveri delle Paludi, come dice Gollum, sono \"solo forme che si vedono e non si toccano\", e accanto a questi sono accese \"piccole candeline\", \"pallide luci\". Gollum racconta di aver provato una volta a prendere le luci e per poco non venne catturato dai morti. Da queste luci Frodo viene attirato, come se fossero collegate al potere dell'Anello, ma poi viene come \"risvegliato\" da Sam, che lo riconduce sulla giusta strada.\nNella trasposizione cinematografica di Peter Jackson compaiono nell'episodio \"Le due torri\". Nello specifico la creatura Gollum indica a Frodo Baggins questa via per raggiungere Mordor senza incontrare Orchi, che non conoscono questo tragitto o comunque lo evitano. Tra gli acquitrini si notano fuochi fatui e volti di antichi guerrieri che attirano a s\u00e9 Frodo che rischia di annegare, ma viene poi salvato dallo stesso Gollum. \nStranamente nel film le ombre che compaiono nell'acqua sono solo di guerrieri uomini ed Elfi mentre nel romanzo tra i cadaveri degli acquitrini vi sono anche degli Orchi e altri uomini alleati di Sauron."}
{"id": "852897", "revid": "1963768", "url": "https://it.wikipedia.org/wiki?curid=852897", "title": "Luitzen Brouwer", "text": "Fin da giovane mostr\u00f2 attitudine alla ricerca matematica, e dimostr\u00f2 una serie di importanti teoremi in topologia.\nStudi\u00f2 approfonditamente la geometria, la topologia e la teoria generale dei rapporti tra la logica e la matematica.\nNel 1905, a 24 anni, pubblic\u00f2 il testo di filosofia \"Life, Art and Mysticism\", che segn\u00f2 embrionalmente la nascita della sua prospettiva epistemologica dell'intuizionismo in matematica, le cui tesi essenziali sono: \nNel 1907 ottenne il Dottorato in Matematica, e nel 1912 divenne membro dell'Accademia Reale delle Arti e delle Scienze dei Paesi Bassi. In quegli anni dimostr\u00f2 tra gli altri il Teorema del punto fisso e quello dell'Invarianza di dominio, fondamentali in topologia.\nNel 1910 il grande matematico tedesco David Hilbert, che lo stimava molto, inizi\u00f2 ad aiutarlo nel conseguire una cattedra universitaria stabile, che ottenne infine nel 1912 presso l'Universit\u00e0 di Amsterdam.\nNegli anni successivi, Brouwer svilupp\u00f2 le sue tesi intuizioniste, spesso in polemica diretta contro lo stesso Hilbert, che era invece il principale rappresentante dell'approccio formalista ai fondamenti della matematica.\nIn tarda et\u00e0 divenne sempre pi\u00f9 isolato, e sofferente di ideazioni paranoiche; mor\u00ec a 85 anni, investito da un'auto mentre attraversava la strada."}
{"id": "852913", "revid": "110157", "url": "https://it.wikipedia.org/wiki?curid=852913", "title": "Chiesa della Graziella", "text": "La chiesa di Santa Maria delle Grazie, meglio conosciuta come la Graziella, \u00e8 una delle chiese pi\u00f9 antiche di Reggio Calabria e si trova nel quartiere di Sbarre.\nRicade nel territorio della parrocchia di Santa Maria di Loreto.\nStoria.\nL'inaugurazione dell'edificio risale al 29 marzo 1691, come attesta un'iscrizione marmorea collocata nel prospetto.\nL'edificio sorge su un terreno originariamente donato dai fratelli Domenico e Carlo Surici e destinato all'erezione di una piccola chiesa nelle contrade Verdirame e Ottobono. I primi lavori iniziano circa cinquant'anni prima dell'inaugurazione, precisamente nel 1641, grazie al contributo dei fedeli, per lo pi\u00f9 da proprietari agricoli della zona.\nAl 1732 risale un'ulteriore donazione dei terreni adiacenti destinata all'erezione del campanile e dell'edificio parrocchiale.\nLa tradizione vuole che la chiesa sia stata fortemente voluta dai contadini del luogo affinch\u00e9 essa potesse ospitare l'effigie della Madonna, cui erano state attribuite molte \"grazie\" quali la liberazione da alluvioni e delle miracolose guarigioni istantanee, da cui appunto deriva l'appellativo di \"Graziella\".\nPare che l'immagine sacra fosse in origine collocata all'interno di un'edicola, proprio sul luogo dove successivamente fu eretta la chiesa della Graziella. Secondo quanto pervenuto l'effigie raffigurava una Madonna dalle fattezze popolane, nell'atto di allattare il suo bambino.\nIl motivo per cui fu edificata la chiesa \u00e8 iscritto su di una lastra marmorea posta sotto la finestra del campanile, che recita:\nDa ci\u00f2 si deduce che vi era un'immagine gi\u00e0 esistente nel 1641, che poi fu collocata sull'altare finemente decorato con stucchi.\nNon si hanno notizie precise riguardo al progetto e alle fasi di edificazione della \"Graziella\"; si conserva solo l'autorizzazione al restauro del 1796, legata alle vicende del terremoto del 1783, che fu effettuato a spese dei \"giardinari\" di Sbarre.\nLa creazione delle due cappelle laterali risale invece al XIX secolo.\nDescrizione.\nL'edificio, di modeste dimensioni, misura 20\u00a0m di lunghezza per 7\u00a0m di larghezza per 6\u00a0m di altezza, e consta di tre corpi di fabbrica adiacenti:\nIl prospetto della chiesa si connota per la sua semplicit\u00e0, in accordo con lo stile architettonico dell'epoca: esempio di Barocco calabrese, \u00e8 caratterizzato per il ridotto uso di elementi decorativi e per l'attenzione rivolta all'elemento del portale.\nLa facciata \u00e8 scandita da un ordine di tre paraste giganti, sormontate da un lieve tratto di trabeazione e sostenute da un basamento in pietra. Due di queste sostengono dei fastigi secondo motivi decorativi barocchi, sormontati da acroterii.\nIl portale marmoreo architravato \u00e8 delineato lateralmente da una serie di motivi d'acanto, e sormontato da una trabeazione sulla quale si imposta la finestra sovrastante, con la particolare terminazione ad arco a sesto ribassato.\nUn'altra finestra \u00e8 collocata sul prospetto dell'originario campanile, al di sotto della quale \u00e8 inserita la lastra marmorea commemorativa dell'inaugurazione dell'edificio.\nLa terminazione superiore di questo vano si presenta priva di completezza, al contrario di quella pi\u00f9 compiuta del vano della chiesa, \u00e8 caratterizzata invece dalla presenza delle tipiche volute di raccordo tra l'elemento curvilineo sommitale e la trabeazione delle paraste laterali.\nLa chiesa si presenta a navata unica e a pianta rettangolare, largamente diffusa a Reggio e in Calabria. Essa termina con un profondo coro nel quale si apre la porta d'accesso al vano quadrangolare della sagrestia. Attraverso un'apertura posta a sinistra dell'ingresso alla chiesa si accede invece al campanile.\nL'interno si presenta scandito da paraste sormontate da una cornice che ne percorre tutto il perimetro. Sul lato sinistro della navata si succedono tre vani:\nL'altare, collocato nella parete di fondo del coro, \u00e8 un importante esempio di arredo barocco. Realizzato in stucco, \u00e8 caratterizzato dalla presenza di due colonne isolate di ordine salomonico (tortile), scanalate, ricche di motivi decorativi fitomorfi e che sorreggono un'alta trabeazione. La cona dell'altare \u00e8 vivacemente decorata con motivi acantiformi, rosette e putti alati.\nDel patrimonio decorativo e degli originali arredi rimane poco o nulla, infatti i due eventi sismici (1783 e 1908), gli eventi bellici, le alluvioni e l'incuria cui \u00e8 stata sottoposta per lungo tempo, hanno gravemente danneggiato l'edificio della chiesa. Solo di recente (nel 2000) sono stati portati a termine i restauri, che hanno ripristinato solo in parte l'originario aspetto dell'edificio. La copertura lignea a falde \u00e8 stata interamente rifatta, cos\u00ec come gli intonaci, esterni ed interni; inoltre in due punti della navata \u00e8 possibile vedere una porzione dell'originario tessuto murario, realizzato con materiali locali.\nLa differente tessitura muraria dei due saggi lasciati a vista fa pensare che probabilmente nel corso dei secoli l'edificio sub\u00ec dei rimaneggiamenti, e forse neppure le cappelle ricavate nella parete sinistra della navata risalgono all'impianto originario. Il pulpito in legno, in origine addossato alla parete destra della navata, \u00e8 andato perduto.\nIl 30 aprile 2000 la chiesa \u00e8 stata restituita al culto."}
{"id": "852924", "revid": "1543377", "url": "https://it.wikipedia.org/wiki?curid=852924", "title": "Leslie Fiedler", "text": "Nei suoi scritti si \u00e8 spesso opposto alla cultura e alla critica accademica, accusata di declamare canoni che poco hanno a che vedere con i gusti e la sensibilit\u00e0 collettivi.\nTra le sue opere pi\u00f9 note vi sono il romanzo \"La macchia\" (1969) e i saggi \"Amore e morte nel romanzo americano\" (1960), \"Aspettando la fine\" (1964), \"Il ritorno del pellerossa\" (1968), \"L'epica involontaria\" (1980), \"Cos'era la letteratura? Cultura di classe e societ\u00e0 di massa\" (1982)."}
{"id": "852926", "revid": "599013", "url": "https://it.wikipedia.org/wiki?curid=852926", "title": "Mat\u00edas Fern\u00e1ndez", "text": "Nel 2006 \u00e8 stato eletto calciatore sudamericano dell'anno.\nBiografia.\nNato nel quartiere Caballito di Buenos Aires da madre argentina (Mirtha) e padre cileno (Humberto). A 4 anni si trasferisce a La Calera, in Cile, insieme ai genitori e ai due fratelli, Ezequiel e Nazareno. Ha anche il passaporto spagnolo.\nCaratteristiche tecniche.\nPu\u00f2 ricoprire vari ruoli del centrocampo: interno, trequartista ed esterno offensivo. Calciatore dotato di una grande tecnica individuale, molto bravo a calciare le punizioni. Tipica del suo repertorio tecnico \u00e8 la cosiddetta \"Matirabona\".\nCarriera.\nClub.\nColo-Colo.\nInizia a giocare a calcio in Cile, nell'Union La Calera, ed entra a dodici anni nel settore giovanile del Colo-Colo. Dopo un infortunio alla colonna vertebrale rischia di terminare precocemente la carriera, ma si riprende e debutta in prima squadra a 17 anni, il 1\u00ba agosto 2003, in una partita del campionato cileno contro l'Universidad de Chile. Una settimana pi\u00f9 tardi segna i primi due gol contro il Cobresal.\nNel campionato di Apertura del 2004 gioca per 1465 minuti, segnando 21 gol. Nel campionato di Clausura dello stesso anno totalizza 8 gol e viene nominato miglior giocatore dell'annata. Nel campionato di Apertura del 2006 contribuisce alla vittoria del 24\u00ba titolo del Colo-Colo e mette a segno 9 gol in 6 partite disputate nella Copa Sudamericana, dove il Colo Colo viene sconfitto in finale dal Pachuca. Dopo aver vinto il campionato cileno di Clausura del 2006 viene eletto Calciatore sudamericano dell'anno.\nVillarreal e Sporting Lisbona.\nIl 18 ottobre del 2006 Fern\u00e1ndez viene acquistato dalla societ\u00e0 spagnola del Villarreal per 8,7 milioni di euro, con una clausola rescissoria pari a 50 milioni di euro, continuando a giocare con il Colo Colo fino a dicembre. Debutta con la squadra \"amarilla\" il 7 gennaio del 2007 contro il Valencia, indossando la maglia numero 21.\nIl 27 giugno 2009 passa ai portoghesi dello Sporting Lisbona per 4 milioni di euro per parte del cartellino, pi\u00f9 una percentuale su un'eventuale cessione. Nella nuova societ\u00e0 torna a indossare il numero 14.\nFiorentina.\nIl 28 luglio 2012 viene acquistato dalla societ\u00e0 italiana della Fiorentina a titolo definitivo per 3 milioni e 136.842 euro pi\u00f9 1,5 milioni di bonus, firmando un contratto quadriennale. Esordisce in Serie A il 2 settembre in Napoli-Fiorentina (2-1), subentrando al 77' al posto di Manuel Pasqual. Segna il suo primo gol in maglia viola il 19 maggio 2013 nella gara di campionato Pescara-Fiorentina (1-5).\nLa prima presenza nella nuova stagione Fernandez la colleziona nell'andata valida per i preliminari di Europa League Grasshoppers-Fiorentina (1-2) entrando al minuto 82'. Il 26 agosto 2013 gioca la prima partita del nuovo campionato nella vittoria per 2-1 sul Catania, entrando anche qui al minuto 84'. Nella quarta giornata di Serie A trova la prima rete della stagione (la seconda con la maglia viola) nella vittoria in trasferta per 0-2 contro l'Atalanta.\nIl 30 novembre 2014 sigla la sua prima doppietta in Serie A nella trasferta contro il Cagliari, terminata 0-4. Il 7 gennaio 2016 prolunga il suo contratto con la Fiorentina fino al 30 giugno 2018. Il 21 febbraio 2016 torna al gol nella vittoria della viola contro l'Atalanta dopo un'astinenza lunga trentaquattro giornate.\nMilan.\nIl 31 agosto 2016 viene ceduto al Milan in prestito oneroso con diritto di riscatto. Fa il suo esordio con i rossoneri il 6 novembre 2016, subentrando al 63' a Pa\u0161ali\u0107 contro il Palermo, (partita finita 2-1 per rossoneri). Segna il suo unico gol in maglia rossonera il 18 marzo 2017 firmando la rete decisiva per la vittoria casalinga per 1-0 sul . A fine stagione non viene riscattato dal Milan e ritorna alla Fiorentina.\nNecaxa.\nIl 4 settembre 2017 rescinde il contratto che lo legava ai viola e firma per la squadra messicana del Necaxa.\nNazionale.\nDopo aver scelto di giocare per il Cile, Fern\u00e1ndez \u00e8 stato il capitano del Cile ai Mondiali Under-20 del 2005, competizione in cui ha segnato un gol nella vittoria per 7-0 contro la selezione giovanile dell'Honduras. Passato il turno come una delle migliori terze, il Cile \u00e8 stato poi estromesso dalla competizione a causa della sconfitta contro i Paesi Bassi.\nHa vestito le maglie di quasi tutte le rappresentative nazionali del Cile: Under-17, Under-20 e nazionale maggiore. Ha esordito con la maglia della nazionale maggiore nell'ultima partita del girone di qualificazione ai Mondiali 2006 della CONMEBOL, entrando al posto di Luis Antonio Jim\u00e9nez.\nIn Nazionale ha realizzato 3 gol, di cui due contro il Per\u00f9 e uno contro il Venezuela. \nPer le partite di qualificazioni ai mondiali 2014 contro Ecuador e Argentina \u00e8 per la prima volta il capitano della selezione maggiore in una partita ufficiale. Salta per infortunio Brasile 2014, ma anche dopo aver recuperato dai problemi fisici che gli hanno fatto perdere la competizione mondiale rimane fuori dai convocati fino alla primavera successiva. Vince la Copa America 2015 giocata in casa, risultando anche tra i protagonisti della nazionale cilena.\nViene convocato per la Copa Am\u00e9rica Centenario negli Stati Uniti, ma viene sostituito da Mark Gonz\u00e1lez per infortunio.\nStatistiche.\nPresenze e reti nei club.\n\"Statistiche aggiornate al 29 febbraio 2020.\""}
{"id": "852930", "revid": "3082", "url": "https://it.wikipedia.org/wiki?curid=852930", "title": "Vessillazioni", "text": ""}
{"id": "852936", "revid": "118087668", "url": "https://it.wikipedia.org/wiki?curid=852936", "title": "Hippeis", "text": "Hippeis (dal greco ) \u00e8 un termine del greco antico che significa \"Cavalieri\".\nDescrizione.\nOgni membro di questa classe sociale (la seconda su quattro per importanza ad Atene) era denominato \"hippeus\" (), ossia \"cavaliere\"; pertanto era formata da uomini a cavallo a servizio della polis in caso di guerra. L'hippeis pu\u00f2 essere paragonato pressappoco agli \"equites\" della Roma antica o alla cavalleria medievale. Con l'introduzione del combattimento a cavallo, l'aristocrazia, che possedeva i mezzi per acquistare, addestrare e mantenere questo animale, divenne l'elemento pi\u00f9 importante dell'esercito e, in breve, ridusse nelle sue mani il potere politico.\nGi\u00e0 Aristotele osserv\u00f2 la stretta connessione tra l'allevamento dei cavalli e i regimi oligarchici formatisi in regioni con terreno propizio a cavalcare, come l'Arcadia, la Beozia, l'Eubea, la Tessaglia, la Magna Grecia e la Sicilia, dove la nobilt\u00e0 ebbe quasi sempre un ruolo di primo piano nella vita politica, mentre a Sparta, ad Atene e in altre citt\u00e0 a economia agricola, oppure in citt\u00e0 marittime e commerciali, questa classe divenne un piccolo nucleo dell'aristocrazia fondiaria (quella degli \"eupatridi\" ad Atene, dei \"geomori\" a Siracusa), oppure scomparve, come a Sparta.\nPeso politico.\nAd Atene e altrove, la trasformazione delle attivit\u00e0 economiche e l'avanzata del ceto commerciale, con il conseguente sorgere delle tirannidi, determinarono la fine del dominio oligarchico e l'affermazione dei regimi democratici: la forza militare della citt\u00e0 fu basata quasi esclusivamente sulla fanteria oplitica. Con la costituzione di Solone, i cavalieri costituirono la seconda classe dopo gli \"eupatridi\", ma tale titolo era ormai soltanto nominale.\nClistene abol\u00ec la cavalleria per porre fine alla corrispondente organizzazione gentilizia (508-507 a.C.). Se le esigenze militari indussero in seguito a organizzare corpi di cavalieri (come quello ateniese celebrato nel fregio della cella del Partenone), la sopravvivenza di una classe aristocratica di cavalieri, senza necessario riferimento alla funzione militare, ebbe scarso significato sociale e politico."}
{"id": "852937", "revid": "125715705", "url": "https://it.wikipedia.org/wiki?curid=852937", "title": "Omen - Il presagio", "text": "Omen - Il presagio (\"The Omen\") \u00e8 un film del 2006 diretto da John Moore. Il film \u00e8 un remake de \"Il presagio\" di Richard Donner del 1976.\nTrama.\nKatherine, moglie del diplomatico Robert Thorn, partorisce un bimbo nato morto. Mentre la moglie \u00e8 ancora in stato di incoscienza, don Spiletto, un parroco amico del diplomatico, suggerisce all'uomo di adottare un neonato e fingere che sia il nascituro. Sconvolto, Thorn accetta e nasconde alla moglie la verit\u00e0. Il bambino verr\u00e0 chiamato Damien.\nCinque anni dopo, l'uomo \u00e8 vittima di alcuni accadimenti bizzarri che lo insospettiscono e poi rivelano una congiura contro di lui:\nla baby-sitter di Damien si suicida in sua presenza. Un prete informa Robert di aver percepito una presenza maligna in Damien (ritenendolo perfino il figlio di una sciacalla) e in seguito muore trafitto da un parafulmine crollato dopo un fulmine. La moglie di Robert, nel frattempo rimasta incinta, viene gettata da una balaustra dallo stesso Damien e subisce nuovamente un aborto. Robert stesso viene informato da un fotografo su dei particolari in alcune foto che ritraggono la baby sitter di Damien e padre Brennan, i quali nelle foto sono attraversati da una linea bianca che rispecchia la dinamica della loro morte. I due volano a Roma per cercare informazioni (investigando in casi di tragedie molto simili), ove scoprono che Damien \u00e8 la reincarnazione dell'Anticristo.\nRobert si reca alla tomba della madre naturale di Damien, che si rivela essere appunto una sciacalla, e trova anche i resti del suo figlio naturale: la conformazione del cranio conferma che il piccolo \u00e8 stato ucciso mentre si trovava ancora in fasce. Il fotografo muore per un incidente e la baby-sitter di famiglia -corrotta dal potere di Damien- uccide Katherine.\nRimasto ormai solo e disperato, Robert segue le indicazioni di un vescovo gerosolimitano incontrato in precedenza, cerca e trova il materiale necessario per l'eliminazione dell'Anticristo (che comprende anche il sacrificio del bambino) e porta Damien in un luogo sacro dove per\u00f2 gli stessi agenti della sua scorta, ritenendolo un assassino, lo uccidono. Damien, ora libero ed al di sopra di ogni sospetto, \u00e8 pronto per disseminare il male nel mondo.\nDistribuzione.\nIl film venne distribuito in Stati Uniti d'America, Argentina, Australia, Austria, Belgio, Brasile, Egitto, Finlandia, Francia, Germania, Grecia, Ungheria, Irlanda, Israele, Italia, Giappone, Messico, Norvegia, Polonia, Portogallo, Russia, Spagna, Svezia e Inghilterra il 6 giugno 2006, data che riprendeva la combinazione numerica 666, numero della Bestia.\nProduzione.\nProdotto dalle societ\u00e0 Twentieth Century Fox Film Corporation e 11:11 Mediaworks, venne scelto il giorno della distribuzione nelle sale cinematografiche mondiali facendo riferimento al 6 giugno 2006 (ossia il 6/6/06, con evidente riferimento alla numerazione esoterica).\nLe riprese sono state girate a Praga e Matera.\nCast.\nUn piccolo ruolo nel film \u00e8 riservato a Harvey Stephens, interprete di Damien nel film originale.\nCritica.\nIl film ha ricevuto durante l'edizione dei Razzie Awards 2006 una nomination come Peggior attore non protagonista per David Thewlis.\nNella cultura di massa.\nIl segmento di apertura dell'episodio \"La paura fa novanta XXX\" della 31\u00aa stagione de I Simpson \u00e8 una parodia del film."}
{"id": "852938", "revid": "87128", "url": "https://it.wikipedia.org/wiki?curid=852938", "title": "Aeroporto Internazionale Sandro Pertini", "text": ""}
{"id": "852943", "revid": "339392", "url": "https://it.wikipedia.org/wiki?curid=852943", "title": "Classe 'Hotel'", "text": ""}
{"id": "852945", "revid": "85461242", "url": "https://it.wikipedia.org/wiki?curid=852945", "title": "La profezia", "text": ""}
{"id": "852953", "revid": "31465", "url": "https://it.wikipedia.org/wiki?curid=852953", "title": "Acaroide", "text": ""}
{"id": "852955", "revid": "122792219", "url": "https://it.wikipedia.org/wiki?curid=852955", "title": "Chistagne", "text": "Chistagne (croato \"Kistanje\", serbo \"\u041a\u0438\u0441\u0442\u0430\u045a\u0435\") \u00e8 un comune della Croazia. Si trova nella Dalmazia del nord, nella Regione di Sebenico e Tenin.\nStoria.\nNei pressi di Chistagne si trova l'antica citt\u00e0 di Burnum, sede di diverse legioni romane, tra cui la Legio XI \"Claudia Pia Fidelis\" e la IIII \"Flavia Felix\".\nPopolazione.\nSecondo il censimento del 2011, Chistagne aveva 3.481 abitanti, di cui il 62,2% serbi e il 36,8% croati.\nLocalit\u00e0.\nIl comune di Chistagne \u00e8 suddiviso in 14 frazioni (\"naselja\"):"}
{"id": "852957", "revid": "31465", "url": "https://it.wikipedia.org/wiki?curid=852957", "title": "Resina acaroide", "text": ""}
{"id": "852959", "revid": "3082", "url": "https://it.wikipedia.org/wiki?curid=852959", "title": "Kistanje", "text": ""}
{"id": "852962", "revid": "767487", "url": "https://it.wikipedia.org/wiki?curid=852962", "title": "Microssigenazione", "text": "Tecnica in cui piccole quantit\u00e0 di ossigeno vengono somministrate al vino (sia rosso che bianco) in modo lento e continuo, attraverso le pareti delle barrique o della botte oppure tramite un apposito macchinario, il microssigenatore, al fine di innescare reazioni che portano al miglioramento organolettico del vino.\nI tannini presenti nel vino rosso reagiscono tra di loro, polimerizzandosi, oppure con gli antociani(la sostanza colorante) in presenza di acetaldeide (prodotta dall'etanolo in presenza di ossigeno) portando rispettivamente a una diminuzione della sensazione di astringenza e alla stabilizzazione del colore.\n\u00c8 uno strumento utile per regolare il potenziale di ossidoriduzione del vino, sia rosso che bianco, al fine di evitare fenomeni di riduzione troppo spinta e insorgenza di idrogeno solforato (sentore di uova marce).\n\u00c8 molto importante che l'inoculazione di ossigeno sia effettuata con la massima linearit\u00e0 e costanza e con bolle di diametro pi\u00f9 piccolo possibile, in quanto eventuali sbuffi o bolle troppo grandi possono causare eccessi di deposito in superficie e dare origine a fenomeni di ossidazione locale che possono poi causare alterazioni del prodotto.\nApparecchiature adeguate a tale funzione sono i cosiddetti micro ossigenatori, realizzati con varie metodologie, dalle pi\u00f9 semplici e meno precise a sofisticati sistemi elettronici che grazie ad opportune soluzioni meccaniche e sensoristiche riescono a dosare le quantit\u00e0 previste dalla tecnica (da pochi decimi a qualche mg per litro di prodotto da trattare) nelle modalit\u00e0 di rilascio previste dalle varie esigenze enologiche.\nIn fase di affinamento risulta indispensabile un rilascio lento e costante mentre in alcune fasi applicative (es. fermentazione) risulta invece molto pi\u00f9 efficace un rilascio discontinuo consistente in una dose predeterminata rilasciata in un tempo breve (dosaggio normalmente chiamato: \"singola dose\").\nLe caratteristiche essenziali di un micro-ossigenatore di qualit\u00e0 sono sicuramente la capacit\u00e0 di poter rilasciare in modo costante e con la stessa precisione e affidabilit\u00e0 sia quantit\u00e0 ridottissime che quantit\u00e0 imponenti di ossigeno. Tale risultato \u00e8 ottenibile esclusivamente tenendo sotto controllo opportunamente tutte le grandezze in gioco nel processo e compensandone in tempo reale le relative variazioni.\nLa tecnica della micro-ossigenazione \u00e8 oggi un prezioso strumento applicativo che permette di ottenere risultati enologici importanti sia in fase fermentativa, permettendo un corretto svolgimento della fermentazione e della attivit\u00e0 dei lieviti anche senza dover ricorrere a complicati rimontaggi all'aria, che in fase post-fermentativa e affinamento, fissaggio del colore, riduzione astringenza tannica, raggiungimento obbiettivi enologici per vini di qualit\u00e0 destinati ad un lungo invecchiamento o al contrario alla preparazione di vini destinanti ad un consumo pronto ."}
{"id": "852963", "revid": "287204", "url": "https://it.wikipedia.org/wiki?curid=852963", "title": "Burnum", "text": "Burnum era un'antica fortezza legionaria e poi citt\u00e0 romana in Illiria, oggi localizzata a Ivosevci, nei pressi di Chistagne in Croazia.\nIl sito.\nIl sito dell'antica citt\u00e0 di \"Burnum\" sorge sulla sponda destra del fiume Cherca (\"Krka\" in croato, l'antico \"Titus\" di et\u00e0 romana), all'interno del Parco nazionale della Cherca. L'area in cui sorse l'insediamento rappresenta uno dei pochi punti di agevole guado del fiume: si tratta infatti di una possente barriera naturale, che gi\u00e0 in antico separava il territorio dei Liburni, alleati dei Romani, da quello dei Dalmati, ostili a Roma.\nStoria.\nL'occupazione romana del sito a fini militari inizi\u00f2 dalla fine del I secolo a.C., concretizzandosi nella costruzione di un grande \"castrum\" destinato ad ospitare una legione impegnata nell'area. Secondo Plinio il vecchio, \"Burnum\" divenne cos\u00ec uno dei centri militari pi\u00f9 importanti della provincia romana dell\"Illyricum\" prima e della Dalmazia poi (8/9-14). Faceva parte di una delle 14 \"civitates\" della Liburnia amministrate dal \"conventus\" di Scardona. Gi\u00e0 alla fine delle campagne illiriche di Ottaviano (35-33 a.C.) qui \u00e8 attestata la \"Legio XX Valeria Victrix\". Intorno al 10 d.C. questa legione lasci\u00f2 il presidio dalmata per passare in Germania e fu rimpiazzata dalla \" Legio XI Claudia Pia Fidelis\".\nNell'86 d.C. la Dalmazia viene proclamata \"Provincia inermis\" e la difesa del territorio non viene pi\u00f9 effettuata dalle legioni ma dalle truppe ausiliarie. Il \"castrum\", cos\u00ec, si trasforma in una citt\u00e0 vera e propria, che nel corso del II secolo d.C. diventa \"municipium\".\nLa guerra greco-gotica, che coinvolse anche diversi centri della Dalmazia settentrionale, determin\u00f2, tra il 536 e il 537, il definitivo abbandono dell'area.\nTra l'et\u00e0 medievale e quella moderna, una chiesa dovette occupare parte dei resti ancora visibili, dal momento che il sito archeologico \u00e8 oggi noto col nome di \"Suplja crkva\" (= chiesa in rovina) o \"Supljaja\" (= rovine).\nGli scavi.\nLe evidenze archeologiche del castrum si riducono oggi alle due arcate in blocchi di calcare locale, attribuibili con buona certezza alla basilica del Foro della citt\u00e0 romana. Gi\u00e0 nel 1700 i resti erano stati segnalati, in migliore stato di conservazione, nel Viaggio in Dalmazia dell'abate padovano Alberto Fortis (1774). Per il resto la conoscenza di questo sito \u00e8 affidata agli scavi archeologici.\nNel 1912-1913 e poi nel 1973-1974 l'Istituto Archeologico Austriaco di Vienna conduce scavi estensivi alla ricerca della forma urbana del centro antico.\nDal 2003 il Dipartimento di Archeologia dell'Universit\u00e0 di Zara e il Museo Civico di Dernis hanno iniziato le ricerche nel vicino anfiteatro, la cui principale fase edilizia \u00e8 riconducibile all'imperatore Vespasiano.\nDal 2005 il Dipartimento di Archeologia dell'Universit\u00e0 di Bologna, in collaborazione con l'Universit\u00e0 di Zara e col Museo Civico di Dernis, ha iniziato una nuova fase di sperimentazione di metodologie di indagine non intrusiva e sondaggi archeologici."}
{"id": "852966", "revid": "174925", "url": "https://it.wikipedia.org/wiki?curid=852966", "title": "Chevalier (carro armato)", "text": ""}
{"id": "852973", "revid": "47087", "url": "https://it.wikipedia.org/wiki?curid=852973", "title": "Vecchio ubriacone", "text": ""}
{"id": "852974", "revid": "287204", "url": "https://it.wikipedia.org/wiki?curid=852974", "title": "Chevalier", "text": ""}
{"id": "852977", "revid": "729019", "url": "https://it.wikipedia.org/wiki?curid=852977", "title": "Contea di Bradford (Florida)", "text": "La contea di Bradford \u00e8 una contea dello Stato della Florida, negli Stati Uniti. Il suo capoluogo amministrativo \u00e8 Starke. La contea \u00e8 principalmente nota per la presenza della \"Prigione di Stato della Florida\".\nGeografia fisica.\nLa Contea di Bradford confina con:\nStoria.\nLa Contea di New River fu creata nel 1858 ed in seguito fu rinominata proprio come Contea di Bradford dal nome del Capitano \"Richard Bradford\" che combatt\u00e9 nella Guerra di secessione americana e fu ucciso nella battaglia dell'isola di Santa Rosa."}
{"id": "852980", "revid": "228587", "url": "https://it.wikipedia.org/wiki?curid=852980", "title": "Disordine", "text": ""}
{"id": "852981", "revid": "767487", "url": "https://it.wikipedia.org/wiki?curid=852981", "title": "Nazzareno Allegra", "text": "Carriera.\nAllen\u00f2 il Messina, che in quegli anni cambi\u00f2 diverse denominazioni; nella stagione 1921-1922 gioc\u00f2 per la prima volta in 1\u00aa Divisione. Partecip\u00f2 alla Coppa Lipton nel 1910 e 1912."}
{"id": "852982", "revid": "47087", "url": "https://it.wikipedia.org/wiki?curid=852982", "title": "Zio eterno", "text": ""}
{"id": "852987", "revid": "3115", "url": "https://it.wikipedia.org/wiki?curid=852987", "title": "Kurt Diemberger", "text": "Vincitore nel 2013 del Piolet d'Or alla carriera, massima onorificenza internazionale nel mondo della montagna, primo uomo a scalare il Dhaulagiri, settima vetta pi\u00f9 alta al mondo, e unico alpinista, insieme ad Hermann Buhl, ad aver scalato due ottomila in prima assoluta.\nBiografia.\nPrime ascensioni e primi ottomila.\nNel settembre del 1956 effettu\u00f2 la sua prima grande impresa, salendo la parete nord del Gran Zebr\u00f9, una montagna nel gruppo dell'Ortles. L'impresa suscit\u00f2 scalpore nel mondo alpinistico perch\u00e9 Diemberger fu il primo uomo a riuscire a superare la famosa meringa di ghiaccio, un'enorme cornice di neve e ghiaccio che sporgeva dalla vetta. Sempre nello stesso anno, apre una variante di notevole interesse alla via dei Francesi sulla famosa parete est del Monte Rosa a Macugnaga.\nIl 9 giugno 1957, con una spedizione del Club Alpino Austriaco effettu\u00f2 la prima salita al Broad Peak in Karakorum. La salita al Broad Peak fu portata a termine in stile alpino, senza bombole d'ossigeno e senza portatori d'alta quota. Arrivato in vetta, inizi\u00f2 il ritorno, ma subito dopo torn\u00f2 in vetta una seconda volta con il compagno Hermann Buhl, che era rimasto attardato. Pochi giorni dopo, con Buhl, tent\u00f2 di salire il vicino Chogolisa, dovendo per\u00f2 ritirarsi per il maltempo. Durante il ritorno, Buhl precipit\u00f2 per il crollo di una cornice nevosa, e Diemberger riusc\u00ec a fatica a riguadagnare il campo base da solo. In seguito gli altri compagni di spedizione, Marcus Schmuck e Fritz Wintersteller, accusarono Diemberger di essere stato la causa della morte di Buhl, accusa che Diemberger ha sempre respinto.\nNel 1960, con un'altra spedizione del Club Alpino Austriaco, comp\u00ec la prima ascensione del Dhaulagiri. All'inizio degli anni sessanta, Kurt Diemberger divenne una guida alpina, ed esercit\u00f2 quest'attivit\u00e0 sul Monte Bianco. Nell'agosto del 1963, insieme alla moglie Tona Sironi, Diemberger rimase bloccato da una violenta tempesta per 4 giorni sulla cresta sud dell'Aiguille Noire. Tona fu colpita da un fulmine e riport\u00f2 diverse ustioni. Alla fine vennero salvati da Walter Bonatti, Gigi Panei, Cosimo Zappelli, Roberto Gallieni e Giorgio Bertone. Diemberger partecip\u00f2 poi ad altre spedizioni alpinistiche ed esplorative in Himalaya, come la spedizione del 1967 nella regione dell'Hindukush, durante la quale raggiunse la vetta del Tirich Mir (7708\u00a0m), e la spedizione allo Shartse nel 1974.\nCinema.\nVerso la fine degli anni sessanta Diemberger intraprese una nuova carriera come cineoperatore e documentarista d'alta quota. L'occasione fu un incontro con Mario Allegri, gi\u00e0 compagno di Walter Bonatti in Sud America, che lo assunse per girare dei documentari in Per\u00f9. Successivamente, Diemberger si specializz\u00f2 in riprese ad alta quota, accompagnando, tra l'altro, la spedizione francese all'Everest del 1978.\nNel 1976 incontr\u00f2 Julie Tullis, ed i due presto divennero partner professionali, formando quello che venne definito \"Il film team pi\u00f9 alto del mondo\". Insieme, i due realizzarono documentari su alcune delle maggiori vette del pianeta, fino al 1986. Il suo film \"K2 - Sogno e destino\", nel quale racconta la spedizione al K2 del 1986, ha vinto il premio \"Genziana d'oro\" al Festival internazionale film della montagna di Trento del 1989.\nGli altri ottomila.\nNel 1978, nonostante i consigli in senso contrario di alcuni colleghi (tra cui il suo capospedizione del 1957, Marcus Schmuck), Diemberger si accinse a salire altri ottomila.\nSempre nel 1978 scal\u00f2 il Makalu e l'Everest, e nel 1979 il Gasherbrum II. Nel 1984 lui e Julie Tullis organizzarono una spedizione al K2, non riuscendo per\u00f2 a raggiungerne la vetta; essendo in zona, decisero di salire il Broad Peak, di cui raggiunsero la vetta in quattro giorni.\nK2, 1986.\nNel 1986 un'altra tragedia lo coinvolse, durante una spedizione al K2. Il 4 agosto, Diemberger e la sua compagna Julie Tullis partirono dal campo IV per raggiungere la vetta. Riuscirono a raggiungere la sommit\u00e0, ma ad un'ora gi\u00e0 avanzata. Poco dopo l'inizio della discesa Julie scivol\u00f2 trascinando con s\u00e9 Diemberger. Fortunatamente i due riuscirono a fermarsi, ma furono costretti a trascorrere la notte in un bivacco ad oltre 8.000 metri. Il giorno seguente riuscirono a raggiungere il campo IV, dove per\u00f2 furono costretti a rifugiarsi in una tenda con altri cinque alpinisti che erano stati sorpresi da una violenta bufera. Il bivacco forzato si rivel\u00f2 fatale per Julie, deceduta durante la notte seguente probabilmente per edema cerebrale.\nDopo alcuni giorni, i superstiti tentarono la discesa, ma furono costretti a lasciare al campo IV il compagno Alan Rouse: l'alpinista britannico infatti non era in grado di muoversi da solo, ed i compagni erano a loro volta troppo deboli per poterlo aiutare. Dei cinque alpinisti partiti dal campo IV, solo Diemberger ed un altro alpinista, Willi Bauer, riuscirono ad arrivare al campo base, in pessime condizioni di salute e con numerosi congelamenti. A causa dei congelamenti, Diemberger sub\u00ec l'amputazione di alcune falangi della mano destra e dei piedi.\nDopo il suo ritorno, Diemberger venne criticato dalla stampa inglese per aver lasciato Alan Rouse al campo IV durante la discesa; il comportamento suo e dei suoi compagni fu per\u00f2 difeso dall'alpinista e documentarista Jim Curran, presente in luogo, come l'unico comportamento possibile in quella situazione.\nTempi recenti.\nLa sua attivit\u00e0 non si \u00e8 limitata all'alpinismo, ma ha visto anche spedizioni nel deserto ed ai poli. Ancora oggi, \u00e8 attivo in tutti questi campi. Diemberger ha abitato per lungo tempo a Salisburgo; in seguito si \u00e8 trasferito vicino a Bologna, in Italia, dove vive con la moglie Teresa ed il figlio Igor. Ad oggi, \u00e8 un apprezzato conferenziere e autore di molti libri e film sulle montagne."}
{"id": "852997", "revid": "718859", "url": "https://it.wikipedia.org/wiki?curid=852997", "title": "Peleiadi", "text": "Nell'antica Grecia, le Peleiadi (colombe), erano le donne consacratesi a Zeus ed alla Dea Madre Dione presso l'Oracolo di Dodona.\nPindaro cant\u00f2 delle Pleiadi chiamandole \"\"pelaiades\", ovvero paragonando anch'esse ad uno stormo di colombe, ma la connessione sembra dovuta pi\u00f9 all'uso di un arguto linguaggio poetico che all'esistenza di un'effettiva relazione sul piano mitologico. Anche il carro di Afrodite era tradizionalmente trainato da uno stormo di colombe.\nNel V secolo a.C. Erodoto sent\u00ec parlare di una leggenda relativa ad una colomba nera che avrebbe avuto a che fare con la fondazione dell'Oracolo di Dodona, ma potrebbe semplicemente trattarsi di un tentativo a posteriori di trovare una giustificazione etimologica per il nome di queste sacerdotesse, il cui significato originale era in effetti andato ormai perduto. \u00c8 tuttavia possibile che la sillaba \"pel-\" presente nel nome fosse originariamente collegata con la radice che significa \"nero\" od \"oscuro\"\" in nomi come quelli di Peleo o Pelope."}
{"id": "853003", "revid": "1305772", "url": "https://it.wikipedia.org/wiki?curid=853003", "title": "Trovarobato", "text": "La Trovarobato (talvolta indicata come La Famosa Etichetta Trovarobato) \u00e8 una casa discografica e associazione culturale fondata nel 2004 con sede a Bologna.\nStoria.\nNata originariamente per gestire l'attivit\u00e0 concertistica e discografica dei Mariposa, ha iniziato a curare booking e promozione di altri artisti, e produrre dischi, diventando cos\u00ec una piccola etichetta indipendente. \u00c8 a questo punto che si d\u00e0 la forma giuridica di associazione culturale.\nViene dedicata particolare cura alle produzioni radiofoniche, come nel caso di Magazzeno Bis, talk show/concerto prodotto nel biennio 2005-2006: registrato negli studi della Trovarobato, fu mandato in onda attraverso un network radiofonico coordinato dalla Trovarobato stessa, del quale facevano parte 30 emittenti di Italia, Belgio, Lussemburgo e Slovenia, esperienza ripetuta con una seconda stagione: Magazzeno bis 2008, in collaborazione con Locomotiv Club, Citt\u00e0 del Capo Radio Metropolitana e Audioglobe. A ci\u00f2 si aggiunge la realizzazione di radiodrammi, operine, talk show, talk show/concerto e - con la pubblicazione di \"EPYKS 1.0\" degli Eterea Post Bong Band - video-dirette in streaming.\nA partire dal 2006, ha curato Indipendulo, un festival organizzato nell'ambito del Meeting delle Etichette Indipendenti di Faenza. Sul suo palco si sono esibiti Beatrice Antolini, Amore, Calibro 35, Eterea Post Bong Band, Camillas, Le luci della centrale elettrica e altri.\nNel 2009, ha vinto il premio come miglior etichetta italiana dell'anno al Meeting delle Etichette Indipendenti.\nNel 2010 ha creato una sottoetichetta, Parade, dedicata alle musiche \"altre\", il cui primo disco prodotto \u00e8 \"Der Maurer, vol.1\" di Enrico Gabrielli.\nNel dicembre dello stesso anno ha presentato la nuova attivit\u00e0 di netlabel con la compilation \"Trovarobato Songswap\", presentata in anteprima in quattro blog musicali e in streaming esclusivo nel sito della rivista \"xL\".\nNel luglio 2012 le viene assegnato il Premio Artigianato della canzone durante il Premio Bindi.\nTrovarobato \u00e8 l'etichetta discografica di Iosonouncane, con il quale vengono pubblicati nel 2010 La macarena su Roma, nel 2012 il singolo Le sirene di luglio e nel 2015 DIE ed \u00e8 l'etichetta con cui sono stati pubblicati tutti gli album in studio di Dino Fumaretto."}
{"id": "853010", "revid": "73843", "url": "https://it.wikipedia.org/wiki?curid=853010", "title": "Inno della Repubblica Socialista Sovietica Tagika", "text": "L\u2019Inno della RSS Tagika (in tagiko \u0413\u0438\u043c\u043d\u0438 \u0420\u0435\u0441\u043f\u0443\u0431\u043b\u0438\u043a\u0430\u0438 \u0421\u043e\u0432\u0435\u0442\u0438\u0438 \u0421\u043e\u0442\u0441\u0438\u0430\u043b\u0438\u0441\u0442\u0438\u0438 \u0422\u043e\u04b7\u0438\u043a\u0438\u0441\u0442\u043e\u043d) fu l'inno nazionale della Repubblica Socialista Sovietica del Tagikistan. L'inno fu usato dal 1946 al 1994, anno dell'indipendenza tagika. La musica fu composta da Suleiman Yudakov e il testo fu scritto da Abulkasim Lakhuti. Nel 1977 alcune parti del testo vennero cambiate per cancellare ogni riferimento a Stalin.\nLa melodia \u00e8 la stessa usata dall'attuale inno tagiko, con alcune differenze nel testo."}
{"id": "853013", "revid": "729019", "url": "https://it.wikipedia.org/wiki?curid=853013", "title": "Gonzalo Fern\u00e1ndez de C\u00f3rdoba", "text": "Molti uomini influenti combatterono sotto di lui, incluso il padre di Francisco Pizarro, e fu ammirato dalla generazione di conquistadores che segu\u00ec.\nBiografia.\nLa giovent\u00f9.\nSecondo figlio di don Pedro Fern\u00e1ndez de C\u00f3rdoba, conte di Aguilar, e di Elvira de Herrera, nacque nel castello della citt\u00e0 di Montilla, nei pressi di Cordova nel 1453.\nNel 1455, alla morte del padre e dopo la lotta per l'ereditariet\u00e0 del feudo di famiglia intrapresa con i nobili di Cabra, delle sue due opzioni, la chiesa o l'esercito, scelse quest'ultima. Dal 1465, prest\u00f2 servizio alla corte spagnola prima presso il fratello del re, don Alfonso, e in seguito presso Isabella di Castiglia, amica d'infanzia. Fece le prime prove e, sebbene fosse allora semplice paggio, si segnal\u00f2 giovanissimo come un abile capitano, tanto che Isabella, disponendosi a combattere la Beltraneja, lo prese sotto la sua protezione e fu a corte per offrirle i suoi servigi come nobile secondogenito.\nCastigliano e molto popolare, cavaliere sempre fedele e leale ad Isabella come da giuramento, partecip\u00f2 alla guerra civile contro il Portogallo, portando avanti con successo il suo apprendistato sui campi di battaglia grazie agli insegnamenti del conte di Aguilar, suo fratello, del gran maestro di Santiago Alonso de C\u00e1rdenas e del conte di Tendilla.\nNella sua adolescenza, il generale andaluso aveva avuto una relazione con la giovanissima Isabella, che aveva due anni pi\u00f9 di lui, scatenando in seguito la rivalit\u00e0 con il cugino di secondo grado, il sovrano consorte aragonese Ferdinando il Cattolico. Don Gonzalo incarnava il tipico soldato spagnolo, fedele alla sua regina Isabella e alla Spagna ma orgoglioso, indifferente alle ricchezze materiali ma bramoso di sfide epiche nelle quali dimostrare la sua valentia e temerariet\u00e0, nonostante i risvolti brutali e sanguinolenti. Fu l'emblema dell'uomo d'arme del mondo dei Re Cattolici.\nPer ragioni di dispute familiari, il cugino e nemico della famiglia, il conte di Cabra, lo prese prigioniero e lo port\u00f2 nel castello di Cabra. Nel 1476, venne rilasciato dopo che la regina Isabella ebbe mediato personalmente.\nLe imprese militari.\nSi distinse nella guerra per la conquista della citt\u00e0 musulmana di Granada che dur\u00f2 dal 1481 al 1489 e successivamente fu inviato da Isabella in Italia dal re consorte per combattere i francesi e le loro mire espansionistiche sul Regno di Napoli.\nUn anno dopo il suo arrivo nella penisola, nel 1495 sub\u00ec una sconfitta a Seminara combattendo contro le truppe del generale Robert Stuart d'Aubigny, riuscendo per\u00f2 nel 1496 a ottenere la rivincita sul campo di battaglia e a ricacciare le truppe francesi sino in Calabria.\nPer i meriti organizzativi che seppe imporre all'esercito spagnolo fu nominato \"Gran Capitano\". Egli pu\u00f2 essere considerato come l'inventore del \"tercio\", derivato delle \"columneras\" spagnole, una formazione che raggruppava (in unit\u00e0 di circa 3.000 uomini) archibugieri e picchieri, protagonista dei campi di battaglia del Cinquecento e del Seicento, quando verr\u00e0 surclassato dal pi\u00f9 flessibile modello olandese-svedese. A Granada, la ribellione dei \"Moriscos\" gli porse nuova occasione di mostrare la sua bravura.\nNel maggio 1500 torn\u00f2 in Italia per combattere i Turchi che assediavano l'isola veneziana di Zante e in seguito in Calabria per ottemperare al trattato segreto che Francia e Spagna avevano stipulato a Granada per spartirsi il Regno di Napoli a discapito del re di Napoli Federico d'Aragona.\nNel 1502 Consalvo da Cordova, in seguito a battaglia a lui favorevole, divent\u00f2 Signore della Baronia, di San Giorgio Morgeto e duca di Terranova e di Sessa, si stanzi\u00f2 nella citt\u00e0 di Polistena, creando una piccola Reggia.\nEntrati nuovamente in rotta di collisione gli eserciti francese e spagnolo, nell'aprile 1503 stabil\u00ec il suo esercito a Barletta per attendere i rinforzi e sconfisse i francesi per due volte, a Cerignola e sul Garigliano, riuscendo cos\u00ec a completare la conquista dell'intero Regno in favore della Spagna.\nCaduta la carica di \"Gran Capitano\" dopo che il Regno di Napoli divenne vicereame di Ferdinando il Cattolico, successe a Gonzalo Fernandez a capo dell'esercito, con il titolo di \"gran conestabile\", Fabrizio Colonna.\nVicer\u00e9 di Napoli.\nIl 1\u00ba aprile 1502, incontr\u00f2 nella chiesa di Sant'Antonio a Rionero in Vulture Luigi d'Armagnac, duca di Nemours per stipulare accordi sulla spartizione del Regno di Napoli.\nIl 15 maggio 1503 a Gaudello, nei pressi di Acerra, alle porte di Napoli, ricevette i delegati nobili dei Sedili della citt\u00e0 e il delegato del sedile del Popolo che gli consegnarono i privilegi e lo qualificarono sostanzialmente come primo vicer\u00e9 del Regno.\nL'ingresso in Napoli avvenne il giorno seguente, 16 maggio, alla testa delle sue truppe vincitrici; il governo della citt\u00e0 fu quasi subito affidato al marchese di Padula, Antonio Cardona e negli anni successivi Consalvo fu poco presente in citt\u00e0.\nDurante il suo viceregno, nel 1504, fu fatto un primo tentativo di reintrodurre l'Inquisizione di Spagna che per\u00f2 non and\u00f2 a buon fine: lo stesso vicer\u00e9 fu coinvolto in una speculazione finanziaria sugli approvvigionamenti di grano che gli valse le accuse di affarismo (peraltro ribadite verso i suoi successori), cosa che per\u00f2 si rivel\u00f2 falsa. Pi\u00f9 tardi, quello stesso anno, mor\u00ec la regina Isabella, per la quale non aveva esitato in nessun momento a dare la sua vita se fosse stato necessario, privando lo sconvolto C\u00f3rdoba della sua pi\u00f9 ardente sostenitrice, come lo era stata anche per Cristoforo Colombo.\nIn effetti, senza l'ingombrante presenza della regina, che era sempre uscita nel passo delle accuse di corruzione gettate contro Cordova, il re di Spagna Ferdinando il Cattolico si sent\u00ec libero di investigare sugli affari napoletani di don Gonzalo. Sospettava (a totale torto) non solo che avesse sottratto indebitamente fondi destinati all'ardua campagna, ma persino che fosse pronto a passare dalla parte del nemico cedendo alle sirene di re Luigi XII di Francia, anche lui colpito dalle straordinarie capacit\u00e0 militari del comandante spagnolo, la cui fama si era diffusa ormai in tutta Europa. Il 19 ottobre 1506 Ferdinando, giunto a Gaeta giur\u00f2 di conservare i privilegi del Regno e alcuni mesi dopo il parlamento concesse al sovrano 300.000 ducati e vennero riconosciuti i 47 capitoli chiesti dalla citt\u00e0.\nL'eccesso di prodigalit\u00e0 e di ambizione personale di Consalvo condussero alla sua sostituzione, dietro il contentino rappresentato dalla sua nomina a gran maestro dell'Ordine di Santiago, e il viceregno fu retto temporaneamente da Giovanna, vedova di Ferrante II, fino all'inizio del 1507. Il Re Cattolico decise di affidargli un incarico di scarsissimo rilievo, quello di sindaco del piccolo comune andaluso di Loja, dopo dieci anni di lontananza dalla madrepatria. Pi\u00f9 tardi, dopo la battaglia di Ravenna, Gonzalo congiur\u00f2 a quanto pare con altri nobili per mettere sul trono, prima del tempo, il futuro Carlo V, ma la cosa si risolse nel nulla. Lasci\u00f2 Napoli l'11 giugno 1507.\nI due tornarono insieme in Spagna e don Gonzalo, pur mantenendo una granitica fedelt\u00e0 nei confronti del suo re, decise comunque di lottare per un destino diverso, migliore. Cerc\u00f2 a tutti i costi di essere nominato Maestro dell'Ordine di Santiago cos\u00ec da poter tornare a capo delle milizie spagnole e lanciarsi in nuove avventure, ma l'aragonese non fu dello stesso avviso ritenendo di averlo gi\u00e0 abbondantemente ricompensato per le sue imprese. Pi\u00f9 di una volta pens\u00f2 persino di rispedirlo di nuovo in Italia ma con funzioni di secondo piano e ad alto rischio, idea poi scartata. Nel 1508, ricevette la notizia che il suo castello di Montilla sarebbe stato presto demolito per ordine reale. Nonostante le sue richieste, non fu in grado di fermare l'annunciata demolizione. La sua rottura con il suo re era gi\u00e0 totale.\nGli ultimi anni.\nConsalvo allora, stanco e amareggiato da tanta ingratitudine, si ritir\u00f2 nel suo castello di Loxe nei pressi di Granada per fare una vita contemplativa. I giorni dell'esilio forzato in Andalusia non si contraddistinsero per pena e dolore, tutt'altro. Consalvo visse in tranquillit\u00e0 fino a quando nel 1515, all'et\u00e0 di 62 anni, mor\u00ec di ricordi e di amarezza a Granada per un attacco di febbre quartana, nelle braccia della seconda moglie. Sul suo letto di morte avrebbe detto che nella sua vita aveva solo tre rimpianti, tradendo il re di Napoli e Cesare Borgia quando vennero da lui fidandosi della sua protezione, e il terzo rimpianto che solo Dio avrebbe saputo. Fu sepolto nella chiesa del Monastero di San Girolamo assieme alla consorte Mar\u00eda de Manrique.\nLa tragedia era servita sul piatto d'argento dei cronisti della neonata monarchia spagnola, soprattutto nella fase successiva con i regni di Carlo V d'Asburgo e Filippo II di Spagna, entrambi alla ricerca urgente di eroi per fortificare gli animi della gente e consacrare un impero al massimo dello splendore.\nTra le lettere di condoglianze che arrivarono alla moglie e alla figlia di don Gonzalo non mancarono quelle di re Ferdinando, che soltanto allora lo rimpianse, nella quale ricordandone la loro vecchia amicizia ed esaltandone le gesta, e del giovane Carlo, che durante la fanciullezza aveva seguito con entusiasmo la sua odissea italiana. Ma il suo rimpianto non dur\u00f2 lungo perch\u00e9 l'ingrato monarca lo segu\u00ec nella tomba un mese dopo.\nMatrimonio e famiglia.\nC\u00f3rdoba si spos\u00f2 per la prima volta nel 1474 con sua cugina Maria de Sotomayor, che circa un anno dopo mor\u00ec dando alla luce un figlio nato morto. Il 14 febbraio 1489, C\u00f3rdoba spos\u00f2 Maria Manrique de Lara, una dama di compagnia della regina, da una potente e ricca famiglia nobile. La sua unica figlia sopravvissuta, Elvira Fern\u00e1ndez de C\u00f3rdoba y Manrique, eredit\u00f2 tutti i suoi titoli alla sua morte nel 1515."}
{"id": "853016", "revid": "7336", "url": "https://it.wikipedia.org/wiki?curid=853016", "title": "Vinificazione in riduzione", "text": ""}
{"id": "853021", "revid": "86201190", "url": "https://it.wikipedia.org/wiki?curid=853021", "title": "HelpServ", "text": "HelpServ, in molte reti IRC, \u00e8 un servizio che permette di ricevere aiuto attraverso messaggi preregistrati.&lt;br&gt;Nelle ultime versioni degli Anope non \u00e8 pi\u00f9 incluso, ma venne molto utilizzato nelle versioni precedenti. L'utilit\u00e0 di questo strumento \u00e8 molto discutibile, perch\u00e9 \u00e8 l'esatta copia dei vari messaggi di aiuto per ogni services:\nCome si nota \u00e8 molto scomodo l'utilizzo di questo comando.\nATTENZIONE: Se le abbreviazioni server sono ammesse, per HelpServ NON ESISTE NESSUNA ABBREVIAZIONE. Molti pensano che l'abbreviazione \"/hs\" si riferisca a HelpServ, invece si riferisce a HostServ.\nCome di utilizza.\nLe sintassi sono uguali a tutti gli altri servizi Anope\nComandi principali.\n\"/msg helpserv help\" - Lista comandi\nAltro.\nanope.org ha eliminato la guida a HelpServ."}
{"id": "853023", "revid": "73843", "url": "https://it.wikipedia.org/wiki?curid=853023", "title": "Singidunum", "text": "Singidunum fu una citt\u00e0 fondata dagli Scordisci nel III secolo a.C., poi conquistata dai Romani, attuale Belgrado. Fu inizialmente base d'appoggio della \"Classis Pannonica\".\nStoria.\nInsediamento celtico.\nL'origine celtica dell'insediamento \u00e8 deducibile dal nome originario, \"Singidun\", la cui terminazione \"d\u016bn(on)\" significa \"recinto\" o \"fortezza\". La citt\u00e0 \u00e8 menzionata per la prima volta nel 275 a.C.. Apparteneva al popolo degli Scordisci. Il primo coinvolgimento dei Romani si verific\u00f2 nel 75 a.C., quando Gaio Scribonio Curione Burbuleio, prefetto della Macedonia, penetr\u00f2 in questo territorio per allontanarne gli Scordisci, i Dardani e i Daci.\nDa Augusto a Traiano.\nSolo durante l'impero, per\u00f2, i Romani conquistarono la regione, che fu organizzata nella provincia della Mesia nel 6: \"Singidun\" venne romanizzato in \"Singidunum\". In un periodo non specificato, ipotizzabile attorno al 6 a.C.-11 d.C. il \"legatus Augusti\" Gneo Cornelio Lentulo l'Augure combatt\u00e9 contro i Geti, i Sarmati ed i Daci. Il fine di queste campagne potrebbe essere stato quello di isolare il potente regno dei Marcomanni di Maroboduo sul suo lato orientale, separandolo dall'altro potente e vicino regno dei Daci. L'obbiettivo finale del piano strategico di Augusto era quello di occupare la Boemia, in un piano che prevedeva la sottomissione della Germania Magna, portando i confini imperiali fino al fiume Elba. Nel corso di queste campagne Lentulo riusc\u00ec a respingere i Daci al di l\u00e0 del Danubio ed a costruire, gi\u00e0 a quel tempo lungo la riva destra del fiume, presidi semi-permanenti per controllare i movimenti futuri di questo popolo. Queste operazioni si verificarono lungo il limes delle future provincie di Mesia superiore e Pannonia inferiore (a nord di Sirmio e ad est di Singidunum).\nLa citt\u00e0 aveva una importanza inferiore alle vicine \"Sirmium\" e \"Viminacium\", ma la sua disposizione sulla strada che portava al confine del Danubio la rese un punto ottimale per accamparvi delle legioni. Nell'86 vi venne costruito il \"castrum\" della Legio IIII \"Flavia Felix\".\nDurante la conquista della Dacia, la fortezza legionaria di \"Singidunum\" ebbe un ruolo fondamentale nella guerra. \u00c8 possibile infatti identificare sulla colonna di Traiano a Roma alcune immagini della fortezza.\nDa Adriano a alle invasioni unne.\nAdriano confer\u00ec alla citt\u00e0 lo status di \"municipium\", e successivamente \"Singidunum\" divenne una colonia. Si racconta che Massimino Trace (il futuro imperatore), quando venne a sapere che Eliogabalo era stato ucciso, decise di recarsi a Roma per conoscere il nuovo imperatore, Alessandro Severo. Quest'ultimo lo accolse con grande gioia e manifestazioni di affetto, tanto da nominarlo subito dopo tribuno laticlavio della Legio IIII \"Flavia Felix\", di stanza proprio a \"Singidunum\" con queste parole:\nCon l'abbandono della Dacia da parte di Aureliano (nel 270-274 circa), \"Singidunum\" ritorn\u00f2 ad essere una citt\u00e0 di frontiera. In seguito alla morte dell'imperatore Numeriano nel novembre del 284 (a cui il padre Caro aveva affidato l'Oriente romano), ed il successivo rifiuto delle truppe orientali di riconoscere in Carino (il primogenito di Caro), il naturale successore, fu elevato alla porpora imperiale un validissimo generale di nome Diocleziano. La guerra civile che ne scatur\u00ec inevitabilmente vide, in un primo momento, la vittoria di Carino sulle armate pannoniche dell'usurpatore Giuliano, ed in seguito la sconfitta delle sue armate e la sua morte (a causa di una congiura dei suoi stessi generali) nella battaglia del fiume Margus, nei pressi dell'antica citt\u00e0 e fortezza legionaria di \"Singidunum\", ad opera di Diocleziano (primavera del 285).\nL'imperatore Costanzo II soggiorn\u00f2 a Singidunum nel giugno del 359. Nel 395, a seguito della divisione dell'impero tra i figli di Teodosio I, \"Singidunum\" entr\u00f2 a far parte dell'Impero romano d'Oriente. Nel 441 sub\u00ec un devastante raid degli Unni, che vendettero tutti gli abitanti.\nDall'Impero bizantino alla dominazione slava.\nDopo essere stata occupata degli Unni, \"Singidunum\" fu invasa da Sarmati, Ostrogoti ed Avari. Fu a \"Singidunum\" che il principe Teodorico condusse un corpo di 6000 volontari ostrogoti alla vittoria contro Babai, re dei Sarmati, tra il 470 e il 473. Nel 579 il khan degli Avari Baian approfitt\u00f2 del fatto che le truppe bizantine erano in Oriente per attaccare \"Singidunum\"; la citt\u00e0 cadde e l'imperatore Tiberio II dovette accettare di pagare agli Avari un tributo di 80.000 solidi l'anno. Nell'estate 583 la citt\u00e0 fu assediata nuovamente da Baian; il nuovo imperatore Maurizio accett\u00f2 di incrementare il tributo di 20.000 solidi l'anno. Un altro assedio si ebbe nel 591, ma la citt\u00e0 resistette e l'assedio fu tolto dopo il pagamento di 2.000 solidi. Nel 598, invece, l'assedio degli Avari fu interrotto dall'arrivo dell'esercito romano comandato da Prisco.\nNel 630 arrivarono gli Slavi che rinominarono \"Singidunum\" in Belgrado (\"citt\u00e0 bianca\"): infatti, la prima volta che \u00e8 stato nominato il nome \"Beograd\", fu nell'878, durante il regno dell'Impero bizantino, il Regno d'Ungheria e il Primo impero bulgaro. Per quattro secoli questi tre popoli si sono contesi Belgrado. Nel 1284, i Serbi conquistarono la citt\u00e0, che and\u00f2 a far parte del Regno di Stefan Dragutin Nemanji\u0107, il quale govern\u00f2 i suoi territori tra il 1276 e il 1282."}
{"id": "853026", "revid": "16066", "url": "https://it.wikipedia.org/wiki?curid=853026", "title": "Dichiarazione dei diritti dei cittadini e dei principi dell'ordinamento sammarinese", "text": ""}
{"id": "853028", "revid": "17351", "url": "https://it.wikipedia.org/wiki?curid=853028", "title": "Mil Mi-6 Hook", "text": ""}
{"id": "853029", "revid": "599013", "url": "https://it.wikipedia.org/wiki?curid=853029", "title": "Cavalier", "text": ""}
{"id": "853030", "revid": "33921", "url": "https://it.wikipedia.org/wiki?curid=853030", "title": "Livio Melina", "text": "Biografia.\nLivio Melina partecip\u00f2 sin dai tempi del liceo al movimento di Comunione e Liberazione di cui fu uno degli iniziatori in Veneto..\nOttenuta la laurea in filosofia nel febbraio 1976 presso l'Universit\u00e0 degli studi di Padova, entr\u00f2 nel seminario vescovile della diocesi di Adria, per la quale fu ordinato sacerdote il 21 giugno 1980.\nNel 1982 consegu\u00ec la licenza in teologia morale presso la Pontificia Universit\u00e0 Gregoriana di Roma e nell'ottobre 1985 il dottorato in teologia presso la Pontificia Universit\u00e0 Lateranense con una tesi diretta dal professor Carlo Caffarra dal titolo: \"Ratio practica, scientia moralis e prudentia. Linee di riflessione sul Commento di san Tommaso all'Etica Nicomachea\".\nDall'ottobre 1984 all'ottobre 1991 svolse funzioni di aiutante di studio presso la Sezione Dottrinale della Congregazione per la Dottrina della Fede allora diretta dal cardinale Joseph Ratzinger.\nNel 1991 divenne docente stabile presso il Pontificio Istituto Giovanni Paolo II per studi su matrimonio e famiglia, come ordinario della cattedra di Teologia Morale Fondamentale. Dal 1997 fino al 2013 ha diretto l'Area Internazionale di Ricerca in Teologia Morale istituita presso il Pontificio Istituto Giovanni Paolo II. Nel 2002 divenne vicepreside della Sede Centrale dell'Istituto. Dal gennaio 2006 fino all'anno 2016 \u00e8 stato preside dell'Istituto stesso.\n\"Visiting Professor\" a Washington DC e a Melbourne. Dal 2007 \u00e8 inoltre membro ordinario della Pontificia Accademia di Teologia. Dal 2012 \u00e8 canonico del capitolo della Patriarcale Basilica Lateranense.\n\u00c8 stato direttore scientifico della rivista \"Anthropotes\", fa parte del comitato dei consulenti della rivista internazionale \"Communio\" e collabora con le riviste \"The Thomist\", \"La scuola cattolica\", \"Medicina e morale\", \"La societ\u00e0\", \"Il nuovo areopago\", \"Logos\". \u00c8 inoltre membro corrispondente dell'Acad\u00e9mie d'Education et d'Etudes Sociales di Parigi.\n\u00c8 stato nominato monsignore da papa Giovanni Paolo II ed \u00e8 considerato uno dei massimi esponenti di teologia morale in ambito cattolico."}
{"id": "853032", "revid": "1543377", "url": "https://it.wikipedia.org/wiki?curid=853032", "title": "Meringa (Gran Zebr\u00f9)", "text": "La Meringa, alle volte detta Meringa di ghiaccio (\"Schaumrolle\" in tedesco) \u00e8 una particolare forma glaciale che si trova vicino alla vetta, nel versante nord (altoatesino) della cima del Gran Zebr\u00f9 (), cima che fa parte del gruppo dell'Ortles.\nDescrizione.\nSi origina da un deposito di neve trasportata dal vento sui crinali e sulle creste, che si accumula sul versante sottovento. \nSul Gran Zebr\u00f9 viene formata dai venti provenienti da Sud, che accumulano neve sulla parete nord. Quando il suo peso si fa eccessivo, circa ogni 50-60 anni, crolla per forza di gravit\u00e0, come avvenne nei primi anni sessanta.\nL'ultima volta che la Meringa si \u00e8 staccata risale a una notte di giugno del 2001, quando provoc\u00f2 un grosso boato ma nessun danno nella sottostante cittadina di Solda.\nAlpinismo.\nFu affrontata diverse volte, ma la prima via fu aperta il 22 settembre 1956 da parte dell'alpinista austriaco Kurt Diemberger, unitamente a Herbert Knapp e Hannes Unterweger\n. Fu una \"direttissima\" unica e irripetibile, anche perch\u00e9 la Meringa croll\u00f2 qualche anno dopo."}
{"id": "853037", "revid": "729019", "url": "https://it.wikipedia.org/wiki?curid=853037", "title": "Mil Mi-10", "text": "Il Mil Mi-10 (nome in codice NATO \"Harke\" - rastrello) \u00e8 un elicottero da trasporto militare progettato e costruito in Unione Sovietica per l'utilizzo come gru volante.\nStoria.\nDenominato \u201c\"izdeliye 60\"\u201d (articolo 60), venne assemblato nello stabilimento della Mil di Rostov sul Don come variante specifica per il sollevamento di carichi del Mi-6 del quale ereditava i motori, la trasmissione e il rotore principale a cinque pale. La fusoliera venne modificata trasformandola da vano di carico a cabina per il trasporto di passeggeri e venne aggiunto un alto carrello fisso quadriciclo, utile per spostare l'elicottero a terra fin sopra il carico da sollevare. Il prototipo di partenza venne denominato V-10 e vol\u00f2 la prima volta il 15 giugno 1960. La prima presentazione pubblica ebbe luogo alla parata aerea di Tushino in occasione della \"Giornata delle Forze Aeree Sovietiche\" del luglio 1961, mentre la produzione inizi\u00f2 nel 1962 con il nome Mi-10. L'elicottero entr\u00f2 in servizio con l'Aeronautica militare russa e gli venne assegnato il codice Nato \"Harke\".\nInizialmente venne prevista una gondola sotto il naso per consentire ad un membro dell'equipaggio di visionare il carico sospeso. In seguito venne adottato un sistema di telecamere a circuito chiuso.\nPer contrastare la coppia generata dal rotore principale, le gambe del carrello di destra sono state realizzate, in modo abbastanza insolito, pi\u00f9 corte di 30 centimetri, il che causa una inclinazione di un grado e mezzo per l'elicottero quando ferma i motori a terra. Il carrello ha ruote gemellate e ammortizzatori idraulici e sono presenti alcuni bracci idraulici per agganciare dei pallet di carico standardizzati.\nNel 1965 il Mi-10 venne presentato al Salone internazionale dell'aeronautica e dello spazio di Parigi-Le Bourget dove per\u00f2 non raccolse il successo di esportazione che aveva invece caratterizzato il suo predecessore Mi-6.\nLa versione K.\nNel 1964 la Mil inizi\u00f2 lo sviluppo di una variante Mi-10K (Harke-B) (dal russo \"Korotkonogii\" - gambe-corte), pi\u00f9 ottimizzata per il trasporto di carichi sospesi. Il Mi-10k, con un equipaggio ridotto a soli due piloti, oltre a varianti alla coda e ai serbatoi di carburante portati a 9000\u00a0kg di capacit\u00e0, aveva un carrello pi\u00f9 corto, alto 1,8 m contro i 4 m della versione originale. La riduzione di peso, consent\u00ec un aumento del carico utile. Vennero modificate le postazioni dei piloti: nella cabina di pilotaggio il pilota adesso sedeva in una configurazione singola, mentre il copilota sedeva nella gondola inferiore rivolta all'indietro e nella quale vennero riportati tutti i comandi di volo e di gestione del carico. Il primo volo della nuova versione si ebbe il 14 aprile 1965 e nel maggio successivo, una versione speciale di Mi-10K battezzata Mi-10R (rekordnyy, per record) con carrello triciclo, ottenne un record assoluto mondiale carico/quota, sollevando un carico di 25105\u00a0kg ad un'altezza di 2840 m.\nNel 1967 il Mi-10 venne presentato al Salone internazionale dell'aeronautica e dello spazio di Parigi-Le Bourget e venne acquistato da una societ\u00e0 olandese per poi essere ceduto alla Petroleum Helicopters Inc negli Stati Uniti d'America, che lo utilizz\u00f2 per supportare piattaforme petrolifere in Sudamerica.\nLa produzione termin\u00f2 nel 1971 totalizzando 55 esemplari e venne ripresa brevemente nel 1977.\nUtilizzatori.\nUn Mi-10K \u00e8 utilizzato dalla societ\u00e0 belga Skytech international. Un esemplare ancora operativo di Mi-10K \u00e8 stato fotografato nel 2006 in servizio con un operatore civile russo."}
{"id": "853041", "revid": "17351", "url": "https://it.wikipedia.org/wiki?curid=853041", "title": "Mi-6", "text": ""}
{"id": "853053", "revid": "183694", "url": "https://it.wikipedia.org/wiki?curid=853053", "title": "Centri fondati durante il fascismo per data di fondazione", "text": "I centri abitati di fondazione (citt\u00e0, paesi, borghi, rioni e quartieri di comuni storici, etc.), della bonifica o autarchici del periodo fascista, sono sottoelencati secondo l'ordine cronologico."}
{"id": "853059", "revid": "76963", "url": "https://it.wikipedia.org/wiki?curid=853059", "title": "Julie Strain", "text": "Biografia.\nDa ragazza fu atleta sportiva nel Diablo Valley Institute, ma un violento incidente le provoc\u00f2 forti attacchi di amnesia. Cambi\u00f2 residenza molte volte, da Las Vegas fino a San Francisco. In questa citt\u00e0 inizi\u00f2 la carriera di attrice e divent\u00f2 la \"regina dei B-movie\". Divenne nota come attrice in numerosi film di serie B (pi\u00f9 di 100), di contenuto prevalentemente erotico. Fu anche modella di \"Penthouse\" e \"Playboy\".\nJulie Strain si spos\u00f2 con Kevin Eastman, co-creatore delle tartarughe ninja e direttore della rivista a fumetti per adulti \"Heavy Metal\"; grazie a lui apparve anche a fumetti e disegnata sulla rivista omonima, poi a cartoni animati nel film \"Heavy Metal 2000\" e come videogioco 3-D in \"\".\nNel 2009 annunci\u00f2 il suo ritiro dalle scene. Il 16 luglio 2018, sulla sua pagina Facebook, fu annunciato che l'attrice soffriva di una grave forma di demenza.\n\u00c8 morta nel gennaio 2021 all'et\u00e0 di 58 anni."}
{"id": "853067", "revid": "765341", "url": "https://it.wikipedia.org/wiki?curid=853067", "title": "Neotelevisione", "text": "Neotelevisione \u00e8 un neologismo coniato da Umberto Eco ed entrato nell'uso degli esperti di televisione per indicare la televisione generalista e commerciale delineatasi in Italia dai primi anni ottanta. Eco usa questo termine per la prima volta nel 1983 in un articolo intitolato \"Tv, la Trasparenza Perduta\" nel quale confronta le caratteristiche della cosiddetta paleotelevisione con quelle apportate dall'arrivo delle nuove emittenti private.\nIl concetto di \"neotelevisone\".\nSe l'introduzione del termine nella lingua italiana lo si deve ad Eco, il concetto \u00e8 gi\u00e0 presente nel mondo anglosassone soprattutto per opera di Raymond Williams con il suo testo \"Television, Technology and cultural form\" del 1974\" per indicare il passaggio da uno spettatore che \"assiste a un programma\" ma crea un palinsesto personale\" composto di frammenti di vari programmi. L'autore inglese sottolinea le differenze esistenti negli Stati Uniti, dovute soprattutto all'esistenza delle televisioni commerciali.\nContesto e caratteristiche.\nUmberto Eco conia il termine \"neotelevisione\" dopo che l'arrivo della concorrenza portata dalle TV commerciali aveva spinto la TV di stato a rinnovare profondamente i suoi programmi degli anni passati. Con l'avvento della \"neotelevisione\", la RAI abbandona definitivamente il modello di \"TV pedagogica\", che aveva caratterizzato le sue trasmissioni degli anni cinquanta e sessanta, basti pensare a \"Non \u00e8 mai troppo tardi\" del maestro Alberto Manzi.\nOra la RAI, per fronteggiare una concorrenza ormai sempre pi\u00f9 agguerrita, prende molti elementi proprio da quei programmi prima molto disprezzati e si concentra sullo spettacolo e sull'intrattenimento leggero.\nProgrammi di punta della neotelevisione sono \"Fantastico\", \"Pronto, Raffaella?\", \"Quelli della notte\" e \"Indietro tutta!\". Il primo \u00e8 un contenitore di spettacolo per lo show del sabato sera legato alla Lotteria Italia, che sar\u00e0 riproposto sia pure con autori e conduttori diversi per una decina di stagioni.\nIl telespettatore diventa protagonista dello spettacolo televisivo: interviene in diretta col telefono (come in \"Telefono giallo\") o gioca sempre via telefono da casa (\"Pronto, Raffaella?\") o segnala l'avvistamento di persone scomparse (\"Chi l'ha visto?\").\nSi riduce la distanza tra telespettatore e presentatore: in trasmissione arrivano telefonate in diretta, durante le quali i due interlocutori, pur non conoscendosi, si danno del tu dopo essersi presentati dicendosi solamente (e rigorosamente) il nome di battesimo e il paese di provenienza (con tanto di indicazione della provincia).\nNei quiz il concorrente appare assai diverso dallo stereotipo dei concorrenti archetipo di \"Lascia o raddoppia?\" Luigi Marianini e la signora Longari: il nuovo concorrente avvolto nel suo coloratissimo maglione e non pi\u00f9 in giacca e cravatta, scherza e ride con il conduttore.\nIn TV vince e convince l'informalit\u00e0: nasce la \"TV nel salotto\", espediente per creare un maggior contatto con il pubblico a casa. La Carr\u00e0, ad esempio, in \"Pronto, Raffaella?\" in una doppia veste di conduttrice/padrona di casa, era come se invitasse il pubblico nel suo salotto per prendere il t\u00e8 o un aperitivo o sulla sua terrazza con vista su Roma, o sui suoi divani bianchi.\nQuesto tema dell'ambientazione domestica fu riutilizzata in programmi come il \"Tappeto Volante\" di Luciano Rispoli, e per certi versi anche ne \"I fatti vostri\".\nIl conduttore guarda direttamente nella camera da presa: col suo primo piano entra con il solo volto (ma sempre pi\u00f9 un volto familiare) nelle case degli italiani.\nLa televisione fa metatelevisione e diventa sempre pi\u00f9 autoreferenziale: si pensi a programmi come \"Blob\", che in venti minuti ripropone spezzoni delle ultime 24 ore di palinsesto, o a programmi parodia come \"Indietro tutta!\".\nVero punto di non ritorno per la storia della televisione \u00e8 appunto l'edizione di \"Fantastico 3\" che segna appunto l'inizio della neotelevisione, basti pensare a Renato Zero che canta la famosa sigla \"Viva la RAI\".\nCambia quindi l'impostazione dei programmi: si rinnovano gli studi che vengono riempiti di coloratissime scenografie. Proprio l'arrivo della televisione a colori costituisce il nuovo elemento che contribuisce maggiormente a segnare il confine tra paleo e neotelevisione. Si fa inoltre grande ricorso ai corpi di ballo e ai balletti nelle trasmissioni. Segno dei tempi che cambiano \u00e8 la presenza di numerose ballerine di colore, in genere brasiliane, come ad esempio in \"Indietro tutta!\".\nLa neotelevisione propone un modello di spettacolo in cui prevale l'elemento dell'esotismo pi\u00f9 di quello dell'affermazione di un'italianit\u00e0. Ci\u00f2 avviene quindi non solo con il ricorso a ballerine di colore, ma anche a \"showgirl\" italo-americane: vere regine della TV anni ottanta sono infatti Heather Parisi e Romina Power.\nL'importanza delle sigle.\nCon la neotelevisione la sigla diventa a pieno titolo un vero e proprio elemento di identificazione del programma. I telespettatori, come gi\u00e0 accaduto per Carosello o il telegiornale, riconoscono il programma tv ancora prima che dalle immagini, dal jingle della sigla di apertura. Uno dei cavalli di battaglia delle TV commerciali era stato lo sfruttamento, anche discografico, delle sigle delle trasmissioni, in particolare di quelle per i bambini (si pensi alle sigle dei cartoni animati giapponesi).\nNonostante secondo alcuni esperti di storia della televisione, il primo sfruttamento discografico di sigle TV si ebbe con il programma \"Portobello\" di Enzo Tortora (con la sigla di apertura di Tortora e Lino Patruno, e con \"Come vorrei\" dei Ricchi e Poveri) negli anni ottanta le sigle delle trasmissioni RAI ottengono molto successo.\nBasti pensare ai tormentoni, rivolti in particolare a un pubblico di bambini delle sigle di Heather Parisi, (\"Cicale\", \"Cril\u00f9\", \"Ti Rocker\u00f2\" e \"Ceralacca\") sigle di quattro diverse edizioni della trasmissione \"Fantastico\".\nI programmi innovativi.\nNumerosi furono i programmi di successo, che furono considerati innovativi o che hanno inaugurato generi o fatto conoscere nuove fasce orarie prima considerate come \"momenti morti\".\nLa trasmissione \"Pronto, Raffaella?\", ad esempio, rilancia la fascia della tarda mattinata, prima addirittura occupata dal solo monoscopio. In questa fascia si combatte gran parte del duello tra Rai 1 e Canale 5. Quest'ultima rete era stata la prima a puntare su quella fascia, assai importante per la numerosa presenza di casalinghe. Quest'ultima tipologia di pubblico televisivo \u00e8 la categoria regina della neotelevisione: essendo le casalinghe in molte famiglie le responsabili degli acquisti e avendo molto tempo libero a disposizione, sono considerate un'audience pregiato dagli investitori pubblicitari.\nLa programmazione loro dedicata \u00e8 prevalentemente composta da telenovela (soap opera seriali) e programmi di cucina. Vera regina e paradigma delle casalinghe \u00e8 la nota \"Casalinga di Voghera\". A questo pubblico sembrano rivolgersi espressamente i programmi della tarda mattinata, fascia che nella seconda met\u00e0 degli anni ottanta sar\u00e0 occupata e sapientemente sfruttata da Gianfranco Funari con il suo programma \"Mezzogiorno italiano\".\nMa nessuna fascia di pubblico sembra essere trascurata dalla neotelevisione: si pensi al fatto che nonostante il successo dei programmi per casalinghe il palinsesto sembra riprodurre la struttura della giornata di una famiglia tipo (magari l'arcinota Famiglia del Mulino Bianco Barilla) con la sua scansione temporale.\nLa mamma casalinga e responsabile degli acquisti ha a disposizione i programmi della mattina, i bambini tornano da scuola e hanno a disposizione specifici programmi (e relativa pubblicit\u00e0) a loro dedicati.\nGrandi trasmissione contenitore, si pensi a \"Domenica In\", sono strutturate per piacere a tutti i membri della famiglia, dal nonno al nipote. Guardare la televisione \u00e8 ormai un rito collettivo, che ogni famiglia svolge per suo conto: sono ormai lontani i tempi in cui si invitavano a casa i vicini e gli amici senza televisore per una visione collettiva.\nRenzo Arbore nella sigla \"S\u00ec la vita \u00e8 tutto un quiz\" del noto programma \"Indietro tutta!\" dice: \nLa televisione scandisce i tempi, detta una vera e propria liturgia catodica. Ora la giornata non \u00e8 pi\u00f9 regolata dai tempi religiosi (le campane, le lodi, i vespri) o dai tempi della societ\u00e0 industriale (i turni operai, la sirena, i cambi turno) ma direttamente dalla televisione.\nSi mangia durante il telegiornale e si cerca di calibrare la durata del pasto alla durata del telegiornale. Profetica in questo senso \u00e8 la sigla di chiusura di \"Indietro tutta!\": \nAltra fascia di successo prima poco sfruttata \u00e8 la seconda serata: prima del 1985 questa fascia era occupata da trasmissioni didattico culturali, ma la tendenza cambier\u00e0 nel 1985 con il successo del programma \"Quelli della notte\" di Renzo Arbore.\nNel 1986 \"Unomattina\" d\u00e0 il via allo sfruttamento della fascia delle prime ore del mattino: la trasmissione va con in onda il segnale orario, ed \u00e8 divisa in blocchi pi\u00f9 o meno autonomi.\nIl telespettatore, pu\u00f2 seguirne quindi anche solo pochissimi minuti, magari mentre \u00e8 intento a fare colazione prima di uscire di casa o mentre si veste.\nSul finire del decennio compaiono programmi i cui format saranno replicati con successo nella televisione degli anni novanta e per certi versi nella televisione di oggi. \u00c8 il caso di \"Blob\", di \"Fuori Orario\" di \"Chi l'ha visto?\" (trasmissione di TV di servizio, chiaramente ispirata alla rubrica \"Dove sei?\" della nota trasmissione \"Portobello\" di Enzo Tortora) e di \"Pi\u00f9 sani e pi\u00f9 belli\" di Rosanna Lambertucci.\nIl programma \"Linea verde\", tuttora presente nei palinsesti, \u00e8 in onda invece dal 1981 quale erede naturale della trasmissione \"A come agricultura\". Analogamente il programma \"Mixer\" di Giovanni Minoli andato in onda fino al 2000 part\u00ec nel lontano 1980.\nI titoli di coda della neotelevisione scorrono sulle note della canzone \"Piacere Raiuno\" sigla dell'omonima trasmissione. Il programma: lo spettacolo esce dagli studi televisivi, abbandona il \"Teatro delle Vittorie in Roma\" o gli studi del Nomentano, e gira per i teatri di mezza Italia, passando anche per i teatri di citt\u00e0 di provincia.\nLa stessa formula per certi versi la si rivedr\u00e0 pochi anni dopo con il \"Karaoke\" di Fiorello o con le varie edizioni del \"Festivalbar\".\nDa non dimenticarsi poi la comicit\u00e0 di Beppe Grillo con \"Te lo do io il Brasile\".\nIl linguaggio.\nAnche la lingua ha subito profonde modifiche, con un livellamento verso il basso "}
{"id": "853068", "revid": "773636", "url": "https://it.wikipedia.org/wiki?curid=853068", "title": "Viminacium", "text": "Viminacium fu un'importante citt\u00e0 dell'Impero romano, capitale della provincia della Mesia. La citt\u00e0 era localizzata vicino alla moderna Kostolac (Serbia), nei pressi del Danubio.\nStoria.\nAlto periodo imperiale romano.\nFondata nel I secolo sulle rive della Mlava, un affluente del Danubio, durante la seconda parte del principato di Augusto o nella prima parte di quello di Tiberio. Sotto l'imperatore Claudio, in seguito all'annessione della Tracia avvenuta nel 46, il sito militare potrebbe aver cominciato ad ospitare una fortezza legionaria, per cui la legione che prima si trovava a \"Naissus\" fu trasferita a \"Viminacium\". La nuova fortezza divenne in seguito sede della Legio VII \"Claudia\", ospitando per\u00f2 per qualche tempo ed in diverse circostanze \"vexillationes\" della IIII \"Flavia Felix\".\nFu importante \"quartier generale\" delle truppe romane qui acquartierate (sembrerebbe sotto il comando di Quinto Sosio Senecione), che condussero la prima campagna militare sotto Traiano (anni 101 e 102) contro le truppe daciche di Decebalo. Non sarebbe pertanto un caso che l'anfiteatro rappresentato sulla colonna di Traiano a Roma, nella scena n.25 (secondo la classificazione del Cichorius) sia proprio quello di \"Viminacium\", dove l'imperatore romano si era ritirato durante l'inverno del 101/102. \"Viminacium\" ricevette il rango di \"municipium\" sotto Adriano, che la visit\u00f2 in un paio di occasioni, mentre, all'inizio del II secolo, divenne la capitale della Mesia superiore.\nFu visitata in un paio di occasioni dall'imperatore Settimio Severo e dalla moglie, Giulia Domna (nominata \"mater castrorum\" nel 195/196). Qui il figlio Caracalla fu proclamato \"Cesare\" attorno al 196 poco prima dello scontro con Clodio Albino. E sempre al periodo severiano potrebbe appartenere il \"legatus legionis\" della \"VII Claudia\", \"Marcus Laelius Maximus\".\nAll'inizio del regno di Gordiano III (239 o 240), la citt\u00e0 ricevette lo status di colonia romana (\"Colonia Viminacium\"), ricevendo il diritto di battere monete di bronzo: la zecca di \"Viminacium\" coni\u00f2 monete per diversi imperatori da Gordiano III (239) fino a Gallieno: tra queste anche alcune dell'usurpatore Pacaziano, il quale si ribell\u00f2 a Filippo l'Arabo mentre era governatore della Mesia (248-249). Nella citt\u00e0 nel corso del 251 soggiornarono Gaio Vibio Treboniano Gallo, Volusiano, Erennia Cupressenia Etruscilla ed Ostiliano che qui mor\u00ec di peste. L'aver parteggiato per l'usurpatore Ingenuo degli anni 255-256 port\u00f2 Gallieno a punire la citt\u00e0, togliendo tutti i precedenti privilegi ricevuti di \"colonia romana\" e forse anche alla sua prima distruzione.\nTardo Impero romano e bizantino.\nNel luglio del 285 fu combattuta nelle sue vicinanze la battaglia del fiume Margus, che vide la vittoria di Diocleziano sull'imperatore Carino e la sua ascesa al trono. Nella zona vi soggiorn\u00f2 Costantino I durante il periodo delle sue campagne sarmatiche e gotiche degli anni 317-323. Alla morte di Costantino I, avvenuta nel 337 i tre figli, Costante I, Costantino II e Costanzo II, convocarono una conferenza nella citt\u00e0 per decidere come dividersi l'Impero romano, lasciato loro in eredit\u00e0 dal padre. \"Viminacium\" fu distrutta nel 441 dagli Unni. La sua parziale ricostruzione come forte di frontiera avvenne sotto l'imperatore bizantino Giustiniano I. Questa roccaforte fu definitivamente distrutta degli Avari nel 584.\nArcheologia del sito.\nNel corso degli ultimi tre decenni del XX secolo sono state condotte sul sito campagne di scavo in modo sempre pi\u00f9 accurato e sistematico, che hanno portato alla luce tutta una serie di strutture pubbliche come: un anfiteatro per 12.000 spettatori, un acquedotto, delle terme e sembra anche un \"circus\", oltre alle rovine della fortezza legionaria e delle \"canabae\", dove si insediarono numerosi veterani delle legioni della zona. Sono state indagate, inoltre, oltre 10.000 tombe e recuperati oltre 30.000 oggetti. Non a caso \u00e8 stata ribattezzata la \"Pompei dei Balcani\". \u00c8 stata inoltre identificata la tomba dell'imperatore romano Ostiliano, che qui mor\u00ec di peste nel 251, e che fu seppellito dal padre Decio. Nel III secolo fu instaurata per pochi decenni una zecca che coni\u00f2 soprattutto monete di rame, ma anche d'argento, per le armate del \"limes moesicus\"."}
{"id": "853069", "revid": "287204", "url": "https://it.wikipedia.org/wiki?curid=853069", "title": "Sinop Futebol Clube", "text": "Il Sinop Futebol Clube, noto anche semplicemente come Sinop, \u00e8 una societ\u00e0 calcistica brasiliana con sede nella citt\u00e0 di Sinop, nello stato del Mato Grosso.\nStoria.\nIl 16 gennaio 1977 \u00e8 stato fondato il Sinop Futebol Clube. Il club \u00e8 stato eliminato al primo turno dal Santos in Coppa del Brasile nel 1999 e al terzo turno dal San Paolo nel 2000."}
{"id": "853071", "revid": "1861950", "url": "https://it.wikipedia.org/wiki?curid=853071", "title": "Bulgaria Air", "text": "Bulgaria Air (in bulgaro: \u0411\u044a\u043b\u0433\u0430\u0440\u0438\u044f \u0415\u0440) \u00e8 la compagnia aerea di bandiera della Bulgaria, con sede presso l'aeroporto di Sofia a Sofia. L'azienda \u00e8 di propriet\u00e0 di Chimimport AD. La compagnia aerea opera aerei a corto e medio raggio verso destinazioni in Europa, Medio Oriente e Russia. Le citt\u00e0 principali nelle quali opera in Bulgaria sono Sofia e Varna. Nel 2018, la compagnia ha trasportato circa 1.267.000 passeggeri su 5.995 voli.\nStoria.\nLa compagnia aerea venne fondata nel 2002 come successore della insolvente Balkan Bulgarian Airlines e inizi\u00f2 le operazioni il 4 dicembre dello stesso anno. Per ordine del Ministro dei trasporti e delle comunicazioni venne dichiarata compagnia di bandiera nel novembre 2002. Bulgaria Air inizi\u00f2 le operazioni utilizzando il nome \"Balkan Air Tour\". Il nome \"Bulgaria Air\" e il logo vennero determinati durante un concorso pubblico dopo un breve periodo. Bulgaria Air \u00e8 stata privatizzata nel 2006; anche se si vociferava che il governo volesse vendere il vettore a un importante investitore straniero, un gruppo di societ\u00e0 di propriet\u00e0 locale, guidate da Hemus Air, emerse come acquirente con la compagnia aerea italiana Air One come unico altro contendente. Secondo quanto riferito, Hemus Air, vincitrice dell'asta, aveva offerto 6,6 milioni di euro e ne aveva promessi altri 86 milioni nei successivi cinque anni. Da allora, tutti i voli e le operazioni di Hemus Air e della sua controllata Viaggio Air operano con il nome e la gestione della societ\u00e0 risultante dalla fusione, Bulgaria Air.\nNel novembre 2008, Bulgaria Air \u00e8 diventata membro a pieno titolo della International Air Transport Association (IATA). A met\u00e0 del 2011, Bulgaria Air ha annunciato di aver completato un'analisi approfondita delle sue rotte e di aver deciso di acquisire il nuovo Embraer 190. La consegna del primo nuovo esemplare \u00e8 avvenuta nel marzo 2012.\nNel 2016, Bulgaria Air ha fondato una sussidiaria charter chiamata Bul Air.\nIdentit\u00e0 aziendale.\nBul Air.\nBul Air \u00e8 una sussidiaria charter di Bulgaria Air. La compagnia \u00e8 stata fondata nel 1954, ma dopo la fusione con il vettore nazionale bulgaro TABSO \u00e8 entrata a far parte della Balkan Bulgarian Airlines. Nel 2015, la compagnia ha ripreso le operazioni sotto la direzione della Bulgaria Air.\nFrequent Flyer.\nFly More \u00e8 il nome del programma Frequent Flyer della Bulgaria Air. Ci sono tre livelli: Basic, Silver e Gold Privilege. La Central Cooperative Bank emette carte di credito Visa Classic e Visa Gold in co-branding con Bulgaria Air.\nLivrea.\nNel novembre 2002 si sono svolti concorsi pubblici in Bulgaria per determinare un nome e un logo per la nuova compagnia aerea. Migliaia di persone hanno mostrato la loro creativit\u00e0 e espresso le loro opinioni. Dopo aver cercato tra i contributi, sono stati scelti il nome e il logo. Il design \u00e8 stato utilizzato per circa quattro anni, fino al 2006, quando \u00e8 stato introdotto un design migliorato e pi\u00f9 professionale. Dopo la piena integrazione della flotta di Hemus Air e Viaggio Air, \u00e8 stato necessario sviluppare nuovamente una nuova livrea. A met\u00e0 del 2010, il primo Airbus A319 \u00e8 stato lanciato con la combinazione di colori definitiva.\nCatering.\nNel 2010, Bulgaria Air e LSG Sky Chefs hanno creato una nuova societ\u00e0 di catering per compagnie aeree chiamata Silver Wings. L'investimento totale per Bulgaria Air \u00e8 stato di 1,3 milioni di dollari. I futuri piani di investimento prevedono una nuova mensa per servire il personale dell'aeroporto all'aeroporto di Sofia.\nDestinazioni.\nAl 2022, Bulgaria Air opera voli verso Austria, Belgio, Cipro, Francia, Germania, Grecia, Israele, Italia, Norvegia, Paesi Bassi, Portogallo, Regno Unito, Repubblica Ceca, Romania, Russia, Spagna, Svizzera, Ucraina e Ungheria.\nAccordi commerciali.\nAl 2022 Bulgaria Air ha accordi di code-share con le seguenti compagnie:\nFlotta.\nFlotta attuale.\nA dicembre 2021 la flotta di Bulgaria Air \u00e8 cos\u00ec composta:\nFlotta storica.\nBulgaria Air operava in precedenza con i seguenti aeromobili:"}
{"id": "853074", "revid": "767487", "url": "https://it.wikipedia.org/wiki?curid=853074", "title": "Mariposa (gruppo musicale)", "text": "I Mariposa sono un gruppo musicale italiano formatosi nel 1999 a Bologna.\nBiografia.\nIl progetto nasce nel marzo 1998, quando Michele Orvieti, Gianluca Giusti e Alessandro Fiori pubblicano un primo demo autoprodotto dal titolo \"L'arco di gesso\". Nel corso di alcuni anni, questo trio diventa settetto grazie all'ingresso nella band di Valerio Can\u00e8, Enzo Cimino, Enrico Gabrielli e Rocco Marchi. Nascono cos\u00ec i Mariposa, termine spagnolo che vuol dire \"farfalla\".\nLa nascita del gruppo va fatta coincidere convenzionalmente con il 26 novembre 1999, data del loro concerto di debutto al centro sociale \"La Villa Occupata\" di Firenze.\nNel 2000 esce l'album d'esordio, \"Portobello illusioni\".\nLa loro musica parte dalla forma-canzone ma unisce componenti di elettronica lo-fi, free jazz, teatro surreale e psichedelia. Proprio per questo dal 2003 decidono che fanno \"musica componibile\", poich\u00e9 lo spirito dell'assemblaggio da cucina componibile \u00e8 quello che meglio riassume le loro intenzioni, volontarie o meno. Di fronte ad un numero sempre crescente di concerti dal vivo e produzioni discografiche creano nel 2002 la Trovarobato, denominata successivamente Famosa Etichetta Trovarobato, per poter cos\u00ec gestire al meglio le loro attivit\u00e0. In breve tempo la Trovarobato comincia anche ad occuparsi di altri artisti, producendo dischi e programmi radiofonici e curando booking e promozione.\nNel 2002 esce \"Domino Dorelli\" e nel 2004 \u00e8 la volta di \"Quanti sedani lasciati ai cani\". Quest'ultimo rappresenta una documentazione sonora di un'omonima pantomima itinerante, nonch\u00e9 \u00e8 la prima uscita della band sulla propria etichetta Trovarobato.\nL'EP \"Suzuki Bazuki\" (2004) precede l'uscita di \"Resistenza e amore\", realizzato insieme ad Alessio Lega.\nNel 2004 esce un minialbum strumentale, \"Nuotando in un Pesce Bowl\", registrato nel 2001 e contenente cinque tracce in cui vengono rielaborate altrettanti pezzi classici della canzone napoletana antica; da questo lavoro viene inoltre realizzato un remix elettronico dal titolo \"Metamorfosi di canzoni napoletane\", con la collaborazione di Lorenzo Brusci. Sempre nel 2004 viene pubblicato l'EP \"Forza Musica\".\nNel 2005 esce un doppio CD, \"Pr\u00f2ffiti Now! Prima conferenza sulla musica componibile\", in cui si alternano canzoni a pezzi strumentali, e in cui sono presenti oltre 180 interviste effettuate nel corso del tempo a diversi personaggi dell'arte e della musica italiana.\nNel 2007 viene pubblicato \"Best Company\", album che contiene le cover registrate dai Mariposa nel corso dei primi nove anni di carriera: tra le altre vi sono canzoni di Beatles, King Crimson, Afterhours, Gong, Dmitrij Kabalevskij, Enzo Jannacci, Giorgio Gaber, Stormy Six e Fabrizio De Andr\u00e9.\nNel 2009 esce \"Mariposa\", album a cui collabora Daevid Allen dei Gong.\nL'intensa attivit\u00e0 della band non si esaurisce solo nell'ambito Mariposa: i singoli membri del gruppo collaborano come session man con diversi altri artisti italiani tra cui Vinicio Capossela, Morgan, Marco Parente e Beatrice Antolini. Inoltre Gabrielli, \u00e8 membro stabile degli Afterhours dal 2006 al 2009.\nSempre nel 2009 partecipano al progetto Il paese \u00e8 reale, inserendo un brano, \"Le cose come stanno\", nella compilation \"\".\nNel 2010 prendono parte al progetto \"La leva cantautorale degli anni zero\", realizzato dal Club Tenco e dal Meeting delle Etichette Indipendenti, in collaborazione con l'etichetta Ala Bianca. Nello stesso anno pubblicano il singolo Sanremo in concomitanza del Festival di Sanremo e in collaborazione con la Repubblica XL. \nNel 2011 esce un nuovo album, \"Semmai semiplay\".\nNel novembre del 2011, Fiori, voce storica del gruppo, che nel frattempo aveva gi\u00e0 esordito da solista con l'album \"Attento a me stesso\" (2010, Urtovox Records), lascia i Mariposa, per proseguire la sua carriera solista. Il suo posto viene preso da Serena Altavilla, voce dei Blue Willa, che debutta con i Mariposa in occasione del Premio Tenco a Sanremo l'11 novembre.\nL'11 aprile 2012 vedr\u00e0 la luce il primo album con la Altavilla, dal titolo \"Semmai Semiplaya\", che conterr\u00e0 soprattutto versioni acustiche di brani dei dischi precedenti.\nNel novembre 2019 annunciano l'uscita di un nuovo singolo \"Pura Vida, Dittatura!\", apripista di un nuovo disco chiamato \"Liscio Gelli\" in uscita nel 2020 per l'etichetta fiorentina Santeria / Audioglobe. Alla formazione del 2011 si aggiunge Daniele Calandra, gi\u00e0 voce degli Addamanera.\nCuriosit\u00e0.\nMariposa in spagnolo significa farfalla. Viene chiamata cos\u00ec anche un tipo di cocaina di primissima qualit\u00e0."}
{"id": "853075", "revid": "767487", "url": "https://it.wikipedia.org/wiki?curid=853075", "title": "Incubo sulla citt\u00e0 contaminata", "text": "Incubo sulla citt\u00e0 contaminata \u00e8 un film del 1980 diretto da Umberto Lenzi.\n\u00c8 il film che riporta Umberto Lenzi all'horror, dopo il cannibal movie \"Il paese del sesso selvaggio\", che risale al 1972.\nTrama.\nDean Miller, giornalista televisivo, \u00e8 incaricato di intervistare un famoso scienziato che sta per atterrare all'aeroporto cittadino. Ma insieme allo scienziato scendono anche dei mostri che travolgono le forze di polizia ed in breve invadono la citt\u00e0.\nLa causa della mutazione dei passeggeri \u00e8 una fuga radioattiva da una centrale atomica, che determina la trasformazione degli esseri viventi in terribili invasati-vampiro. I bevitori di sangue umano possono essere eliminati solo se colpiti al cervello, smembrati da esplosioni o inceneriti dalle fiamme, e il loro morso \u00e8 contagioso.\nUna possibile spiegazione sarebbe che coloro che vengono \"vampirizzati\" dai contaminati ma non uccisi contraggano in seguito la loro mutazione, mentre quelli che vengono prima uccisi e poi depredati del loro sangue giacciano poi definitivamente morti.\nMiller, dopo aver rischiato la vita per salvare sua moglie, medico di turno all'ospedale cittadino, tenta una fuga in ambulanza fuori citt\u00e0: ma un tentativo di fare provviste di cibo e benzina in una stazione di servizio si traduce in disastro quando, per sottrarsi all'assedio di un gruppo di contaminati \u00e8 costretto a distruggere il veicolo e le pompe di benzina.\nFuggiti a piedi, Miller e la moglie cercano rifugio in una chiesa dove trovano un militare suicidatosi sul campanile e un prete ormai sopraffatto dalla contaminazione, che il giornalista deve uccidere. Mentre cercano scampo in un luna-park trasformato in mattatoio, i due vengono soccorsi dall'elicottero del Maggiore Holmes, che getta loro una fune. Sospesi sopra le montagne russe i due non riescono a issarsi rapidamente a bordo, ostacolati dal fatto che la moglie di Miller aggrappatasi per prima sia anche la pi\u00f9 debole dei due.\nInfine, proprio quando il corpo di lei precipita in basso venendo straziato dai supporti dell'ottovolante, Miller si sveglia urlando nel letto di casa.\nMiller, ancora inquieto per il terrore provato, va per lavoro all'aeroporto cittadino, dove, esattamente come all'inizio del suo incubo, un quadrimotore militare atterra senza dare segnalazioni."}
{"id": "853078", "revid": "1305772", "url": "https://it.wikipedia.org/wiki?curid=853078", "title": "Father's Day", "text": "L'espressione Father's Day (\"festa del pap\u00e0\" in lingua inglese) pu\u00f2 riferirsi a:"}
{"id": "853083", "revid": "3082", "url": "https://it.wikipedia.org/wiki?curid=853083", "title": "Farnace II", "text": ""}
{"id": "853085", "revid": "33888", "url": "https://it.wikipedia.org/wiki?curid=853085", "title": "Epistolario (Machiavelli)", "text": "L'epistolario di Machiavelli \u00e8 uno dei pi\u00f9 ricchi (oltre duecento lettere) della tradizione letteraria italiana rinascimentale. \nLe lettere \"familiari\" scritte da Machiavelli ad amici ci sono pervenute solo parzialmente. Sono lettere composte non in vista della pubblicazione, quindi non sono letterariamente atteggiate, sono stese con grande immediatezza, con un colloquio autentico e libero con i destinatari. Si ritrovano serie riflessioni di teoria politica e di analisi dei problemi contemporanei, ma anche scherzi, motti e sfoghi di umori.\nSpiccano tra tutte le lettere quelle rivolte a Francesco Guicciardini e Francesco Vettori. Da una lettera a quest'ultimo, datata 10 dicembre 1513, si desume la data di composizione del \"Principe\"."}
{"id": "853086", "revid": "1543377", "url": "https://it.wikipedia.org/wiki?curid=853086", "title": "UnrealIRCd", "text": "UnrealIRCd (Unreal Internet Relay Chat Daemon) \u00e8 un software server open source per sistemi di chat IRC.\n\u00c8 il demone pi\u00f9 diffuso, risultando il software utilizzato da oltre il 40% dei server IRC, disponibile per sistemi Linux, OS X, FreeBSD e Windows. Il software nasce nel maggio del 1999 come fork di DreamForge IRCd, il demone inizialmente utilizzato per la rete DALnet.\nCaratteristiche.\nDifferenze rispetto allo standard.\nLa rete IRC \u00e8 definita dalle RFC 1459, 2810, 2811, 2812 e 2813. UnrealIRCd, come molti altri demoni IRC, non rispetta pienamente questi standard al fine di aggiungere estensioni e modifiche con la finalit\u00e0 di aumentare la sicurezza e migliorare la user experience. Un esempio di estensione di sicurezza \u00e8 l'implementazione di STARTTSL.\nSicurezza.\nBug di sicurezza.\nIl principale bug di sicurezza di UnrealIRCd \u00e8 stato un trojan introdotto nella version 3.2.8.1 direttamente nel tarball del download (non \u00e8 noto come questo sia successo). Il file incriminato \u00e8 rimasto disponibile al download per circa sei mesi, da \nnovembre 2009 a giugno 2010, consentendo a utenti malevoli un accesso al sistema ospite tramite la backdoor introdotta da UnrealIRCd.\nUso illecito.\n\u00c8 noto che UnrealIRCD \u00e8 stato utilizzato in passato come C&amp;C di botnet, grazie alle sue notevoli funzionalit\u00e0 e alla disponibilit\u00e0 del codice sorgente in open source. Infatti, le possibilit\u00e0 di proteggere i canali tramite password, di creare comunicazioni sia bi-direzionali che uni-direzionali e la ridondanza facilmente ottenibile con diversi server IRC hanno reso UnrealIRCd perfetto per coordinare questi attacchi. Tuttavia l'utilizzo di questa tecnica \u00e8 andato a sparire dopo il 2010, preferendo una soluzione P2P, viste le nuove tecniche di individuazione e monitoraggio create appositamente per questi server IRC."}
{"id": "853087", "revid": "1123126", "url": "https://it.wikipedia.org/wiki?curid=853087", "title": "Pontificio istituto Giovanni Paolo II", "text": "Il Pontificio Istituto Teologico \"Giovanni Paolo II\" per le Scienze del matrimonio e della famiglia (in latino \"Pontificium Institutum Theologicum pro Scientiis de Matrimonio et Familia Sancto Ioanni Paulo II dicatum\") \u00e8 un istituto universitario della Chiesa cattolica a Roma.\nStoria.\nIl Pontificio Istituto \"Giovanni Paolo II\" \u00e8 stato fondato nel 1981 da papa Giovanni Paolo II, con l'intenzione di offrire alla Chiesa cattolica un contributo affinch\u00e9 la verit\u00e0 su matrimonio e famiglia sia indagata con metodo sempre pi\u00f9 scientifico, e dar modo a laici, religiosi e presbiteri di ricevere in materia una formazione sia scientifica, sia filosofico-teologica, sia nelle scienze umane, in maniera che il loro ministero pastorale ed ecclesiale venga svolto in modo pi\u00f9 adatto ed efficace.\nPur inserito da un punto di vista organizzativo all'interno della Pontificia Universit\u00e0 Lateranense, l'Istituto \u00e8 indipendente e concede titoli \"iure proprio\": licenza in Teologia, dottorato e master in Scienze del matrimonio e della famiglia, anche con specializzazione in bioetica.\nIl Pontificio Istituto \"Giovanni Paolo II\" pubblica la rivista scientifica internazionale \"Anthropotes\".\nCon il motu proprio \"Summa familiae cura\" dell'8 settembre 2017, papa Francesco ha soppresso il Pontificio Istituto \"Giovanni Paolo II\", sostituendolo con il \u00abPontificio Istituto Teologico \"Giovanni Paolo II\" per le Scienze del Matrimonio e della Famiglia\u00bb (in latino: \"Pontificium Institutum Theologicum pro Scientiis de Matrimonio et Familia Sancto Ioanni Paulo II dicatum\").\nSedi.\nL'Istituto ha sezioni in tutti i continenti:\nAutorit\u00e0 accademiche.\nL'Istituto, in qualit\u00e0 di istituzione pontificia, \u00e8 governato direttamente dalla gerarchia della Chiesa cattolica.\nIl gran cancelliere, in deroga all'art. 6 degli statuti dell'Istituto, \u00e8 l'arcivescovo Vincenzo Paglia.\nI primi due presidi dell'Istituto, Carlo Caffarra e Angelo Scola, sono entrambi divenuti in seguito cardinali. Fino al 2006 il preside dell'Istituto corrispondeva al rettore della Pontificia Universit\u00e0 Lateranense. In seguito Benedetto XVI ha dato all'Istituto piena autonomia dall'universit\u00e0 (pur mantenendo la sua sede centrale al suo interno) e ha nominato il preside nella persona di mons. Livio Melina.\nOgni Sezione internazionale \u00e8 retta da un vice-cancelliere che \u00e8 il vescovo della diocesi in cui ha sede e dal proprio vicepreside, nominato tra i professori ordinari."}
{"id": "853091", "revid": "1543377", "url": "https://it.wikipedia.org/wiki?curid=853091", "title": "Contea di Brevard", "text": "La contea di Brevard si trova in Florida, negli Stati Uniti, sulla costa atlantica. Per la presenza del John F. Kennedy Space Center \u00e8 nota come la Space Coast.\nGeografia fisica.\nLa Contea di Brevard si colloca a met\u00e0 strada tra Jacksonville e Miami. \u00c8 una contea molto allungata che si estende per 70 miglia da nord a sud. La Contea di Brevard \u00e8 l'unica contea dell'Area Statistica Metropolitana di Palm Bay-Melbourne-Titusville. Confina con:\nStoria.\nLa Contea di Saint Lucia fu creata nel 1844 e fu rinominata Contea di Brevard nel 1855 dopo \"Theodore Washington Brevard\" che serv\u00ec in Florida come controllore di Stato dal 1854 al 1860."}
{"id": "853100", "revid": "36426", "url": "https://it.wikipedia.org/wiki?curid=853100", "title": "Psicologia penitenziaria", "text": "La psicologia penitenziaria \u00e8, per alcuni, quella parte della psicologia giuridica che troverebbe applicazione all'interno delle strutture penitenziarie, per altri una disciplina autonoma caratterizzata dall'oggetto dell'indagine e dal campo di indagine.\nOggi di psicologia penitenziaria si parla a pi\u00f9 livelli e questa disciplina, anche grazie all'attivazione di corsi universitari e master, ha raggiunto una certa autonomia.\nL'intervento dello psicologo in carcere poggia sull'idea-guida che il sostegno ed il trattamento possano rispettivamente supportare l'Io nelle fasi pi\u00f9 critiche ed incidere significativamente sulla organizzazione esistenziale del soggetto promuovendone il senso di colpa, di responsabilit\u00e0 e l'autocritica e motivandolo al reinserimento sociale.\nVa da s\u00e9 che questi presupposti teorici continuamente si confrontano e si scontrano con i vincoli e le richieste istituzionali che li rendono a fatica compatibili con la quotidianit\u00e0 detentiva e con la precariet\u00e0 che ancora, nonostante gli sforzi innumerevoli realizzati, caratterizza l'operare \u201cal di l\u00e0 del muro\u201d.\nNella psicologia penitenziaria il committente (la societ\u00e0, l'Amministrazione penitenziaria, la Magistratura di sorveglianza...) non corrisponde all'utente (detenuto).\nA differenza di altri ambiti, il \u201cdoppio mandato\u201d non \u00e8 episodico bens\u00ec strutturale.\nStoria.\nLa psicologia penitenziaria \u00e8 una disciplina recente che si \u00e8 sviluppata prevalentemente da fine anni '70 in base all'evoluzione delle conoscenze della criminologia, della psicologia e all'ordinamento penitenziario che prevede l'introduzione anche degli esperti in psicologia nell'esecuzione della pena.\nIn Italia la psicologia penitenziaria sta conquistando una propria autonomia in base alla specifica individuazione del campo scientifico, alla nascita di associazioni (C.N.E.I.P.A nel 1980, A.N.P.P.I. nel 1994 e C.N.P.P.I. nel 1999), di una societ\u00e0 scientifica (S.I.P.P. nel 2003) e alla istituzione del primo corso di perfezionamento post universitario presso l'Universit\u00e0 di Urbino dal 2003-04.\nDefinizione.\nCon psicologia penitenziaria, espressione pi\u00f9 adeguata rispetto a psicologia rieducativa o correzionale o carceraria, si intende l'applicazione della psicologia nella fase dell'esecuzione della pena negli istituti penitenziari, nella fase dell'esecuzione penale esterna e nella giustizia minorile. Tale applicazione riguarda i detenuti, il personale e l'istituzione.\nSpecificit\u00e0 dell'intervento.\nL'oggetto della psicologia penitenziaria, la specificit\u00e0 dell'identit\u00e0 professionale e alcune differenze con la psicologia giuridica si possono riassumere nel seguente modo:\nCompiti.\nI compiti istituzionali che hanno caratterizzato la psicologia penitenziaria, sono: osservazione e trattamento, sostegno psicologico, servizio nuovi giunti (ora servizio di accoglienza), consiglio disciplina integrato, presidio tossicodipendenze e, recentemente, il colloquio di primo ingresso.\nDopo 30 anni di esperienza, possiamo ridefinire i campi di intervento della psicologia penitenziaria in tre macro-aree: \nGli interventi nelle macro-aree sono finalizzati a:"}
{"id": "853102", "revid": "119576947", "url": "https://it.wikipedia.org/wiki?curid=853102", "title": "Tecnica penitenziaria", "text": "La tecnica penitenziaria \u00e8 l'attivit\u00e0 con la quale l'esecuzione della pena si compie nella sua materialit\u00e0. L'esercizio di quest'ultima attivit\u00e0 \u00e8 affidato agli organi preposti agli istituti penitenziari, ed \u00e8 volto ad un miglior governo della comunit\u00e0 penitenziaria per una pi\u00f9 efficace realizzazione dei fini etico-sociali delle pene e delle misure di sicurezza."}
{"id": "853103", "revid": "17351", "url": "https://it.wikipedia.org/wiki?curid=853103", "title": "Mi-14", "text": ""}
{"id": "853104", "revid": "289247", "url": "https://it.wikipedia.org/wiki?curid=853104", "title": "Francesco Giuseppe d'Asburgo", "text": ""}
{"id": "853105", "revid": "17351", "url": "https://it.wikipedia.org/wiki?curid=853105", "title": "Mil Mi-14 Haze", "text": ""}
{"id": "853106", "revid": "1781667", "url": "https://it.wikipedia.org/wiki?curid=853106", "title": "Bottovo", "text": "Bottovo (in ungherese: \"Bottov\u00f3\") \u00e8 un comune della Slovacchia facente parte del distretto di Rimavsk\u00e1 Sobota, nella regione di Bansk\u00e1 Bystrica.\nIl comune di Bottovo \u00e8 stato creato nel 1926 con zone appartenenti precedentemente ai comuni di Dubovec, Cakov e Rimavsk\u00e1 Se\u010d. Nell'area, i conti Coburg insediarono in quell'anno coloni slovacchi provenienti dalle regioni dell'Orava e di Liptov. Pur essendo un villaggio etnicamente e compattamente slovacco, nel 1938 venne annesso dall'Ungheria.\nDel comune di Bottovo fa parte anche la frazione di Dobr\u00e1."}
{"id": "853108", "revid": "18323", "url": "https://it.wikipedia.org/wiki?curid=853108", "title": "Umberto Ranieri", "text": "\u00c8 un esponente del Partito Democratico. Laureato in Filosofia, svolge la professione di giornalista.\nBiografia.\n\u00c8 iscritto dal 1994 come professionista all'Ordine dei Giornalisti della Campania. Umberto Ranieri svolge anche incarichi universitari come docente a contratto all'Universit\u00e0 \"La Sapienza\" di Roma, dove insegna \"Storia dell'Europa\", all'Universit\u00e0 \"Suor Orsola Benincasa\" di Napoli, dove tiene il corso di \"Economia dei paesi in via di sviluppo\", e all'Orientale di Napoli, dove insegna \"Politica estera dell'Unione europea\". Ha collaborato con \"Il Riformista\" e con \"L'Unit\u00e0\".\nCarriera politica.\nRanieri aderisce al Partito Comunista Italiano (PCI), divenendo esponente della corrente \"\"miglioristi\" di Giorgio Napolitano e a diventare segretario della federazione di Napoli. Dopo la caduta del Muro di Berlino, che segner\u00e0 la fine del PCI, nel 1991 aderisce alla svolta della Bolognina del Partito Democratico della Sinistra, per poi confluire nel 1998 nei Democratici di Sinistra alla svolta di Massimo D'Alema.\nNel 1992 viene eletto Senatore e nel 1994 deputato, come esponente del Partito Democratico della Sinistra. Viene poi rieletto per tre volte consecutive alla Camera dei deputati. Nella XIII Legislatura (1996 \u2013 2001) viene eletto con il sistema maggioritario nella Circoscrizione XIX (\u201cCampania 1\u201d), nel Collegio \u201cNapoli 8\u201d, nella lista del PDS; si iscrive al Gruppo Parlamentare \u201cDemocratici di Sinistra\u00a0\u2013 L'Ulivo\u201d. Nella XIV Legislatura (2001 \u2013 2006) viene eletto con il sistema proporzionale nella Circoscrizione XIX (\u201cCampania 1\u201d), nella lista \"Democratici Sinistra\"\"; si iscrive al Gruppo Parlamentare \u201cDemocratici di Sinistra\u00a0\u2013 L'Ulivo\u201d.\nNella XV Legislatura (dal 2006) viene eletto nella Circoscrizione XIX (\u201cCampania 1\u201d), nella lista \u201cUlivo\u201d; si iscrive al Gruppo Parlamentare \u201cL'Ulivo\u201d. Viene nominato Sottosegretario di Stato agli Affari Esteri in tre diversi Esecutivi: nel Governo D'Alema I (21 ottobre 1998 \u2013 22 dicembre 1999); nel Governo D'Alema II (22 dicembre 1999 \u2013 25 aprile 2000); nel Governo Amato II (25 aprile 2000 \u2013 11 giugno 2001). Inoltre, nella XIV Legislatura \u00e8 Vicepresidente della III Commissione Permanente della Camera dei deputati (Affari esteri e comunitari). Nella XV Legislatura \u00e8 Presidente della stessa Commissione; \u00e8 stato eletto il 6 giugno 2006 con nessun voto contrario e dichiarazioni di stima anche da parte di avversari politici come Gianfranco Fini. Nell'adempimento del suo incarico Umberto Ranieri si dichiara fautore di una collocazione atlantica dell'Italia non allineata a posizioni filo-statunitensi, ma europee, di cui auspica un ruolo strategico autonomo negli equilibri geopolitici internazionali. \nNel 2007 aderisce al Partito Democratico, sostenendo alle primarie la candidatura di Enrico Letta. \u00c8 stato dal maggio 2008 alla primavera del 2009 responsabile della preparazione del programma del Partito Democratico per le elezioni del Parlamento europeo. \u00c8 stato presidente del Forum progetto Mezzogiorno del Pd e membro del Coordinamento nazionale del partito. Presidente della Fondazione Mezzogiorno Europa. \nNel 2011 si presenta alle primarie per il candidato sindaco di Napoli della coalizione di centrosinistra, in opposizione alla candidatura di Andrea Cozzolino, vicino all'ex sindaco Antonio Bassolino. La competizione si chiude con aspre polemiche e accuse di manipolazione dei voti, che portano prima all'annullamento del risultato del primo spoglio che aveva dato vincente Cozzolino e poi all'annullamento delle primarie. Il candidato sindaco viene scelto dai vertici nazionali, in Mario Morcone. Nel 2016 annuncia nuovamente la sua candidatura alle Primarie del Partito Democratico per il sindaco di Napoli, ma la sua candidatura \u00e8 respinta dalla Commissione regionale di garanzia. "}
{"id": "853109", "revid": "32428", "url": "https://it.wikipedia.org/wiki?curid=853109", "title": "Consalvo di Cordova", "text": ""}
{"id": "853111", "revid": "1727017", "url": "https://it.wikipedia.org/wiki?curid=853111", "title": "Libreria antiquaria", "text": "Una libreria antiquaria \u00e8 una libreria specializzata nei documenti antichi o rari, nei manoscritti e nelle stampe e incisioni antiche. Il librario antiquario reperisce sul mercato gli esemplari da destinare alla vendita e redige un catalogo per la propria clientela. Talvolta i cataloghi delle librerie antiquarie assumono la funzione di vere e proprie bibliografie specializzate. Il librario antiquario pu\u00f2 fornire perizie (in termini di valore monetario o di condizioni fisico-materiali) su tali documenti.\nCuriosit\u00e0.\nDopo la Prima guerra mondiale, il poeta Umberto Saba rilev\u00f2 una libreria antiquaria a Trieste, che cur\u00f2 per tutta la vita, anche se con qualche interruzione. Nel 1921, inoltre, pubblic\u00f2 a sue spese il \"Canzoniere\", con il marchio editoriale della libreria. Si occup\u00f2 della libreria fino agli anni 40 del XX secolo, quando, a causa delle leggi razziali, fu costretto a trasferirsi a Firenze dall'amico Eugenio Montale, che lo aiut\u00f2 a nascondersi. Per questo motivo, quando i soldati tedeschi giunsero a Trieste per arrestarlo, non lo trovarono e devastarono la sua abitazione e la stessa libreria."}
{"id": "853114", "revid": "16066", "url": "https://it.wikipedia.org/wiki?curid=853114", "title": "Frazione di Sinistra del Partito Comunista d'Italia", "text": ""}
{"id": "853115", "revid": "1781667", "url": "https://it.wikipedia.org/wiki?curid=853115", "title": "Cakov", "text": "Cakov (in ungherese: \"Cak\u00f3\", in tedesco: \"Zakau\") \u00e8 un comune della Slovacchia facente parte del distretto di Rimavsk\u00e1 Sobota, nella regione di Bansk\u00e1 Bystrica.\nIl villaggio \u00e8 citato per la prima volta nel 1395 (\"Chakofalua\"), quale possedimento dei conti Sz\u00e9chy. Appartenne poi al castello di Mur\u00e1n. Fu raso al suolo per ben due volte, nel 1576 e nel 1583, dai turchi. Dal 1938 al 1944 appartenne all'Ungheria."}
{"id": "853117", "revid": "287204", "url": "https://it.wikipedia.org/wiki?curid=853117", "title": "6164 Gerhardmuller", "text": ""}
{"id": "853119", "revid": "7056812", "url": "https://it.wikipedia.org/wiki?curid=853119", "title": "Libreria antiquaria Pregliasco", "text": ""}
{"id": "853122", "revid": "287204", "url": "https://it.wikipedia.org/wiki?curid=853122", "title": "6189 Volk", "text": ""}
{"id": "853127", "revid": "3115", "url": "https://it.wikipedia.org/wiki?curid=853127", "title": "Dubovec", "text": "Dubovec (in ungherese: \"Dob\u00f3ca\", in tedesco: \"Doboltz\") \u00e8 un comune della Slovacchia facente parte del distretto di Rimavsk\u00e1 Sobota, nella regione di Bansk\u00e1 Bystrica.\nCitato per la prima volta nel 1260 con il nome di Dabacha, all'epoca era feudo del castello di Blh. Nel XIV secolo pass\u00f2 ai conti Sz\u00e9chy. Fu distrutto dai turchi nel 1683, dopodich\u00e9 pass\u00f2 ai conti Koh\u00e1ry. Dal 1938 al 1945 fu annesso dall'Ungheria."}
{"id": "853132", "revid": "1305772", "url": "https://it.wikipedia.org/wiki?curid=853132", "title": "ALAI", "text": ""}
{"id": "853134", "revid": "1632387", "url": "https://it.wikipedia.org/wiki?curid=853134", "title": "Gezabele", "text": "Gezabele (ebraico \u05d0\u05b4\u05d9\u05d6\u05b6\u05d1\u05b6\u05dc|\u05d0\u05b4\u05d9\u05d6\u05b8\u05d1\u05b6\u05dc \"Iz\u00e9vel\") \u00e8 il nome di due donne menzionate nella Bibbia.\nAntico Testamento.\nNella Tanakh Gezabele \u00e8 una regina dell'antico Israele, la cui storia \u00e8 narrata in 1 Re. Fu una principessa fenicia, figlia di Ithobaal (o Et-Baal) re di Sidone, che spos\u00f2 Acab, re di Israele. Era dotata di una personalit\u00e0 molto forte e nel racconto biblico si ha l\u2019impressione che fosse lei a gestire il potere e a dominare il marito, che regner\u00e0 dall\u2019869 all'850 circa a.C. \nIl fine politico di Acab con il matrimonio doveva essere quello di allearsi con potenti vicini fenici per staccare definitivamente il regno di Israele da quello meridionale di Giuda. Era necessario dargli un\u2019identit\u00e0 religiosa nuova che impedisse ai cittadini di continuare a far riferimento solo al tempio di Gerusalemme, capitale del regno di Giuda. Cos\u00ec mentre Acab continua ad atteggiarsi formalmente devoto anche a Yahweh, Gezabele introduce in Israele il culto del dio fenicio Baal (\"Signore\u201d), nomina 450 sacerdoti del nuovo dio e stermina quelli di Yahweh. Contro il nuovo culto Dio manda il profeta Elia, che con potenti miracoli convince il popolo che i sacerdoti di Baal sono dei ciarlatani e devono essere uccisi.\nLa posizione dei sovrani per\u00f2 era solida e la successione garantita da Acazia, figlio maschio della regina. \nNella Bibbia, inoltre, \u00e8 narrato l'episodio dell'uccisione di Nabot, organizzata senza scrupoli da Gezabele con false testimonianze di reato, per compiacere lo sposo, che ambiva a possedere una vigna confinante alle sue propriet\u00e0. \nDopo la morte di Acab, in battaglia contro i nemici, Gezabele rimane vedova e suo figlio Acazia sale sul trono di Giuda. In seguito alla morte di Acazia, a causa di una caduta, sale sul trono Ioram che aveva sposato Atalia figlia di Gezabele. Ioram rimane vittima del colpo di stato promosso dal generale Ieu, sostenuto dai sacerdoti e Atalia divenne la prima regina del regno di Giuda. Ma Ieu aveva un conto in sospeso con Gezabele che era andata a rifugiarsi a Izreel. Quando la regina seppe che Ieu stava arrivando a palazzo con l'esercito, cap\u00ec di essere la prossima vittima. Coraggiosamente, Gezabele si trucc\u00f2 gli occhi, si abbigli\u00f2 e si acconci\u00f2 i capelli e si mise di vedetta presso un'alta finestra (secondo libro dei Re 9,30). Da l\u00ec ebbe il coraggio di insultare Ieu, mentre passava nella strada sottostante, chiamandolo anzich\u00e9 sovrano, \u201cassassino del suo signore\u201d. Subito i suoi stessi servi, all'incitazione di Ieu \"Chi \u00e8 con me?\", per ingraziarsi il nuovo re, la scaraventarono gi\u00f9 dalla finestra del palazzo, facendola morire. Il suo corpo fu lasciato temporaneamente insepolto all'aperto, per spregio. Quando andarono a recuperarlo, lo trovarono parzialmente mangiato dai cani, come aveva predetto il profeta Elia.\nNuovo Testamento.\nNel Nuovo Testamento \u00e8 chiamata Gezabele una profetessa della citt\u00e0 di Tiatira. \nElla \u00e8 accusata nell'Apocalisse di Giovanni di indurre i membri della chiesa locale a sacrificare agli idoli e a commettere atti impuri.\nGezabele quindi \u00e8 divenuta col tempo il simbolo stesso della lussuria, della superbia e del peccato contro Dio."}
{"id": "853137", "revid": "465169", "url": "https://it.wikipedia.org/wiki?curid=853137", "title": "Nuthin' But a &quot;G&quot; Thang", "text": "Nuthin' But a 'G' Thang \u00e8 una canzone incisa nel 1992 dall'artista esponente del gangsta rap Dr. Dre, presente nel suo album di debutto, \"The Chronic\". \u00c8 considerata una delle pi\u00f9 belle canzoni nel panorama dell'hip-hop ed \u00e8 inoltre la 419\u00aa classificata all'interno delle 500 Canzoni pi\u00f9 belle di tutti i tempi redatta dalla rivista musicale \"Rolling Stone\".\nNello stesso album, canzoni come \"Fuck Wit' Dre Day\" e \"Let Me Ride\" hanno raggiunto comunque importanti risultati nelle classifiche statunitensi.\nIl video della canzone, al momento del debutto, fu duramente censurato: infatti, parole come \"bitch\" diventarono \"chick\", e furono tagliate le scene nelle quali erano presenti espliciti riferimenti alle droghe.\nInoltre Nuthin' But A 'G' Thang compare nel famosissimo videogioco \"\", nella stazione radio \"Los Santos\"."}
{"id": "853138", "revid": "1781667", "url": "https://it.wikipedia.org/wiki?curid=853138", "title": "Chr\u00e1mec", "text": "Chr\u00e1mec (in ungherese: \"Harmac\", in tedesco: \"Ramberg\" o \"Harmitz\") \u00e8 un comune della Slovacchia facente parte del distretto di Rimavsk\u00e1 Sobota, nella regione di Bansk\u00e1 Bystrica.\nCitato per la prima nel 1246, all'epoca apparteneva ai conti Hunt-Poznan, signori di Birin. Successivamente pass\u00f2 al locale convento di frati paolini. Il villaggio venne saccheggiato dai turchi nel 1556. Dal 1938 al 1944 venne annesso dall'Ungheria."}
{"id": "853144", "revid": "84184", "url": "https://it.wikipedia.org/wiki?curid=853144", "title": "Amilcare II", "text": "Biografia.\nAmilcare II aveva tenuto fin dal principio una condotta cauta nei confronti delle nuove lotte politiche scoppiate all'interno di Siracusa dopo la morte di Timoleonte e aveva inizialmente offerto l'appoggio all'oligarchia siracusana; in seguito si era schierato con Sosistrato di Siracusa contro i democratici capitanati da Agatocle. Successivamente stipul\u00f2 la pace con lo stratego corinzio Acestoride, che era stato chiamato dai Siracusani per tentare di pacificare il conflitto fratricida della pentapolis.\nInfine, secondo Marco Giuniano Giustino, egli sarebbe sceso a patti con Agatocle, il quale desiderava rientrare nella pentapolis (essendo stato esiliato per la seconda volta da Acestoride) e avrebbe promesso al Cartaginese un proficuo aiuto politico in cambio del suo sostegno: lo avrebbe aiutato a prendere il potere assoluto nella capitale fenicia.\nAmilacre avrebbe quindi partecipato al giuramento di Agatocle presso il tempio di Demetra, con il quale il condottiero si impegnava a non attaccare i Punici; presenza non ricordata da Diodoro Siculo, il quale conosce questo giuramento a Demetra, ma non menziona in alcun modo il patto con Amilcare (egli dice solo che Agatocle era diventato un pericolo per i suoi concittadini e per Cartagine, quindi venne fatto rientrare in citt\u00e0).\nSecondo Giustino Amilcare forn\u00ec ad Agatocle un buon numero di soldati Cartaginesi, 5.000 Africani dice lo storico romano, che avrebbero quindi partecipato agli eccidi e agli stupri di massa compiuti ai danni dei Siracusani nei due giorni che impieg\u00f2 Agatocle per sottomettere l'intera polis al suo volere e prendere cos\u00ec il titolo di stratego autocratore. Anche questa presenza dei soldati Africani di Amilcare non \u00e8 ricordata da Diodoro, il quale ripete espressamente che furono solo i Greci a ferire altri Greci.\nA questo punto le citt\u00e0 siciliane alleate di Cartagine mandarono le loro proteste alla capitale fenicia per rendere noto il comportamento scorretto di Amilcare che non solo non aveva ostacolato la salita al potere di un nuovo tiranno ma addirittura l'aveva favorita.\nGiustino, coerente con la sua narrazione, nell'esporre la fine del sufeta Bomilcare, morto per crocifissione nella guerra civile di Cartagine scoppiata durante la spedizione agatoclea in Africa, ricorda le accuse che il nipote di Amilcare rivolse ai senatori cartaginesi, dicendo loro che avevano condannato l'operato di Amilcare che aveva voluto la pace da Agatocle, preferendo piuttosto farselo nemico e avere la guerra dal Siracusano, che in quel momento minacciava seriamente l'impero di Cartagine."}
{"id": "853145", "revid": "585241", "url": "https://it.wikipedia.org/wiki?curid=853145", "title": "Tilus", "text": "Il Tilus \u00e8 un amaro tipico della Repubblica di San Marino. Si tratta di un amaro prodotto con tartufo ed erbe aromatiche della repubblica. Ha un intenso profumo ed \u00e8 consigliato come digestivo o, aggiungendo dell'acqua, come dissetante."}
{"id": "853146", "revid": "767487", "url": "https://it.wikipedia.org/wiki?curid=853146", "title": "Lemniscata", "text": "In geometria algebrica, la parola lemnisc\u00e0ta si riferisce a ogni curva a forma di otto rovesciato, formula_1, tra le quali la pi\u00f9 nota \u00e8 la lemniscata di Bernoulli. Il nome alla curva fu dato dallo stesso Bernoulli e la sua etimologia deriva dal vocabolo latino lemniscus che nell'antica Roma rappresentava una sorta di nastro ornamentale per le corone. Il termine \u00e8 talvolta utilizzato per rifarsi al simbolo matematico formula_1 , che si riferisce all'infinito.\nInformatica.\nLa lemniscata pu\u00f2 essere scritta:"}
{"id": "853147", "revid": "17351", "url": "https://it.wikipedia.org/wiki?curid=853147", "title": "Ca.314", "text": ""}
{"id": "853148", "revid": "3082", "url": "https://it.wikipedia.org/wiki?curid=853148", "title": "Guerra Giudaica", "text": ""}
{"id": "853149", "revid": "648716", "url": "https://it.wikipedia.org/wiki?curid=853149", "title": "Gisgo", "text": "Gisgo \u00e8 il nome di numerose figure importanti della storia dell'antica Cartagine; la pi\u00f9 notevole di queste figure \u00e8 un generale cartaginese che ha fatto parte della campagna militare in Sicilia, durante la Prima Guerra Punica.\nPrima della Battaglia di Canne, secondo quanto riferito, Gisgo comment\u00f2 quanto fosse pi\u00f9 grande l'esercito romano. Annibale rispose: \"un'altra cosa che ti \u00e8 sfuggita, Gisgo, \u00e8 ancora pi\u00f9 sorprendente: che anche se ci sono cos\u00ec tanti di loro, non ce n'\u00e8 uno tra loro chiamato Gisgo\"."}
{"id": "853152", "revid": "729019", "url": "https://it.wikipedia.org/wiki?curid=853152", "title": "Karol\u00edna Kurkov\u00e1", "text": "Carriera.\nModella.\nLa sua carriera di modella inizi\u00f2 grazie a un amico che, notando la sua bellezza, sped\u00ec delle foto di Karol\u00edna a un'agenzia a Praga. Dopo alcune sfilate nella Repubblica Ceca, Karol\u00edna si trasfer\u00ec a Milano dove incontr\u00f2 Miuccia Prada con la quale firm\u00f2 un contratto.\nNel 1999, dopo un incontro con alcuni editori di \"Vogue\", si trasfer\u00ec a New York e nel febbraio 2001 comparve sulla copertina della rivista. Fu scelta da Victoria's Secret per partecipare al \"Fashion Show\" del 2000. Altre case di moda, come Yves Saint-Laurent notarono Karol\u00edna e firmarono contratti con lei.\nNegli anni seguenti contratti e proposte di lavoro non mancarono: Tommy Hilfiger, Valentino, Ralph Lauren, Oscar de la Renta, Chanel, Alberta Ferretti, Balenciaga, Roberto Cavalli e i successivi \"Victoria's Secret Fashion Show\", dove nel 2002 viene scelta per indossare il \"star of Victoria Fantasy Bra\" dal valore di 10 milioni di dollari. Nello stesso anno ricevette il titolo di \"Modella dell'anno\" ai \"VH1/Vogue Fashion Awards\" del 2002.\nKarol\u00edna \u00e8 comparsa in numerose riviste di moda tra cui \"Vanity Fair\", \"The Face\", diverse versioni internazionali di \"Vogue\", \"Elle\" e \"W\". Ha lavorato con noti fotografi come Steven Klein, Mario Sorrenti, Herb Ritts e Mario Testino. Nel 2003 e 2004 \u00e8 tra le protagoniste del Calendario Pirelli.\nDal 2005 al 2008 \u00e8 stata una \"Victoria's Secret Angel\", le pi\u00f9 importanti supermodel di Victoria's Secret. Nel novembre del 2006 \u00e8 stata scelta per indossare il \"Hearts On Fire\" Fantasy Bra, dal valore di 6.5 milioni di dollari, composto da oltre 2000 diamanti dal taglio prefetto e al centro del reggiseno un motivo floreale con un diamante da 10 carati. Nel 2007 insieme agli altri angeli riceve una stella sulla \"Hollywood Walk of Fame\" di Los Angeles.\nNel 2006 e 2007 viene inserita da \"Forbes\" nella classifica delle modelle pi\u00f9 pagate al mondo, classificandosi all'ottavo posto nel 2006, con un guadagno di 3,5 milioni di dollari, e al sesto posto l'anno successivo con un compenso di 5 milioni.\nNel novembre del 2008 il canale televisivo E! ha votato Karolina come la donna pi\u00f9 sexy del mondo battendo Angelina Jolie e le sue colleghe Heidi Klum e Adriana Lima.\nNel 2011 \u00e8 protagonista delle campagne pubblicitarie primavera/estate di Max Mara e Bottega Veneta, ed \u00e8 protagonista di un corto chiamato \"Back Damon\" che e vede protagonisti gli abiti e gli accessori della linea \"Boudoir\" Autunno/Inverno di Giorgio Armani.\nNel 2014 \u00e8 per la terza volta una delle protagoniste del Calendario Pirelli, fotografata da Peter Lindbergh e Patrick Demarchelier, e viene scelta come uno dei volti della campagna pubblicitaria di \"IWC\", celebre marchio di orologeria. Nel 2015 \u00e8 protagonista delle campagne pubblicitarie primavera/estate di \"Nic+Zoe\" e di \"Giuseppe Zanotti\".\nAttrice e programmi TV.\nKarolina fa il suo debutto cinematografico al fianco Frankie Muniz dove ottiene un piccolo ruolo nel film My Sexiest Year del 2007. Nel 2009 interpreta la Cover Girl nel film G.I. Joe - La nascita dei Cobra.\nNel 2010 partecipa in un episodio della serie TV \"Chuck\", dove interpreta la parte di una trafficante d'armi che al contempo \u00e8 anche una modella, come nella realt\u00e0.\nNel 2012 prende parte al 12\u00ba episodio della seconda stagione della serie Person of Interest interpretando se stessa.\nNel 2013 partecipa allo show \"The face\", accanto a Naomi Campbell e Coco Rocha, talent dove, in competizione tra di loro, hanno il compito di trovare la supermodel del futuro.\nVita privata.\n\u00c8 fidanzata con Archie Drury, un produttore cinematografico. Il 29 ottobre 2009 d\u00e0 alla luce un bambino, Tobin Jack Drury, a New York. Nel novembre 2015 nasce il secondo figlio, Noah Lee, a Miami. Il 27 aprile 2021 d\u00e0 alla luce la sua terza figlia: Luna Grace Drury."}
{"id": "853154", "revid": "767487", "url": "https://it.wikipedia.org/wiki?curid=853154", "title": "Modr\u00e1 H\u016frka", "text": "Modr\u00e1 H\u016frka \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "853157", "revid": "767487", "url": "https://it.wikipedia.org/wiki?curid=853157", "title": "Mokr\u00fd Lom", "text": "Mokr\u00fd Lom \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "853161", "revid": "110157", "url": "https://it.wikipedia.org/wiki?curid=853161", "title": "Mydlovary", "text": "Mydlovary \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "853162", "revid": "986213", "url": "https://it.wikipedia.org/wiki?curid=853162", "title": "Florian Henckel von Donnersmarck", "text": "Biografia.\nDonnersmarck nacque nel 1973 a Colonia, Germania Occidentale, nella famiglia dell'aristocrazia cattolica Henckel von Donnersmarck, e crebbe a New York, Berlino Ovest, Francoforte e Bruxelles, dove studi\u00f2 alla scuola europea. Parla fluentemente inglese, tedesco, francese, russo e italiano. Dopo essersi diplomato alla scuola superiore Evangelisches Gymnasium zum Grauen Kloster come primo della sua classe, studi\u00f2 letteratura russa per due anni a Leningrado, l'attuale San Pietroburgo, passando l'esame statale sovietico per professori di russo come lingua straniera. Ha un master per i suoi studi di filosofia, politica ed economia al New College, Universit\u00e0 di Oxford, e un diploma di regia cinematografica dall'Universit\u00e0 di Televisione e Cinema di Monaco di Baviera.\nFamiglia.\n\u00c8 il figlio pi\u00f9 giovane di Leo-Ferdinand Graf Henckel von Donnersmarck, un ex-presidente della divisione tedesca del Sovrano militare ordine di Malta, mentre sua madre, Anna Maria von Berg, \u00e8 una diretta discendente del generale von Bl\u00fccher, che insieme al duca di Wellington sconfisse Napoleone a Waterloo. Possiede la doppia nazionalit\u00e0 tedesca ed austriaca. Suo zio, Gregor Henckel-Donnersmarck, \u00e8 l'abate emerito dell'abbazia di Heiligenkreuz, un monastero cistercense nella Selva Viennese, in cui Florian trascorse un mese scrivendo la prima bozza de \"Le vite degli altri\".\nHenckel von Donnersmarck \u00e8 sposato con Christiane Asschenfeldt, ex direttrice esecutiva di Creative Commons. Hanno tre figli e attualmente risiedono a Los Angeles. \u00c8 di statura imponente, essendo alto 205\u00a0cm.\nCarriera professionale.\nNel 1977, quando viveva da bambino a New York, vide il suo primo film al MoMA ma, mentre aspettava di vedere \"Dr. Dolittle,\" fu proiettato il melodramma tedesco \"Variet\u00e9\". In un'intervista si afferma che \"egli considera questa esperienza come l'inizio del suo interesse per il cinema\".\nNel 1996 vinse una borsa di studio di regia con Richard Attenborough in \"In Love and War\", e inizi\u00f2 a studiare regia di fiction all'Universit\u00e0 di Televisione e Cinema di Monaco di Baviera, \"alma mater\" di registi molto diversi come Wim Wenders e Roland Emmerich. Il suo primo corto, \"Dobermann\" (che scrisse, produsse, diresse ed edit\u00f2) batt\u00e9 il record di premi vinti da uno studente nella scuola. Il corto fece scalpore nei festival internazionali e Donnersmarck partecip\u00f2 a questi per pi\u00f9 di un anno.\nIl suo primo lungometraggio \"Das Leben der Anderen\" (\"Le vite degli altri\"), che necessit\u00f2 di tre anni per essere scritto, diretto e completato, vinse l'European Film Award come miglior film, miglior attore e miglior sceneggiatura nel 2006. Donnersmarck vinse il primo della Los Angeles Film Critics Association come miglior film straniero, fu nominato a un Golden Globe (che alla fine fu vinto da Clint Eastwood), e il 25 febbraio del 2007 vinse l'Oscar al miglior film straniero.\nIl suo film successivo, \"The Tourist\", che Donnersmarck scrisse, diresse e complet\u00f2 in meno di undici mesi (convincendo Charlie Rose che aveva bisogno di smettere di scrivere sceneggiature oscure sui suicidi), era un allegro thriller romantico con protagonisti Angelina Jolie e Johnny Depp. Il lungometraggio fu nominato a tre Golden Globe e ottenne tre nomination ai Teen Choice Award (miglior fotografia, miglior attore, miglior attrice), vincendone due per la recitazione, oltre al Redbox Movie Award del 2011 al film pi\u00f9 noleggiato.\nNel 2007 Donnersmack fu uno dei 115 nuovi membri invitati a far parte dell'Academy of Motion Picture Arts and Sciences.\nOnorificenze.\n Cavaliere dell'Ordine al merito bavarese"}
{"id": "853164", "revid": "287204", "url": "https://it.wikipedia.org/wiki?curid=853164", "title": "Karolina Kurkova", "text": ""}
{"id": "853167", "revid": "780783", "url": "https://it.wikipedia.org/wiki?curid=853167", "title": "Grani di pepe", "text": "Grani di pepe (\"Die Pfefferk\u00f6rner\") \u00e8 una serie televisiva tedesca per ragazzi ideata da Katharina Mestre e prodotta da KinderKanal a partire dal 1999. Dopo un'interruzione nel 2004, la lavorazione della serie \u00e8 ripresa nel 2007 con la quinta stagione, dopo la quale, con l'eccezione di una pausa nel 2011, \u00e8 proseguita al ritmo di una stagione l'anno.Sono state realizzate finora 18 stagioni da 13 puntate ciascuna, per un totale di 234 episodi della durata di circa 28 minuti l'uno. Tra la tredicesima e la quattordicesima stagione \u00e8 stato realizzato anche un film per il cinema, \"La maledizione del re nero\" (\"Die Pfefferk\u00f6rner und der Fluch des schwarzen K\u00f6nigs\"), uscito nei cinema tedeschi il 7 settembre 2017 e trasmesso in prima visione in Italia da Italia 1 il 17 novembre 2018. Il 30 settembre 2021 \u00e8 uscito nelle sale cinematografiche il secondo film della serie, dal titolo \"Die Pfefferk\u00f6rner und der Schatz der Tiefsee\" (traducibile con \"I Grani di pepe e il tesoro degli abissi\"), i cui eventi si collocano tra la sedicesima e la diciassettesima stagione.\nIn Italia sono state trasmesse nove stagioni, di cui le prime quattro su Rai 3 tra il 2004 e il 2006. Dal 2011 la serie viene trasmessa su Rai Gulp, dove fino al 2012 sono andate in onda tutte le stagioni, tra cui per la prima volta in Italia anche la quinta, la sesta e la settima. Tra il 2015 e il 2016 su Rai Gulp sono state trasmesse in prima visione anche l'ottava e la nona stagione, ritrasmesse poi assieme alla settima a partire dal 2021. A partire dal 25 febbraio 2022 sono stati caricati sulla piattaforma streaming RaiPlay gli episodi della dodicesima stagione, trasmessi poi su Rai Gulp dal successivo 13 marzo. \nTrama.\nI \"Grani di pepe\" sono un gruppo di amici, generalmente cinque, che si diverte a indagare e risolvere casi criminali, ficcandosi spesso nei guai. Il loro quartier generale \u00e8 un magazzino di spezie nella Speicherstadt di Amburgo e le indagini che intraprendono sono di tutti i tipi: esse svariano infatti da episodi di bullismo e violenza all'interno della loro scuola a casi di traffico internazionale di animali protetti o sostanze stupefacenti, da casi di spionaggio industriale o di furto di oggetti di valore fino ad arrivare a problemi sociali legati a episodi di razzismo e omofobia.\nIl nome del gruppo e della serie deriva sia dal luogo che i piccoli detective utilizzano come base per le loro indagini, sia, soprattutto, dal soprannome con cui venivano storicamente chiamati i mercanti provenienti da Amburgo, ossia \"Pfeffers\u00e4cke\" (sacchi di pepe).\nNel corso del film \"La maledizione del re nero\", i Grani di pepe indagano per la prima volta anche lontano dalla loro citt\u00e0, pi\u00f9 precisamente in Italia, in Alto Adige.\nEvoluzione della squadra.\nNel corso delle stagioni i membri dei Grani di pepe sono spesso cambiati, assumendo cos\u00ec la forma di gruppi differenti, denominati \"generazioni\", ciascuno dei quali \u00e8 composto da quattro o cinque piccoli detective.\nLa composizione della squadra nei film \u00e8 leggermente diversa rispetto a quella della serie: nel caso di \"La maledizione del re nero\" il gruppo era composto da Mia, Benny, Johannes, Luca e Alice, mentre in \"Die Pfefferk\u00f6rner und der Schatz der Tiefsee\" da Alice, Tarun, Jonny, Hanna e Clarissa.\nProduzione.\nLa prima stagione, completa di 13 episodi, \u00e8 stata prodotta nel 1999 per conto di Studio Hamburg e trasmessa a partire dal 27 dicembre 1999 al 12 gennaio 2000 sul canale televisivo tedesco KinderKanal.La seconda stagione \u00e8 stata girata un anno pi\u00f9 tardi, a nome della NDR, in due fasi: inizialmente sono stati prodotti otto episodi (in onda in Germania dal 22 marzo al 2 aprile 2001), e in seguito altri cinque episodi (in onda in Germania dal 7 al 13 aprile 2002).La terza stagione, composta da 13 episodi, \u00e8 stata prodotta un anno dopo la seconda stagione in co-produzione con ARD ed \u00e8 stata trasmessa in Germania dal 3 al 21 gennaio 2003. In questa stagione \u00e8 avvenuto il passaggio di consegne fra la prima e seconda generazione dei Grani di pepe: i primi dieci episodi della stagione sono stati infatti girati con i membri del primo gruppo, mentre gli ultimi tre con la nuova generazione di attori. Questi ultimi sono poi protagonisti anche della quarta stagione, girata tra il 2003 e il 2004 e uscita tra il 2005 e il 2006.Dopo tre anni di pausa \u00e8 stata girata anche una quinta stagione, con una terza generazione di personaggi, trasmessa dal 15 marzo al 7 giugno 2008 sul canale televisivo tedesco Das Erste. La sesta, girata nel 2008, ha avuto gli stessi protagonisti della quinta ed \u00e8 stata mandata in onda dal 4 aprile al 4 giugno 2009 sul medesimo canale.La settima stagione della serie, prodotta sempre da Studio Hamburg, \u00e8 stata girata tra il 15 aprile e il 16 ottobre 2009, mentre l'ottava tra l'8 marzo e il 15 ottobre del 2010. Le due stagioni, con nuovi protagonisti, sono state trasmesse una dopo l'altra in Germania dal 9 ottobre 2010 al 16 aprile 2011, sempre su Das Erste.La nona stagione \u00e8 andata in onda in prima visione su KinderKanal dall'8 al 12 ottobre 2012 e ha visto la partecipazione speciale dell'ex pugile tedesco Henry Maske oltre che l'entrata in scena della quinta generazione di Grani di pepe.Il 5 marzo 2013 sono iniziate le riprese della decima stagione, trasmessa in prima visione in Germania dal 16 novembre al 14 dicembre 2013 sul canale Das Erste.Nel 2014 \u00e8 stata girata l'undicesima stagione la quale, con nuovi protagonisti, \u00e8 andata poi in onda dal 25 ottobre al 27 dicembre dello stesso anno sul medesimo canale.La dodicesima stagione, che ha visto l'esordio dell'ottava generazione, \u00e8 stata trasmessa in prima visione in Germania tra il 7 novembre e il 19 dicembre 2015. Gli stessi protagonisti hanno poi preso parte alla stagione successiva, andata in onda su Das Erste tra il 20 novembre e il 10 dicembre 2016.Nel 2016 \u00e8 stato girato, con una nuova squadra, anche il film \"La maledizione del re nero\", il quale \u00e8 uscito nei cinema tedeschi il 7 settembre 2017. I medesimi personaggi sono stati poi i protagonisti della quattordicesima stagione, andata in onda sempre su Das Erste tra il 12 novembre e il 17 dicembre dello stesso anno.Nel 2018, con la quindicesima stagione, andata in onda tra il 24 novembre e il 29 dicembre, ha debuttato la decima generazione, la quale poi \u00e8 stata confermata anche per la sedicesima stagione, trasmessa in prima visione in Germania tra il 23 novembre e il 28 dicembre 2019.Nel 2019 \u00e8 stato girato un secondo film, dal titolo \"Die Pfefferk\u00f6rner und der Schatz der Tiefsee\", il quale sarebbe dovuto uscire a giugno 2020. A causa della pandemia di COVID-19 l'uscita della pellicola ha subito numerosi rinvii ed \u00e8 infine avvenuta il 30 settembre 2021. Nonostante la crisi dovuta al coronavirus, la produzione \u00e8 riuscita a girare una nuova stagione anche nel 2020, la quale \u00e8 andata in onda in prima visione su Das Erste tra il 20 febbraio e il 21 marzo 2021 segnando cos\u00ec il debutto sugli schermi dell'undicesima generazione.Prodotte nel 2021, tutte le puntate della diciottesima generazione, caratterizzate dal passaggio alla dodicesima generazione, sono state rese disponibili in Germania nella mediateca di ARD il 15 gennaio 2022, mentre gli episodi sono stati trasmessi in prima TV su Das Erste dallo stesso 15 gennaio al 2 aprile.\nIn Italia le prime quattro stagioni dei Grani di pepe sono state trasmesse a partire dal 10 dicembre 2004 su Rai 3, mentre invece le successive tre sono state trasmesse dal 2011 sul canale tematico dedicato ai ragazzi Rai Gulp, con l'eccezione di qualche puntata apparsa anche su Rai 2. Dal 2015 Rai Gulp ha trasmesso anche l'ottava e la nona stagione, mentre invece le altre dalla decima in poi sono ancora inedite in Italia.\nLuoghi delle riprese.\nL'ambientazione principale della serie \u00e8 la Speicherstadt, il quartiere dei magazzini di Amburgo nonch\u00e9 distretto culturale della citt\u00e0 e patrimonio UNESCO, all'interno della quale \u00e8 situata la soffitta che i Grani di Pepe utilizzano come quartier generale. Questo, tuttavia, non \u00e8 sempre stato lo stesso nel corso della serie: nelle prime quattro stagioni, infatti, il quartier generale si trovava nel \"Block P\" della Speicherstadt (pi\u00f9 precisamente a \"Kannengie\u00dferort 5\"), mentre invece dalla quinta in avanti la base dei piccoli detective \u00e8 situata qualche centinaio di metri pi\u00f9 in l\u00e0, all'interno del \"Block V\" (\"Brooktorkai 15\"). L'emporio del t\u00e8 dei Krogmann, presente nella serie dalla quinta alla nona stagione, corrisponde inoltre al \"Wasserschloss\": situato nell'estrema parte orientale dei magazzini di Amburgo, \u00e8 uno degli edifici pi\u00f9 noti della citt\u00e0 e al suo interno si trova davvero un emporio del t\u00e8, oltre che un ristorante.\nLocation particolarmente ricorrenti sono anche il vicino porto, assieme alle sue attrazioni principali come i Landungsbr\u00fccken e il vecchio tunnel dell'Elba, il moderno quartiere dell'HafenCity, situato accanto alla Speicherstadt, oltre ovviamente alla stessa Elba, il fiume su cui sorge il porto di Amburgo. Inoltre, molte delle indagini della squadra hanno luogo nella scuola che i piccoli detective frequentano: chiamata nella serie \"Adstrid-Lingren-Gymnasium\", nella realt\u00e0 si tratta del \"Charlotte-Paulsen-Gymnasium\", il quale si trova nel quartiere di Wandsbek, a nordest del centro cittadino.\nNel corso della loro storia ultraventennale, i Grani di pepe hanno indagato e risolto casi anche in altri luoghi importanti della citt\u00e0: tra questi spiccano senza dubbio il municipio, l'Elbphilharmonie, Miniatur-Wunderland, le navi museo Cap San Diego e Rickmer Rickmers, la chiesa di Santa Caterina, le \"terrazze Magellano\", i laghi sull'Alster, il Volksparkstadion, il museo di storia della citt\u00e0 e il quartiere St. Pauli.\nEsiste inoltre la possibilit\u00e0 di prendere parte ad un giro turistico organizzato, dal nome \"Pfefferk\u00f6rner-Tour\", attraverso i luoghi pi\u00f9 iconici della serie.\nSigla.\nL'attuale sigla della serie, composta da Mario Schneider con testo di Valentin Meindorfer, \u00e8 stata adottata a partire dalla quinta stagione ed \u00e8 un pezzo dance-pop con chiari tratti hip-hop composto in si bemolle minore. Nella versione originale le strofe erano invece rappate e presentavano una rima baciata, mentre i ritornelli, melodici, venivano cantati, cos\u00ec come nella versione attuale, da un coro di bambini.\nNell'edizione italiana la sigla \u00e8 cantata da Andrea Camerini con l'accompagnamento del Piccolo Coro del Comune di Roma.\nAltre pubblicazioni.\nLibri.\nLa casa editrice Egmont VGS ha pubblicato in Germania dei libri tratti dalle sceneggiature di alcuni episodi delle prime cinque stagioni. Sebbene i loro titoli siano differenti da quelli degli episodi, le trame sono per lo pi\u00f9 identiche. \nAnalogamente, la casa editrice cbj ha pubblicato un libro basato sulla sceneggiatura del primo film: redatto dall'autrice di libri per ragazzi Sarah Bosse, esso ha mantenuto il titolo originale di \"Die Pfefferk\u00f6rner und der Fluch des schwarzen K\u00f6nigs\".\nRadiodrammi.\nPer alcuni episodi delle prime due e in seguito anche della quinta, quattordicesima e quindicesima stagione, nonch\u00e9 per entrambi i film per il cinema, sono stati realizzati dei radiodrammi con le voci originali della serie insieme a quella di un narratore.\nVideogiochi.\nNel 2002 la casa editrice Terzio ha pubblicato un gioco per computer dal titolo \"Cem unter Verdacht\" (traducibile con \"Cem sotto accusa\"), con le voci originali della serie televisiva.\nDVD.\nA partire dal 2008 vengono prodotti e commercializzati i DVD in lingua tedesca di tutte le stagioni della serie nonch\u00e9 dei film per il cinema.\nRiferimenti in altre serie.\nNella serie televisiva tedesca per ragazzi Krimi.de compare nuovamente il personaggio di Natascha Jaonz\u00e4ns, sempre interpretato da Vijessna Ferkic. Nel frattempo divenuta un'aspirante poliziotta, Natascha pratica ora il kickboxing, desidera diventare commissario della squadra omicidi e nel corso della serie sposa l'avvocato Dalim Yilmaz."}
{"id": "853168", "revid": "119457440", "url": "https://it.wikipedia.org/wiki?curid=853168", "title": "N\u00e1k\u0159\u00ed", "text": "N\u00e1k\u0159\u00ed \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "853174", "revid": "767487", "url": "https://it.wikipedia.org/wiki?curid=853174", "title": "Nedabyle", "text": "Nedabyle \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "853175", "revid": "599013", "url": "https://it.wikipedia.org/wiki?curid=853175", "title": "Steve Finnan", "text": "Carriera.\nClub.\nFinnan \u00e8 nato a Limerick, ma \u00e8 cresciuto a Chelmsford, in Inghilterra. Inizia la sua carriera fra i dilettanti del Welling United, facendo il suo esordio fra i professionisti nel 1995 con il Birmingham City. Al Birmingham rimane giusto il tempo di mettere insieme una decina di presenze prima di passare al Notts County.\nNella stagione 1997-1998 il Fulham lo acquista per \u00a3600,000, e con Finnan la squadra ottiene la doppia promozione dalla Football League One alla Premier League, raggiunta nel 2001.\nRimane un altro anno al Fulham con il quale vince la coppa Intertoto. L'estate successiva accetta l'offerta del Liverpool, che lo acquista per quasi cinque milioni di sterline.\n e l'anno successivo l'irlandese si guadagna un posto da titolare nella stagione che vede il Liverpool conquistare la Champions League in finale contro il . In quella vittoriosa finale Finnan ha potuto giocare solo il primo tempo, essendo costretto a uscire nell'intervallo.\nIl 1\u00ba settembre 2008 si trasferisce all'Espanyol firmando un contratto di due anni; il 29 luglio 2009 rescinde il contratto con la squadra di Barcellona accingendosi ad un ritorno in Premier League.\nIl 31 luglio 2009 \u00e8 stato ingaggiato dal Portsmouth. Il 19 maggio 2010 dopo la scadenza del suo contratto, \u00e8 stato svincolato dal Portsmouth.\nNazionale.\nHa fatto il proprio esordio in Nazionale nel 2000, in un incontro con la . Due anni dopo partecipa al , nel quale la rappresentativa irlandese esce agli ottavi per mano della .\n dopo aver totalizzato 50 presenze. Ad agosto torna sui propri passi, dopo l'arrivo di Giovanni Trapattoni sulla panchina dei \"verdi\".\nStatistiche.\nPresenze e reti nei club.\n\"Statistiche aggiornate al 20 maggio 2010.\""}
{"id": "853177", "revid": "110157", "url": "https://it.wikipedia.org/wiki?curid=853177", "title": "Neplachov", "text": "Neplachov \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "853181", "revid": "110157", "url": "https://it.wikipedia.org/wiki?curid=853181", "title": "Nov\u00e1 Ves (\u010cesk\u00e9 Bud\u011bjovice)", "text": "Nov\u00e1 Ves \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "853183", "revid": "88740", "url": "https://it.wikipedia.org/wiki?curid=853183", "title": "Silvestri", "text": ""}
{"id": "853185", "revid": "767487", "url": "https://it.wikipedia.org/wiki?curid=853185", "title": "Amami se hai coraggio", "text": "Amami se hai coraggio (\"Jeux d'enfants\") \u00e8 un film del 2003 scritto e diretto da Yann Samuell, all'esordio nella regia.\nTrama.\nJulien Janvier e Sophie Kowalsky hanno un profondo e particolarissimo legame. Lui ha una madre in punto di morte e un padre con il quale \u00e8 difficile trovare un punto d'incontro; lei, polacca, viene presa in giro da tutti e ha una famiglia disastrata. I due bambini trasformano i loro dolori e le loro paure in un gioco: inventano continue ragazzate, sfidandosi a vicenda a compierle. Anche da adulti il gioco non si ferma: sfiorando il limite dell'assurdo, diventa sempre pi\u00f9 coinvolgente e pericoloso, condizionando le loro vite fino al parossismo finale."}
{"id": "853186", "revid": "6923", "url": "https://it.wikipedia.org/wiki?curid=853186", "title": "Bomilcare (IV secolo a.C.)", "text": "Era nipote di Giscone e cugino di Amilcare II. Guid\u00f2 le forze cartaginesi contro Agatocle, \"strat\u0113gos autokrat\u014dr\" di Siracusa, quando, dopo l'assedio della citt\u00e0 ordinato del re di Cartagine, decise nel 310 a.C. di attaccare i cartaginesi direttamente in Africa. Bomilcare non riusc\u00ec a contrastare l'avanzata dei siracusani, che iniziarono a ricevere aiuti dalle citt\u00e0 tributarie ostili a Cartagine. Avendo successivamente appreso della morte di suo cugino in Sicilia, Bomilcare ne approfitt\u00f2 per farsi riconoscere il diritto di successione e governare Cartagine dal 309 al 308 a.C., anno in cui con l'aiuto di cittadini cartaginesi e mercenari stranieri tent\u00f2 di costruire un'autocrazia per restaurare la monarchia assoluta, come era stata la colonia fenicia in precedenza; gi\u00e0 dal 480 a.C., dopo la morte di Amilcare I, la monarchia cartaginese perse molti dei suoi poteri a favore del Consiglio aristocratico degli Anziani. Il piano di Bomilcare fall\u00ec a causa del tradimento dei suoi seguaci, indotti dal Senato Cartaginese a disertare in cambio del perdono. A quel punto Bomilcare, privo di sostenitori e accusato delle continue sconfitte contro Siracusa, fu catturato e crocifisso. Il fallimento del colpo di Stato port\u00f2 Cartagine a diventare di fatto una repubblica."}
{"id": "853189", "revid": "767487", "url": "https://it.wikipedia.org/wiki?curid=853189", "title": "Ole\u0161nice (Boemia meridionale)", "text": "Ole\u0161nice \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "853191", "revid": "729019", "url": "https://it.wikipedia.org/wiki?curid=853191", "title": "Robert Stuart d'Aubigny", "text": "Biografia.\nDi origine scozzese, era il secondo figlio di John, e nipote di Alan Stuart conte di Lennox (\u2020 1439), e di Catherine Seton.\nPrese servizio nel 1493 nel corpo delle \"Cento Guardie\" scozzesi della guardia reale comandata da suo fratello Guglielmo.\nSpesso confuso col suo parente B\u00e9rault Stuart d\u2019Aubigny (1452-1508) e suocero, avendone sposato la figlia ed erede di nome Anne, fu anch'egli al servizio dei re di Francia Carlo VIII e Luigi XII, quando suo suocero B\u00e9rault era connestabile del Regno delle Due Sicilie ed ebbe grande parte durante la vittoriosa battaglia di Seminara del 1495.\nPrese parte alle guerre d'Italia, distinguendosi nella difesa di Novara nel giugno del 1513 e partecipando alla presa di Bologna, di Genova e in seguito alla battaglia di Agnadello e alla battaglia di Ravenna. Nel 1501 esegu\u00ec l'ordine di distruzione di alcuni feudi dei Colonna nello Stato Pontificio, tra cui Marino e Cave.\nFece rientro in Francia nel 1513 con l'armata comandata da Louis de la Tr\u00e9moille e fu nominato Maresciallo di Francia nel 1514 e il re Francesco I lo riconferm\u00f2 l'anno seguente.\nComandante dell'armata di spedizione in Italia, prese parte alle battaglie di Marignano il 13 e il 15 settembre 1515 e di Pavia, il 24 febbraio 1525.\nFu al servizio nuovamente di Francesco I durante la guerra di Provenza del 1536; mor\u00ec nel 1544."}
{"id": "853192", "revid": "1522738", "url": "https://it.wikipedia.org/wiki?curid=853192", "title": "La Morte (I Griffin)", "text": ""}
{"id": "853196", "revid": "120156063", "url": "https://it.wikipedia.org/wiki?curid=853196", "title": "Lemniscata di Bernoulli", "text": "In matematica, la lemniscata di Bernoulli \u00e8 una curva algebrica a forma di otto coricato: essa ha un biflecnodo nell'origine, e due punti doppi nodali nei punti ciclici; \u00e8 descritta in coordinate cartesiane nella forma:\nIl grafico di questa equazione produce una curva simile al simbolo dell'infinito formula_2, che a sua volta \u00e8 chiamato lemniscata. La rappresentazione Unicode di \u221e \u00e8 (codice_1).\nLa lemniscata fu descritta per la prima volta nel 1694 da Jakob Bernoulli, come modificazione dell'ellisse, che \u00e8 il luogo dei punti per i quali la somma delle distanze da due punti fissi detti fuochi \u00e8 costante. Una lemniscata, viceversa, \u00e8 il luogo dei punti per i quali il prodotto di queste distanze \u00e8 costante. Bernoulli la chiam\u00f2 \"lemniscus\", che \u00e8 l'equivalente latino di \"fiocco pendente\".\nLa lemniscata era in effetti gi\u00e0 stata trattata da Giovanni Cassini nel suo studio del 1680 sull'ovale di Cassini, di cui la lemniscata costituisce un caso particolare. Giovanni Fagnano dei Toschi nel 1750 ne studi\u00f2 le principali propriet\u00e0.\nLunghezza.\nLa lunghezza della lemniscata di Bernoulli i cui due punti pi\u00f9 distanti dal centro si trovino sui punti -1 e +1 delle ascisse \u00e8 lunga approssimativamente 2,622. Questa grandezza, scoperta da Carl Gauss, \u00e8 indicata con il simbolo formula_3. Il rapporto tra formula_4 e formula_3 \u00e8 pari alla media aritmetico-geometrica tra 1 e formula_6. La dimostrazione di questa identit\u00e0 ha portato ad avanzamenti nelle tecniche di calcolo degli integrali ellittici.\nAltre equazioni.\nLa lemniscata di Bernoulli pu\u00f2 anche essere descritta dalle equazioni polari\no dall'equazione bipolare"}
{"id": "853197", "revid": "110157", "url": "https://it.wikipedia.org/wiki?curid=853197", "title": "Ole\u0161n\u00edk", "text": "Ole\u0161n\u00edk \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "853204", "revid": "36426", "url": "https://it.wikipedia.org/wiki?curid=853204", "title": "Santo Stefano Papa e Martire", "text": ""}
{"id": "853206", "revid": "31857", "url": "https://it.wikipedia.org/wiki?curid=853206", "title": "Federica Izzo", "text": ""}
{"id": "853208", "revid": "1310927", "url": "https://it.wikipedia.org/wiki?curid=853208", "title": "Football Club Ban\u00edk Ostrava", "text": "Il Football Club Ban\u00edk Ostrava, spesso abbreviato in Ban\u00edk Ostrava, \u00e8 una societ\u00e0 calcistica ceca con sede nella citt\u00e0 slesiana di Ostrava. Gioca nella HET Liga, prima divisione del campionato ceco di calcio. Fondata nel 1922, \u00e8 una delle squadre pi\u00f9 importanti nella storia del calcio ceco. Gioca le partite casalinghe presso lo stadio Bazaly. I colori sociali sono il blu e il rosso. La rivalit\u00e0 pi\u00f9 accesa \u00e8 con lo Sparta Praga, mentre i tifosi sono gemellati con quelli del Katowice, squadra polacca.\n\u00c8 l'unica squadra europea a vantare in bacheca la Supercoppa Mitropa, competizione vinta nel 1989 ai danni del .\nStoria.\nNella sua storia ha vinto un Campionato ceco, 3 Campionati cecoslovacchi, una Coppe della Repubblica Ceca, 3 Coppe di Cecoslovacchia, una Mitropa Cup e l'unica edizione della Supercoppa Mitropa. Ha raggiunto i quarti di finale della Coppa dei Campioni 1980-1981, le semifinali della Coppa delle Coppe 1977-1978 e i quarti di finale della Coppa UEFA 1974-1975.\nNasce nel 1922 con il nome di SK Slezsk\u00e1 Ostrava. Presto disputer\u00e0 i primi campionati cecoslovacchi di calcio dove si stabilir\u00e0 nelle zone di medio-alta classifica giungendo anche al quarto posto in campionato. Nel dopoguerra la squadra incomincer\u00e0 a cogliere importanti piazzamenti giungendo spesso nella zona alta della classifica o sfiorando addirittura lo scudetto nel 1954. Dopo gli anni settanta la squadra si rafforzer\u00e0 a tal punto da guadagnare i primi titoli nazionali e giocare importanti partite in Europa.\nNel 1970 arriva il primo trofeo internazionale: la Coppa Piano Karl Rappan, che verr\u00e0 vinta anche nel 1974, 1976, 1979, 1985, 1987 e 1989.\nNella Coppa UEFA 1974-1975 i cechi eliminano la Real Sociedad, il Nantes e il prima di essere estromessi ai quarti dal Borussia M\u00f6nchengladbach poi vincitore del trofeo.\nNella Coppa delle Coppe 1978-1979 il Ban\u00edk Ostrava elimina Sporting CP, Shamrock Rovers, 1. FC Magdeburg\nper poi essere eliminata dal Fortuna D\u00fcsseldorf in semifinale.\nNella Coppa dei Campioni 1980-1981 il Ban\u00edk elimina l'IBV, la Dinamo Berlino prima di essere estromessi ai quarti di finale dai tedeschi del Bayern Monaco per 6-2.\nInoltre il Ban\u00edk Ostrava \u00e8 arrivato secondo in campionato per 6 volte.\nIl momento migliore nella storia della squadra arriva dopo il 1973 dove in 18 anni arrivano molti successi: 3 campionati cecoslovacchi nel 1975, 1980, 1981; tre coppe cecoslovacche nel 1973, 1978, 1991; la Mitropa Cup del 1989; la Supercoppa Mitropa del 1989; i quarti di Coppa Uefa e di Coppa dei Campioni nel 1974 e nel 1980; la semifinale di Coppa delle Coppe del 1978 e cinque secondi posti nel 1978, 1981, 1982, 1988, 1989.\nTra i migliori attaccanti del Ban\u00edk Miroslav Wiecek, Ladislav Michal\u00edk, Werner Li\u010dka e V\u00e1clav Dan\u011bk ed in tempi recenti Marek Heinz e V\u00e1clav Sv\u011brko\u0161 sono stati capocannonieri della Gambrinus liga.\nNel 1993 la Cecoslovacchia si divide e nascono il Campionato ceco e quello slovacco. Nel 2004 la societ\u00e0 rosso-blu vince il campionato e nello stesso anno arriva in finale di Coppa della Repubblica Ceca ma \u00e8 sconfitta dallo Sparta Praga. Nel 2005 vince la Coppa. La stagione seguente \u00e8 di nuovo finalista di coppa e negli anni arriveranno altri piazzamenti importanti: nel 2008 arriva il 3\u00ba posto a pochi punti dallo scudetto mentre nel 2010 il titolo \u00e8 perso all'ultima giornata ai danni dei rivali praghesi dello Sparta: lo Jablonec 97 approfitta della sconfitta dei Ban\u00ed\u010dek per scavalcarli, cos\u00ec questi chiudono al terzo posto un buon campionato.\nAffronta l'Europa League nel 2010, dopo aver eliminato il WIT con un tennistico 6-0 all'andata e controllando il risultato 0-0 al ritorno, si fanno estromettere dai bielorussi del FK Dnepr con un complessivo pari a 3-1.\nStatistiche.\nStatistiche nelle competizioni UEFA.\nTabella aggiornata alla fine della stagione 2018-2019.\nOrganico.\nRosa 2021-2022.\n\"Aggiornata al 25 gennaio 2022.\"\nRosa 2020-2021.\n "}
{"id": "853213", "revid": "7057671", "url": "https://it.wikipedia.org/wiki?curid=853213", "title": "Gli ultimi dieci giorni di Hitler", "text": ""}
{"id": "853214", "revid": "287204", "url": "https://it.wikipedia.org/wiki?curid=853214", "title": "6350 Schluter", "text": ""}
{"id": "853216", "revid": "287204", "url": "https://it.wikipedia.org/wiki?curid=853216", "title": "6426 Vanysek", "text": ""}
{"id": "853219", "revid": "287204", "url": "https://it.wikipedia.org/wiki?curid=853219", "title": "6441 Milenajesenska", "text": ""}
{"id": "853223", "revid": "123489528", "url": "https://it.wikipedia.org/wiki?curid=853223", "title": "Diga", "text": "Una diga \u00e8 uno sbarramento artificiale permanente, fisso o mobile, atto a regolare il deflusso di un corso d'acqua naturale, a creare un lago artificiale, oppure a proteggere un tratto di costa o un porto. In Italia, quando una diga produce un invaso superiore al milione di metri cubi o \u00e8 alta pi\u00f9 di 15 m, prende il nome di \"grande diga\" e il suo controllo spetta direttamente allo stato. Quando supera i 10 m di altezza o i centomila metri cubi risulta essere sotto il controllo delle regioni. Per dimensioni inferiori, il suo controllo spetta al gestore che pu\u00f2 essere anche privato. Di solito l'ultimo tipo di diga prende il nome di \"traversa\".\nA seconda dei materiali impiegati per la costruzione la diga fissa pu\u00f2 essere di calcestruzzo (o muratura), in terra, di pietrame, di materiale misto. Gli sbarramenti in calcestruzzo possono essere del tipo a gravit\u00e0 (anche alleggerita), ad arco o di tipi misti (arco-gravit\u00e0, volte multiple, ecc.). Si tratta di un'opera importante in fase di progettazione e realizzazione nell'ambito dell'ingegneria civile. Le dighe mobili e le traverse in genere sono realizzate solitamente in carpenteria metallica con movimentazione idraulica ad olio, ma ne esistono anche in legno (porte vinciane), in gomma con movimentazione pneumatica o idraulica ad acqua (\"rubberdam\"), ibride in gomma e metallo con lo stesso tipo di movimentazione delle traverse in gomma (\"hard top rubber dam\").\nRequisiti geologici.\nLa scelta del tipo di diga dipende dalla forma e dalla geologia della forra del fiume e dai materiali da costruzione disponibili nelle vicinanze. Ad una valle stretta ed alta, con ottime caratteristiche delle rocce affioranti dei versanti, pu\u00f2 essere appropriata una diga ad arco, mentre per una valle pi\u00f9 larga o con rocce fratturate si pu\u00f2 optare per una diga a gravit\u00e0 in calcestruzzo, che necessita di un terreno roccioso in fondazione con caratteristiche meccaniche discrete.\nQuando, invece, si incontrano strati di materiali sciolti (argille, sabbie, ghiaie) di grande spessore nel letto del fiume, la scelta \u00e8 obbligata per dighe deformabili come dighe in terra, dighe in pietrame (\"rockfill\") con manto impermeabile in calcestruzzo o in bitume, o soluzioni intermedie tra le due.\nLo studio della geologia e della geotecnica delle fondazioni \u00e8 il lavoro pi\u00f9 importante e complesso nella progettazione di una diga.\nLo studio di fattibilit\u00e0 geologica di una diga deve tenere conto delle caratteristiche portanti dei terreni oltre che della loro permeabilit\u00e0, fattore fondamentale in relazione alla capacit\u00e0 della diga di contenere l'acqua. Dal momento che non sempre \u00e8 possibile costruire la diga in zone completamente circondate da terreni o rocce impermeabili, in superficie o in profondit\u00e0, si rendono necessarie delle considerazioni riguardanti il rapporto tra la litologia del sito e la sua capacit\u00e0 di contenere l'acqua; ad esempio, la presenza di strati permeabili o fessurazioni \u00e8 sfavorevole dal momento che determina la perdita dell'acqua invasata.\nTipi di dighe.\nIn Italia, la classificazione dei vari tipi di dighe \u00e8 stabilita dalle norme tecniche vigenti, emanate con il decreto ministeriale 24 marzo 1982 (\"Norme tecniche per la progettazione e la costruzione delle dighe di sbarramento\"). Secondo il suddetto decreto, gli \"sbarramenti\" (ossia le dighe) sono classificati nei tipi seguenti:\nNelle sezioni seguenti, ci si sofferma sui tipi principali.\nDighe murarie a gravit\u00e0.\nLe dighe murarie a gravit\u00e0 sono strutture massicce in calcestruzzo generalmente di geometria semplice.\nL'asse \u00e8 rettilineo, o leggermente arcuato, e la sezione tipo \u00e8 di forma triangolare.\nLa superficie esposta all'acqua, detta paramento di monte, \u00e8 verticale o sub-verticale mentre il paramento di valle ha una pendenza generalmente compresa tra 0.7:1 e 0.8:1 circa.\nQuesto tipo di diga resiste alla spinta dell'acqua grazie al proprio peso ed all'attrito/coesione tra la diga e la roccia di fondazione. Le principali forze agenti sulla struttura sono indicate nella figura a lato. In particolare, I rappresenta la forza peso, II la spinta dovuta alle sotto pressioni, III \u00e8 la forza idrostatica orizzontale lato monte, IV \u00e8 la componente idrostatica lato valle, V \u00e8 la forza causata dal materiale sedimentato mentre VI \u00e8 la forza orizzontale esercitata dal ghiaccio. A queste forze statiche vanno ad aggiungersi quelle dinamiche dovute per esempio a cause sismiche.\nLa VII rappresenta un'ulteriore forza idrostatica, la VIII e la IX sono rispettivamente la componente verticale ed orizzontale. R infine \u00e8 la risultante di tutte le forze.\nEssendo una struttura massiccia e rigida, a differenza ad esempio delle dighe in materiali sciolti, richiede in fondazione rocce resistenti e poco deformabili. Le dighe a gravit\u00e0 sono, generalmente, particolarmente sicure in caso di eventi naturali straordinari quali piene estreme o terremoti. Un esempio di questo tipo di dighe \u00e8 una diga svizzera, chiamata Grande Dixence alta 285\u00a0m (\u00e8 la terza diga pi\u00f9 alta del mondo) e con uno sviluppo di 695\u00a0m al coronamento, costruita con un volume di 6 milioni di metri cubi di cemento. La diga di maggior volume realizzata \u00e8 la Diga delle Tre Gole, nella provincia di Hubei, in Cina, che ha uno sviluppo in coronamento di 2,4\u00a0km a fronte di un'altezza di 185\u00a0m. La diga a gravit\u00e0 della Maigrauge, in Svizzera, inaugurata nel 1872 \u00e8 stata la prima diga europea ad essere costruita in calcestruzzo.\nNegli ultimi 20 anni le dighe a gravit\u00e0 hanno subito un grande sviluppo grazie all'invenzione del Calcestruzzo Rullato Compattato (RCC), tecnologia che permette di abbattere i costi e i tempi di realizzazione di queste dighe. Questa tecnologia \u00e8 stata peraltro ideata dagli italiani per la diga di Alpe Gera negli anni sessanta e ripresa 20 anni dopo negli Stati Uniti. Anche una delle dighe pi\u00f9 grandi al mondo oggi in costruzione di questo tipo, Gibe III in Etiopia alta 240\u00a0m, \u00e8 progettata e realizzata da italiani.\nDighe murarie a contrafforti.\nLe dighe murarie a contrafforti, dette anche a gravit\u00e0 alleggerita, sono sostanzialmente una variante delle dighe a gravit\u00e0. Inclinando il paramento di monte e lasciando delle cavit\u00e0 nel corpo della diga si sfrutta, in estrema sintesi, il peso dell'acqua per la stabilit\u00e0 allo scorrimento al posto del peso del calcestruzzo.\nSono state realizzate diverse centinaia di dighe nel mondo di questo tipo fino agli anni settanta-ottanta ma oggi sono poco frequenti per l'aumento del costo della manodopera che non \u00e8 pi\u00f9 compensato dalla riduzione dei volumi di calcestruzzo (rispetto alla diga a gravit\u00e0). In generale si pu\u00f2 dire che la maggiore complessit\u00e0 di realizzazione ed il leggero aumento di rischio dovuto alla concentrazione delle spinte in fondazione rende ad oggi questo tipo di diga spesso meno conveniente rispetto agli altri tipi. La diga di Itaip\u00fa, inaugurata nel 1984, \u00e8 a contrafforti.\nDighe murarie a volta.\nLe dighe murarie a volta hanno una struttura particolarmente leggera grazie alle caratteristiche di resistenza degli archi, che consentono di scaricare ai vincoli laterali (e quindi alla montagna) il carico dell'invaso. Le dighe a volta possono essere a curvatura semplice o doppia. Nel primo caso sono dette dighe \"ad arco\" e lavorano come una serie di archi orizzontali sovrapposti (tipiche per le valli con \"forma ad U\"); nel secondo, sono dette \"a cupola\" e sono caratterizzate da una curvatura sia orizzontale che verticale (tipiche per le valli con \"forma a V\").\nLa struttura riceve la spinta dell'acqua dell'invaso (ed altre azioni secondarie) e la scarica sulle sponde della vallata, dette \"spalle\", come l'arco o la cupola scaricano il proprio peso e le azioni degli agenti atmosferici sulle fondazioni. Le dighe a volta sono realizzate in calcestruzzo generalmente non armato con le opere accessorie (scarichi di superficie e di fondo, opera di presa, etc.) generalmente poste nel corpo della struttura. Il \"fattore di snellezza\" di alcune di queste dighe \u00e8 molto superiore a quello di un guscio d'uovo.\nGli italiani hanno realizzato nel dopoguerra una serie di dighe a volta particolarmente ardite (cio\u00e8 estremamente snelle), come ad esempio la diga di Osiglietta, inventando soluzioni innovative come il \"pulvino\" (un giunto speciale di collegamento tra struttura e fondazione). Recentemente diverse grandi dighe a volta sono state realizzate in Cina (ad esempio Ertan con altezza pari a 240\u00a0m e larghezza alla base di soli 55\u00a0m contro i 220\u00a0m che avrebbe avuto una equivalente diga a gravit\u00e0 e la diga di Xiaowan che coi suoi 292 m \u00e8 la seconda diga pi\u00f9 alta del mondo).\nLa recente tecnologia di posa del calcestruzzo detta \"RCC\" ha restituito la competitivit\u00e0 economica a questa soluzione penalizzata dai crescenti costi della mano d'opera. Una tristemente famosa diga ad arco a doppia curvatura \u00e8 quella del Vajont, alta 261,60 metri e larga alla base 22,11. Per rendersi conto della resistenza di questo tipo di dighe basta pensare che la diga di Vajont \u00e8 rimasta praticamente intatta dopo la tragica frana del Monte Toc. La sollecitazione di punta si calcola sia stata circa 10 volte quella massima prevista a progetto e tuttora sostiene la pressione di circa 200 metri di terra e roccia facente parte della frana stessa.\nDighe murarie ad arco-gravit\u00e0.\nLe dighe murarie ad arco-gravit\u00e0 resistono alla spinta dell'acqua sia grazie alla curva longitudinale che al peso proprio della sezione trasversale.\nDighe in materiali sciolti.\nLe dighe in materiali sciolti sono dighe composte di terra, pietrame o altri materiali slegati tra loro a formare una barriera a gravit\u00e0 contro il bacino acqueo. Il Regolamento Italiano Dighe impone particolari condizioni di realizzazione delle dighe in terra, prima su tutte non ammette la tracimazione attraverso l'opera stessa. La diga deve prevedere uno scarico di fondo, che permette di smaltire la portata di massima piena calcolata considerando il franco di sicurezza. Quest'ultimo deve essere pi\u00f9 alto di 1,5 metri rispetto all'altezza della semionda di massima piena presumibile. Le altezze che \u00e8 possibile raggiungere al coronamento dalla base possono tranquillamente raggiungere i 150 metri purch\u00e9 vengano considerate tutte le particolari condizioni ambientali e soprattutto i possibili problemi legati alla realizzazione di uno sbarramento di elevate dimensioni. Le dighe di pietrame sono chiamate anche \"dighe a scogliera\".\nLe dighe in materiali sciolti sono molto utilizzate anche quale separazione dei polder dal mare. I polder sono tratti di mare asciugato artificialmente attraverso sistemi di drenaggio dell'acqua e recintati da dighe atte ad impedire il ritorno delle acque.\nDighe mobili.\nLe dighe mobili hanno un'altezza limitata (di solito inferiore ai 10 m), sono generalmente costruite a valle del corso dei fiumi, preferibilmente in un luogo di debole pendenza; generalmente sono predisposte per la sistemazione degli estuari e dei delta dei fiumi, oltre che per la regimazione dei corsi d'acqua, il controllo delle casse di espansione e la realizzazione di invasi per scopi irrigui, idroelettrici, riqualificazione paesaggistica o ludici (pesca sportiva, canottaggio, balneazione, ...).\nSecondo il tipo di costruzione le dighe mobili possono essere:\nScarichi.\nUn bacino artificiale formato da una diga necessita di una o pi\u00f9 opere di scarico che permettano, a seconda dei casi, di:\nGli scarichi di una diga possono essere di superficie o di fondo a seconda che l'opera di scarico peschi sulla superficie del bacino oppure ad una profondit\u00e0 pi\u00f9 o meno elevata. Quelli di superficie sono costituiti da sfioratori di vari tipi, mentre quelli di fondo sono in genere gallerie in pressione il cui imbocco \u00e8 regolato da una paratoia.\nDimensionamento.\nCalcolo della spinta idraulica sulla parete.\nLa seguente formula \u00e8 di semplice derivazione a partire dalla legge di Stevino ed esprime la spinta esercitata da una massa di liquido su di una parete contenitrice verticale e quindi si presta al calcolo della componente orizzontale della forza esercitata dall'acqua su una diga:\ndove:\nPer l'equilibrio del sistema diga-lago e quindi per la stabilit\u00e0 della diga, il paramento di quest'ultima deve essere in grado di esercitare una spinta opposta e almeno pari a quella della massa d'acqua con un certo margine di sicurezza.\nLe dighe pi\u00f9 alte al mondo.\n\u00c8 in costruzione la diga di Rogun (Tagikistan), che una volta completata sar\u00e0 la pi\u00f9 alta del mondo (335 m)\nDemolizioni.\nLe demolizioni a fine vita dei manufatti, a seconda delle tipologie, presenta diverse criticit\u00e0 tecniche e progettuali, soprattutto in funzione delle modifiche sopraggiunte negli usi dei territori inondabili a valle."}
{"id": "853224", "revid": "287204", "url": "https://it.wikipedia.org/wiki?curid=853224", "title": "6451 Karnten", "text": ""}
{"id": "853229", "revid": "287204", "url": "https://it.wikipedia.org/wiki?curid=853229", "title": "6457 Kremsmunster", "text": ""}
{"id": "853230", "revid": "1573940", "url": "https://it.wikipedia.org/wiki?curid=853230", "title": "Pyralidae", "text": "I Piralidi (Pyralidae ) sono una famiglia di Lepidotteri (un tempo inclusa nei cosiddetti microlepidotteri). Comprende circa 6200 specie, diffuse soprattutto nelle regioni tropicali. Secondo alcuni autori ne farebbero parte anche le sottofamiglie attualmente incluse nella famiglia Crambidae.\nDescrizione.\nGli adulti delle Piralidi si distinguono da quelli delle Crambidi (con le quali formano la superfamiglia Pyraloidea) soprattutto per la differente struttura degli organi timpanici; altre differenze riguardano il sistema delle nervature alari e l'apparato copulatore maschile. Nei bruchi manca un anello sclerificato che invece \u00e8 presente nell'ottavo segmento addominale delle Crambidi.\nTassonomia.\nLa famiglia Pyralidae \u00e8 suddivisa in 5 sottofamiglie."}
{"id": "853232", "revid": "287204", "url": "https://it.wikipedia.org/wiki?curid=853232", "title": "6508 Rolcik", "text": ""}
{"id": "853235", "revid": "1318658", "url": "https://it.wikipedia.org/wiki?curid=853235", "title": "Chanty-Mansijsk", "text": "Chanty-Mansijsk (, anche traslitterata come \"Khanty-Mansiysk\" o \"Hanty-Mansijsk\") \u00e8 una citt\u00e0 della Russia, situata sul fiume Irty\u0161, prima della sua confluenza nell'Ob', nella Siberia occidentale. \u00c8 la capitale della Chantia-Mansia, cio\u00e8 del circondario autonomo degli Chanty-Mansi-Jugra.\nGeografia fisica.\nClima.\nLa citt\u00e0 ha un clima di tipo continentale freddo, tipico di tutto il bassopiano siberiano occidentale.\nDati climatici (\"fonte: Worldclimate.com\")\nSociet\u00e0.\nEvoluzione demografica.\n\"Fonte: mojgorod.ru\"\nInfrastrutture e trasporti.\nStrade.\nNel 2004 \u00e8 stato aperto il ponte Drago rosso sul fiume Irty\u0161, lungo pi\u00f9 di .\nAeroporti.\nLa citt\u00e0 \u00e8 servita da uno scalo aeroportuale, l'Aeroporto di Chanty-Mansijsk, che \u00e8 tra le basi operative (hub) della compagnia aerea russa UTair. Lo scalo mette in comunicazione la citt\u00e0 con numerosi altri aeroporti in territorio russo e nel Tagikistan (Aeroporto di Chujand).\nSport.\nScacchi.\nNel 2010 si \u00e8 disputata a Chanty-Mansijsk la 39\u00aa edizione delle Olimpiadi degli scacchi.\nIn marzo 2014 vi si \u00e8 svolto il torneo dei candidati, vinto con un turno di anticipo da Vishy Anand, che ha cos\u00ec acquisito il diritto di essere lo sfidante di Magnus Carlsen nel Campionato del mondo 2014, previsto per novembre 2014.\nSport invernali.\nStazione sciistica specializzata nello sci nordico, Chanty-Mansijsk \u00e8 conosciuta soprattutto per le gare di biathlon: ha ospitato quattro edizioni dei Campionati mondiali (nel 2003, nel 2005, nel 2010 e nel 2011) e numerose tappe di Coppa del Mondo, che vi si svolgono annualmente dal 1999-2000.\nChanty-Mansijsk ha ospitato anche alcune gare minori di sci di fondo.\nLa citt\u00e0 ospita lo Jugra Chanty-Mansijsk, squadra di hockey su ghiaccio che milita nella Kontinental Hockey League."}
{"id": "853236", "revid": "287204", "url": "https://it.wikipedia.org/wiki?curid=853236", "title": "6550 Parler", "text": ""}
{"id": "853238", "revid": "287204", "url": "https://it.wikipedia.org/wiki?curid=853238", "title": "6654 Lulea", "text": ""}
{"id": "853240", "revid": "287204", "url": "https://it.wikipedia.org/wiki?curid=853240", "title": "6666 Fro", "text": ""}
{"id": "853242", "revid": "287204", "url": "https://it.wikipedia.org/wiki?curid=853242", "title": "6674 Cezanne", "text": ""}
{"id": "853243", "revid": "287204", "url": "https://it.wikipedia.org/wiki?curid=853243", "title": "6700 Kubisova", "text": ""}
{"id": "853244", "revid": "287204", "url": "https://it.wikipedia.org/wiki?curid=853244", "title": "Banik Ostrava", "text": ""}
{"id": "853245", "revid": "2008491", "url": "https://it.wikipedia.org/wiki?curid=853245", "title": "Gemelle Kessler", "text": "Alice ed Ellen Kessler, note anche come le Gemelle Kessler (in tedesco: \"Die Kessler-Zwillinge\"; Nerchau, 20 agosto 1936), sono un duo artistico tedesco, che ha avuto grande notoriet\u00e0 in Italia a partire dagli anni sessanta.\nCarriera.\nGli inizi.\nNative di Nerchau, cittadina della Sassonia, che, dopo la seconda guerra mondiale, viene inclusa nella Repubblica Democratica Tedesca, frequentano la scuola di danza fin dall'et\u00e0 di sei anni. A undici anni sono avviate al programma per adolescenti del Teatro d'Opera di Lipsia e, a diciotto, fuggono dalla RDT rifugiandosi nella Germania Ovest per intraprendere la carriera di danzatrici al Palladium di D\u00fcsseldorf.\nFra il 1955 e il 1960 si esibiscono al Lido di Parigi con il corpo di ballo delle Bluebell Girls di Margaret Kelly e rappresentano nel 1959 la Germania Ovest all'Eurovision Song Contest, classificandosi ottave con \"Heute Abend wollen wir tanzen geh'n\".\nNello stesso periodo interpretano diversi film, prevalentemente commedie musicali, quasi tutti inediti in Italia.\nIl successo.\nSi trasferiscono in Italia il 16 gennaio 1961 e, subito nello stesso anno, acquisiscono notoriet\u00e0 con la partecipazione alla trasmissione televisiva di grande successo \"Giardino d'inverno\", iniziata il 21 gennaio con la regia di Antonello Falqui, l'orchestra diretta dal maestro Gorni Kramer, le coreografie di Don Lurio e la partecipazione di Henri Salvador e del Quartetto Cetra: le gemelle lanciano i brani \"Pollo e champagne\" e \"Concertino\", \"cover\" della canzone del 1959 del Quartetto Cetra.\nA partire da quel momento la loro carriera si sviluppa su pi\u00f9 fronti, dagli spettacoli leggeri teatrali, ai programmi televisivi, al cinema (prevalentemente partecipazioni speciali, come ne \"Il gioved\u00ec\", del 1963, diretto da Dino Risi, \"I complessi\", del 1965, accanto ad Alberto Sordi), al teatro impegnato di Bertolt Brecht.\nIl gradimento del pubblico convince la Rai a includerle nove mesi dopo nel \"cast\" di \"Studio Uno\", in cui cantano la sigla di apertura \"Da-da-un-pa\".\nNon godono negli Stati Uniti di particolare notoriet\u00e0, pur apparendo nel 1963 come danzatrici nel film \"Sodoma e Gomorra\". Nello stesso anno la rivista \"Life\" dedica loro una copertina.\nNel 1964 partecipano alla \"Biblioteca di Studio Uno\" di Antonello Falqui insieme al Quartetto Cetra: nella puntata dedicata all\"'Odissea\" interpretano la parte delle sirene. Sono anche nel \"cast\" dell'edizione del 1965 di Studio Uno, cantando la sigla \"La notte \u00e8 piccola,\" destinata a diventare una delle loro canzoni pi\u00f9 celebri.\nPrendono parte a numerose trasmissioni di prestigio dell'epoca, come \"La prova del nove\" e \"Canzonissima\" (1969), dando vita a una nutrita discografia costituita da 45 giri. Girano anche caroselli per una marca di calze da donna: le loro gambe provocanti fanno scandalo e la RAI impone loro l'uso nei programmi televisivi di pesanti calze scure di nylon.\nNegli anni settanta diradano le loro apparizioni televisive, recitando in teatro in commedie musicali di Garinei e Giovannini e ancora in televisione come attrici in telefilm come \"K2 + 1\" diretta da Luciano Emmer, accanto a Johnny Dorelli. Nel 1974 sono invitate al variet\u00e0 del sabato sera \"Milleluci\", condotto da Mina e da Raffaella Carr\u00e0. Nello stesso anno, poco dopo, accettano di posare per l'edizione italiana del periodico \"Playboy\", che tocca in quell'occasione il picco massimo di copie vendute fino ad allora.\nNegli anni ottanta conducono in RAI le trasmissioni \"Buonasera con... Alice ed Ellen Kessler\" (Rete 1, 1981), la seconda edizione di \"Al Paradise\" (Rai 1, 1984) e \"La fabbrica dei sogni\" (Rai 3, 1987-1988), apparendo anche come ospiti in altri programmi.\nDopo il 1986.\nTornate nel 1986 in Germania, si stabiliscono a Gr\u00fcnwald, sobborgo di Monaco di Baviera, pur non trascurando frequenti ritorni in Italia, soprattutto per partecipare a trasmissioni televisive. I governi di Germania e Italia conferiscono alle Gemelle Kessler riconoscimenti per l'opera di promozione della cooperazione fra entrambi i paesi svolta con la loro attivit\u00e0 artistica.\nNel 1990 fanno parte della seconda edizione del variet\u00e0 estivo di Canale 5 \"Una rotonda sul mare\" come cantanti in gara, e si cimentano per l'ultima volta come conduttrici nel 2004 per il variet\u00e0 comico di Italia 1 \"Super Ciro\".\nNell'ottobre 2011, dopo trent'anni di assenza dal palcoscenico, le Gemelle Kessler tornano in scena nei teatri italiani come protagoniste del musical \"Dr. Jekyll e Mr. Hyde\", diretto da Giancarlo Sepe e tratto dal romanzo di Robert Louis Stevenson. Compaiono al fianco di Ulrich Tukur anche in un episodio della serie televisiva tedesca Tatort, trasmessa sul canale ARD.\nNel 2012 cantano il brano di Carmen Miranda \"The Lady in the Tutti Frutti Hat,\" colonna sonora del film \"Good As You - Tutti i colori dell'amore\".\nIn occasione del Festival di Sanremo 2014 sono ospiti della seconda serata della kermesse.\nVita privata.\nIn Italia hanno avuto lunghe storie sentimentali: Alice \u00e8 stata a lungo la compagna di Marcel Amont e poi di Enrico Maria Salerno; Ellen \u00e8 stata per molti anni la compagna dell'attore Umberto Orsini e ha raccontato di essere stata per una notte l'amante di Burt Lancaster nel suo periodo parigino del 1956."}
{"id": "853246", "revid": "287204", "url": "https://it.wikipedia.org/wiki?curid=853246", "title": "6714 Montreal", "text": ""}
{"id": "853248", "revid": "287204", "url": "https://it.wikipedia.org/wiki?curid=853248", "title": "6718 Beiglbock", "text": ""}
{"id": "853249", "revid": "1442080", "url": "https://it.wikipedia.org/wiki?curid=853249", "title": "Inno della Repubblica Socialista Sovietica Turkmena", "text": "LInno della RSS Turkmena fu l'inno nazionale della Repubblica Socialista Sovietica del Turkmenistan.\nL'inno fu usato dal 1946 e venne cambiato nel 1997, l'inno rimase dal 1991 al 1997 l'inno dell'indipendente Turkmenistan.\nLa musica fu composta da Veli Mukhatov, che ha anche composto l'attuale inno turkmeno \"Gara\u015fsyz, bitarap, t\u00fcrkmenistany\u0148 d\u00f6wlet gimni\", e il testo venne scritto da Aman Kekilov e da un gruppo di autori.\nIl 12 aprile 1978 vennero rimossi dall'inno tutti i riferimenti a Stalin."}
{"id": "853254", "revid": "42179", "url": "https://it.wikipedia.org/wiki?curid=853254", "title": "Alice Kessler", "text": ""}
{"id": "853256", "revid": "287204", "url": "https://it.wikipedia.org/wiki?curid=853256", "title": "6739 Tarendo", "text": ""}
{"id": "853257", "revid": "42179", "url": "https://it.wikipedia.org/wiki?curid=853257", "title": "Ellen Kessler", "text": ""}
{"id": "853260", "revid": "73843", "url": "https://it.wikipedia.org/wiki?curid=853260", "title": "Gabriella Cohen", "text": "Diplomatasi al Teatro alla Scala di Milano ed al Teatro Bol'\u0161oj di Mosca viene riconosciuta dalla critica italiana come \"l'erede della grande tradizione del balletto classico italiano\".\nUna carriera internazionale, la partnership con grandi danzatori quali Attilio Labis, Patrice Bart, Raffaele Paganini, Vladimir Derevianko e la volont\u00e0 di recare nel mondo lo stile di danza italiano.\nAll'et\u00e0 di 16 anni partecipa alla toun\u00e8e europea dei \"Giovani Solisti del Bol'\u0161oj\" ed \u00e8 la prima volta per una danzatrice italiana; in seguito sar\u00e0 ospite fra l'altro, del [London Festival Ballet], dell'Opera di Budapest, del Ballet Royal de Wallonie, di svariate compagnie europee oltre che di tutti i principali teatri italiani, svolgendo numerose tourn\u00e9e in Inghilterra, Belgio, Israele, Ungheria, Francia, Germania, Stati Uniti, Porto Rico e Canada.\nNei primi anni settanta si esibisce al Centro per le Sperimentazioni Artistiche di Boissano con il recital \"Musica per una Ballerina\". . In seguito a questo evento, viene ritratta dal celebre artista della pop art, Andy Warhol.\n\"Gonfalone d'Oro\", \"Sagitario d'Oro\" 1979, \"Premio Positano\" 1973 e 1987 oltre diversi altri premi e riconoscimenti. Partecipa in qualit\u00e0 di ospite in programmi televisivi italiani, spagnoli, francesi e belgi. Per la RAI fra l'altro ha presentato per due anni consecutivi il Festival Internazionale del Balletto.\nHa riscosso successi come coreografa con \"\"Le Nozze d'Aurora\", \"Romeo e Giulietta\", \"Copp\u00e9lia\", \"Lo schiaccianoci\", \"Jonathan Livingston\" e svariate altre coreografie originali. Attualmente si dedica anche all'insegnamento. Direttrice artistica della manifestazione \"Danzare Europa\"\", presenzia nelle giurie di diversi concorsi coreografici e tiene stages in tutta italia. Collabora da diversi anni con l'Istituto per la Formazione Coreutica di Bergamo per il quale crea diverse coreografie ed \u00e8 docente di repertorio."}
{"id": "853262", "revid": "155634", "url": "https://it.wikipedia.org/wiki?curid=853262", "title": "Capannelle (zona di Roma)", "text": "Capannelle \u00e8 la diciottesima zona di Roma nell'Agro Romano, indicata con Z. XVIII.\nLa zona prende il nome da due casali gi\u00e0 capanne situate a cavallo della via Appia.\nGeografia fisica.\nTerritorio.\nSi trova nell'area sud-est della citt\u00e0, a ridosso ed internamente al Grande Raccordo Anulare, fra la via Tuscolana a nord-est e la via Appia Nuova a sud-ovest.\nLa zona confina:\nGeografia antropica.\nUrbanistica.\nNel territorio della zona Capannelle si estendono le zone urbanistiche 10E Lucrezia Romana e 10C Quarto Miglio. C'\u00e8 anche il toponimo non ufficiale \"Statuario\".\nFrazioni.\nDel territorio di Capannelle fa parte la frazione di Osteria del Curato.\nInfrastrutture e trasporti.\nLa zona \u00e8 servita dalla stazione di Capannelle, posto lungo la Roma-Cassino-Napoli e servita dalle relazioni regionali denominate FL4 e FL6 svolte da Trenitalia nell'ambito del contratto di servizio stipulato con la Regione Lazio.\nFino al 1978 le Capannelle sono state unite a via Giovanni Amendola, nei pressi della stazione Termini, da una linea tranviaria della STEFER, poi divenuta ACOTRAL. Questa linea era la tratta urbana della tranvia dei Castelli, soppressa nel percorso extraurbano oltre le Capannelle gi\u00e0 nel 1965.\nI ruderi dell'edificio capolinea tranviario e delle scale di accesso, situati accanto all'ippodromo, sono rimasti a vista sino alla fine degli anni '80.\nSport.\nLa zona \u00e8 rappresentata nello sport dal Capannelle Calcio, la cui prima squadra milita in Seconda Categoria e, nel cricket, dal Capannelle Cricket Club."}
{"id": "853263", "revid": "1974457", "url": "https://it.wikipedia.org/wiki?curid=853263", "title": "Navi mercantili armate giapponesi", "text": "Le navi mercantili armate giapponesi (\"Tokusetsu Jun'yokan\") furono navi passeggeri e da carico civili giapponesi riconvertite in mercantili armati dalla Marina imperiale giapponese durante la seconda guerra mondiale per essere usate per attaccare il traffico mercantile alleato.\nOrigine.\nIl successo delle navi corsare tedesche nella prima guerra mondiale attir\u00f2 l'attenzione della Marina imperiale. Nel 1941 requis\u00ec due navi passeggeri e da carico (la \"Aikoku Maru\" e la \"Hokoku Maru\") della Osaka Shipping Line che gestiva i viaggi marittimi con il Sud America, per convertirle in navi mercantili armati o AMC.\nIn seguito al successo delle prime due navi ulteriori 13 navi mercantili furono convertite in navi mercantili armate. Ma alla fine del 1943, 5 di queste navi risulteranno affondate, e lo Stato Maggiore della Marina Imperiale giapponese fece convertire 6 corsare in trasporti e navi appoggio; mentre le ultime due furono perse in azione nel 1944.\nLe navi convertite furono:\nOperazioni nell'oceano Pacifico.\nNel tardo pomeriggio del 24 novembre 1941, la \"Aikoku Maru\" e la \"Hokoku Maru\"' lasciarono il porto di Iwakuni dirette alle isole Marshall, all'altezza dell'atollo di Jaluit, dove si rifornirono di carburante, viveri e materiali bellici vari. Dopo due giorni ripartirono facendo rotta verso sud.\nLa sera del 13 dicembre 1941 le due corsare avvistarono il piroscafo statunitense \"Vincent\" da 6.210\u00a0t.s.l., partito da Sydney e diretto verso Panama con a bordo un grosso carico di riso. All'altezza dell'isola di Pitcairn venne fatto segno da 8 colpi di cannone e da un siluro, tutti andati a segno. In pochi attimi la \"Vincent\" col\u00f2 a picco avvolto dalle fiamme. I 9 ufficiali e i 27 marinai dell'equipaggio furono tratti in salvo dalla \"Aikoku Maru\".\nNel tardo pomeriggio del 31 dicembre 1941 il ricognitore della \"Aikoku Maru\" individu\u00f2 un mercantile nemico, la nave da carico statunitense \"Malama\" da 3.275\u00a0t.s.l. proveniente da San Francisco e diretta a Manila nelle Filippine. Successivamente all'avvistamento l'aereo giapponese scomparve.\nLa mattina del 2 gennaio Il ricognitore di riserva localizz\u00f2 nuovamente la \"Malama\" a sud delle isole della Societ\u00e0, intimandone la resa dopo averla sorvolata pi\u00f9 volte. Dopo aver ricevuta risposta negativa, l'aereo giapponese torn\u00f2 nel pomeriggio per bombardarla. Centrata da 4 bombe, la \"Malama\" col\u00f2 a picco nel giro di pochi minuti avvolta dalle fiamme. I naufraghi vennero raccolti dalle due corsare giapponesi giunte nel frattempo sul luogo dell'affondamento.\nIl 4 febbraio 1942 la corsare raggiunsero l'arcipelago di Truk, ripartendo il giorno stesso per la base di Hashirajima. Durante la navigazione, nella notte dell'11 febbraio, intercettarono e ispezionarono la nave mercantile sovietica \"Kym\" da 5.114\u00a0t.s.l. Il 13 febbraio le due corsare sbarcaronoo i 76 naufraghi del \"Vincent\" e del \"Malama\"' nella baia di \u014cita (Ky\u016bsh\u016b), per ripartire poi per Hashirajima, raggiungendola la sera stessa.\nOperazioni nell'oceano Indiano.\nIl 29 marzo 1942, il 24\u00ba squadrone corsari venne sciolto e le due corsare \"Aikoku Maru\" e \"Hokoku Maru\" vennero aggregate all'8\u00aa flottiglia sommergibili. Cos\u00ec il 16 aprile 1942 le due corsare salparono da Hashirajima. In alto mare, tra il 20 e il 27 aprile, rifornirono di carburante il sommergibile I-30.\nIl 9 maggio 1942 le due corsare intercettarono e catturarono la petroliera olandese \"Genota\" da 7.987\u00a0t.s.l., in navigazione a 480 miglia di distanza a sud-est di Diego Suarez. Condotta in un porto controllato dai giapponesi, la petroliera divent\u00f2 la giapponese \"Ose\".\nSuccessivamente, intercettarono il trasporto truppe inglese \"Elysia\" da 6.757\u00a0t.s.l. in navigazione a sud dello stretto del Mozambico. All'alba del 5 giugno la \"Elysia\" venne attaccata dalle corsare e quattro giorni dopo fu affondata dal sommergibile \"I-18\" del comandante Otani.\nIl 17 giugno, rifornirono di carburante i sommergibili del \"distaccamento Ko\", appartenente all'8\u00aa Flottiglia sommergibili. Poi si spostarono nelle acque a sud di Ceylon.\nL\u00ec, il 12 luglio, intimarono con successo la resa al mercantile neozelandese \"Hauraki\" da 7.113\u00a0t.s.l. La nave proseguir\u00e0 la navigazione fino al Giappone, dove venne incorporata nella flotta giapponese col nome di \"Hoki Maru\" e prest\u00f2 servizio come nave da trasporto nei mari del sud.\nNavi affondate o catturate.\nQueste sono le navi affondate o catturate dalle corsare giapponesi:\nper un totale di 31.341\u00a0t.s.l."}
{"id": "853272", "revid": "254401", "url": "https://it.wikipedia.org/wiki?curid=853272", "title": "Lagaccio", "text": "Lagaccio (\"Lagasso\" in ligure) \u00e8 un quartiere di Genova, compreso nel Municipio I Centro Est.\nDescrizione del quartiere.\nIl quartiere \u00e8 compreso tra quelli di San Teodoro ad ovest, Rivarolo a nord-ovest, Oregina ad est e Pr\u00e8 a sud.\nL'\"unit\u00e0 urbanistica\" del Lagaccio ha una popolazione di 12.906 abitanti (al 31 dicembre 2010).\nToponimo.\nIl quartiere prende il nome dal bacino artificiale, popolarmente chiamato \"il lagaccio\", utilizzato fin dal XVII secolo dal governo della Repubblica di Genova per alimentare le fabbriche di polveri da sparo che erano state impiantate nella valle del rio S. Tomaso e interrato negli anni settanta del Novecento.\nTerritorio.\nL'\"unit\u00e0 urbanistica\" del Lagaccio, la pi\u00f9 occidentale tra quelle del Municipio I Centro Est, si estende nella stretta valle dell'omonimo rivo, compresa fra i colli di Oregina e Granarolo, che ha alla sua sommit\u00e0 il forte Sperone.\nLa valle \u00e8 molto stretta, con versanti scoscesi; il torrente, oggi canalizzato sotto le strade del quartiere, andava a sboccare al centro dell'insenatura del porto vecchio di Genova, nei pressi dell'attuale Stazione Marittima di Ponte dei Mille.\nL'abitato sorge nella zona pi\u00f9 a valle, immediatamente a monte della stazione ferroviaria di Genova Principe e del Palazzo del Principe. La parte pi\u00f9 a monte dell'ex lago, dietro ai moderni impianti sportivi, rimane invece inabitata e verde, costellata da alcuni ruderi di vecchie polveriere, un tempo legate agli insediamenti militari della citt\u00e0. Quest'area, che culmina nel monte Peralto, \u00e8 compresa nel \"Parco urbano delle Mura\", o \"Parco del Peralto\".\nStoricamente la zona del Lagaccio faceva parte del sestiere di San Teodoro, uno dei sei in cui era suddivisa la citt\u00e0 di Genova, e solo negli anni settanta del Novecento fu staccata andando a formare con il quartiere di Oregina la nuova circoscrizione \"Oregina-Lagaccio\", oggi compresa nel Municipio I Centro Est.\nDemografia.\nL'antico sestiere di S. Teodoro era quello meno popolato dell'intera citt\u00e0, e in questo contesto la zona del Lagaccio risultava quasi del tutto verde e scarsamente urbanizzata fino alla met\u00e0 dell'Ottocento. Al censimento del 1971 la popolazione della circoscrizione intera risultava di 36.728 abitanti: da allora si \u00e8 registrata una costante diminuzione, percentualmente superiore a quella rilevata nel territorio comunale, che ha portato tra il 1981 e il 2001 la circoscrizione a perdere circa un quinto della popolazione. In particolare, nel solo quartiere del Lagaccio, il calo \u00e8 stato del 13,5% nel periodo 1991-2001, con 12615 abitanti censiti nel 2001. Al 31 dicembre 2010, la popolazione del quartiere (esclusa la zona di Oregina) risultava di 12906 abitanti, registrando cos\u00ec un lieve incremento in controtendenza al periodo precedente.\nI dati statistici evidenziano inoltre un'et\u00e0 media della popolazione (44,8 anni), inferiore alla media cittadina e una certa incidenza di immigrati dalle regioni del sud Italia (17,7%) e di stranieri (13,8%).\nStoria.\nOrigini.\nLa zona dell'attuale quartiere del Lagaccio rimase fino al Seicento all'esterno delle mura cittadine di Genova, quando fu inglobata nella cerchia difensiva.\nA seguito dell'edificazione, intorno al 1530, del Palazzo del Principe, prospiciente al mare, nel 1539 fu realizzata nella valle, per volere del principe Andrea Doria, una diga per creare un lago artificiale destinato ad irrigare i giardini ed alimentare le fontane della reggia. L'acquedotto fu terminato nel 1540 con un lavatoio pubblico.\nLungo la valle del rivo detto di S. Tomaso, dal nome di un'antica chiesa demolita nel 1884 e poi ricostruita in Via Almeria nel 1929, nel XVI secolo fu realizzato il lago. Tra il 1626 e il 1632, con la costruzione delle \"Mura Nuove\" lungo il crinale che divide l'area genovese dalla Val Polcevera, l'area del Lagaccio, insieme all'intero sestiere di S. Teodoro, fu inglobata all'interno della cinta difensiva, pur restando ancora prevalentemente verde.\nImmediatamente a valle della diga del lago, nel 1652 fu costruita la fabbrica delle polveri da sparo, collegata a mare da una strada (l'attuale via del Lagaccio), che scendeva a lato del torrente. Il lago fu utilizzato per fornire d'acqua e forza motrice ai macchinari della fabbrica. La polveriera, ampliata nel 1835, fu poi adibita a caserma militare nella struttura odierna di Via Lagaccio.\nNella met\u00e0 del XIX secolo il torrente fu incanalato e coperto per l'edificazione di nuovi edifici.\nLa presenza delle strutture militari, con la lunga cortina delle mura che si snodava lungo i crinali, la strada militare che vi conduceva (attuale via B. Bianco) e gli altri insediamenti militari, come la citata fabbrica delle polveri da sparo e varie polveriere lungo i versanti della valle, aveva militarizzato la zona, non permettendo per lungo tempo lo sviluppo di insediamenti residenziali.\nOttocento.\nNel 1835 il governo del Regno di Sardegna incaric\u00f2 Agostino Chiodo, all'epoca direttore delle fortificazioni di Genova, di ingrandire la fabbrica delle polveri, creando una grande caserma nella quale si insedi\u00f2 il comando della direzione tecnica d'artiglieria.\nA quell'epoca nei pressi della fabbrica sorgeva, sin dal 1593, un forno che produceva delle fette biscottate dolci molto apprezzate, che in seguito, con il nome di biscotti del Lagaccio, sarebbero state prodotte da numerosi biscottifici di Genova e del Basso Piemonte. La fabbrica si \u00e8 successivamente spostata nel lato nord del monte Righi.\nIntorno alla met\u00e0 dell'Ottocento, in via del Lagaccio fu anche costruito un macello, attivo fino agli anni venti del Novecento. Sempre nello stesso periodo il torrente venne canalizzato e coperto e lungo la nuova via del Lagaccio, realizzata sulla copertura del torrente in uscita dal lago, furono costruiti i primi insediamenti abitativi di carattere popolare, come il caseggiato per sfrattati voluto dalla Duchessa di Galliera, composto da un doppio corpo edilizio con un cortile interno cinto da una robusta cancellata che veniva chiusa la notte. Questi edifici hanno un fregio di archetti ciechi in stile neogotico che corre tutto attorno ai palazzoni ad alveare e un portale sempre neogotico ad arco a sesto acuto. Altri due edifici di questo tipo, perfettamente identici l'uno all'altro, si trovano uno in via della Fenice, nel quartiere di S. Fruttuoso, all'inizio della Val Bisagno, e l'altro in via Venezia nel quartiere di San Teodoro.\nNovecento.\nMentre andava ampliandosi il vicino quartiere di Oregina, l'urbanizzazione della parte bassa della valle del Lagaccio prosegu\u00ec nei primi decenni del Novecento con tipologie abitative di tipo popolare. Per far fronte alla crescita della popolazione nel 1925 fu costruita la Chiesa di San Giuseppe.\nDurante la seconda guerra mondiale, nei giorni precedenti la liberazione di Genova, le alture del Lagaccio furono teatro di combattimenti tra formazioni partigiane e i soldati tedeschi asserragliati nella postazione d'artiglieria di Monte Moro. I partigiani ebbero la meglio, smantellando il pericoloso punto di fuoco che dominava la citt\u00e0.\nUrbanizzazione del secondo dopoguerra.\nNel secondo dopoguerra, e in particolare negli anni sessanta, nei dintorni a monte della via del Lagaccio, fino ad allora non intaccati dall'edilizia residenziale, sorsero nuovi caseggiati ad alta densit\u00e0 abitativa lungo le strade che sarebbero poi divenute via Bari e la parte conclusiva di via Napoli, aperte all'inizio del secolo come prolungamento a ponente della \"circonvallazione a monte\".\nLe modalit\u00e0 di sviluppo urbanistico del quartiere, come in altre zone della citt\u00e0 cresciute velocemente nello stesso periodo, hanno posto in secondo piano la creazione di spazi di aggregazione sociale e di un'ampia viabilit\u00e0. Il primo aspetto \u00e8 stato supplito successivamente con la nascita di attivit\u00e0 di volontariato e di una rete di associazioni, mentre urbanisticamente \u00e8 stato progettato un piano di riqualificazione e ampliamento di Via Lagaccio, attuato negli anni 2000 nella parte a mare e in corso, al 2014, nel tratto a monte.\nNella zona a monte del quartiere, nei pressi degli impianti sportivi costruiti sul sito del lago, interrato negli anni settanta, sorge il complesso degli edifici che ospitano la sede genovese di Telecom Italia. Questi edifici sono caratterizzati da pareti esterne inclinate di 30\u00b0, lungo le quali sono disposte le vie di corsa di ascensori e montacarichi.\nIl progetto della moschea.\nL'area verde a monte del quartiere, tra il campo da hockey e gli ex edifici Telecom, venne destinata nel 2009 dalla giunta comunale alla costruzione di una moschea per la comunit\u00e0 islamica cittadina. La decisione di ubicare l\u00ec il luogo di culto islamico provoc\u00f2 reazioni contrastanti, dall'aperto sostegno, portato avanti politicamente dal Partito Democratico e sostenuto da associazioni legate alla chiesa cattolica e al mondo del volontariato riunite sotto il nome collettivo di \"Arcipelago Lagaccio\", a un netto rifiuto del progetto, sostenuto politicamente dalla Lega Nord e da una parte dell'allora Casa delle Libert\u00e0. Il progetto \u00e8 stato poi abbandonato in favore del quartiere di Cornigliano, ipotesi in seguito sfumata anch'essa.\nLe proposte per la riqualificazione del quartiere.\nI progetti di riqualificazione del quartiere ruotano intorno al recupero per usi sociali dell'area della ex caserma Gavoglio. Questo eterogeneo complesso di edifici, alcuni parzialmente utilizzati, la maggior parte inutilizzati o inagibili, \u00e8 derivata dalla trasformazione dell'antica fabbrica della polveri. La caserma, dal dopoguerra intitolata alla memoria del sottotenente degli Alpini Carlo Gavoglio, \u00e8 stata dismessa dall'esercito negli anni novanta.\nPosta al centro del quartiere, la struttura occupa complessivamente un'area di circa 75000\u00a0m\u00b2, corrispondenti a circa un sesto dell'intera superficie urbanizzata del quartiere, ed \u00e8 oggetto fin dai primi anni novanta di proposte e discussioni, ma non \u00e8 in atto un progetto operativo di risistemazione, nonostante il piano urbanistico del comune abbia prefigurato il recupero di queste aree per la realizzazione di servizi e parcheggi e per il miglioramento della viabilit\u00e0.\nUn altro edificio di cui gran parte degli abitanti del quartiere auspicano la demolizione \u00e8 il grande palazzo che ospita gli uffici delle ferrovie, comunemente chiamato \"il palazzo rosso\", visibile dalla stazione di Genova Principe, che chiude il quartiere a valle. Con la sua presenza, l'edificio contribuirebbe a isolare il quartiere dal resto della citt\u00e0.\nMonumenti e luoghi d'interesse.\nArchitetture religiose.\nChiesa di San Giuseppe al Lagaccio.\nLa chiesa parrocchiale di San Giuseppe al Lagaccio fa parte del vicariato di S. Teodoro dell'arcidiocesi di Genova.\nPromotore della costruzione di una nuova chiesa nel quartiere del Lagaccio fu l'arcivescovo Edoardo Pulciano all'inizio del Novecento. I lavori, su un terreno donato dalla marchesa Giulia Cattaneo Della Volta, iniziarono con la posa della prima pietra il 19 marzo 1913; una targa ricorda che il papa genovese Benedetto XV finanzi\u00f2 con 50.000 lire la costruzione della cripta.\nPer l'aumento della popolazione, a costruzione gi\u00e0 in corso, ne fu previsto l'ampliamento; pi\u00f9 volte sospesi, i lavori furono completati solo nel 1925. In quello stesso anno divenne vicaria autonoma nell'ambito della parrocchia di S. Maria di Granarolo e il 12 gennaio 1926 fu eretta in parrocchia con decreto dell'arcivescovo Carlo Dalmazio Minoretti. Lo stesso arcivescovo consacr\u00f2 solennemente la chiesa l'11 maggio 1935. Durante la seconda guerra mondiale fu gravemente danneggiata nel bombardamento dell'8 agosto 1943.\nArchitetture militari.\nMura seicentesche.\nOltre alla gi\u00e0 menzionata fabbrica delle polveri, poi trasformata nella caserma Gavoglio (oggi sede del Centro di Mobilitazione Nord-Ovest del Corpo Militare Volontario della Croce Rossa Italiana), nel territorio del Lagaccio sono presenti altre strutture militari dismesse.\nUn tratto delle seicentesche \"Mura Nuove\", e precisamente parte delle \"Mura di Begato\", che vanno dalla Porta di Granarolo fino al Forte Begato, delimita il quartiere verso la Val Polcevera, mentre lungo i versanti della valle del Lagaccio restano i ruderi di diverse polveriere ottocentesche, caratterizzate da una doppia muratura in pietra di grande spessore.\nSociet\u00e0.\nIl centro polivalente.\nIl \"Centro polivalente Lagaccio\" \u00e8 un luogo dedicato al quartiere che ospita numerose associazioni no-profit impegnate nel sociale, in attivit\u00e0 culturali, ricreative, sportive e di formazione dei giovani e degli adulti.\nSport.\nImpianti sportivi.\nSul terreno ricavato dal riempimento del lago \u00e8 stato costruito un impianto sportivo comprendente il campo da calcio \"Felice Ceravolo\", circondato da una pista per l'atletica, terreno di gioco della A.S.D. Superba Calcio (Amicizia Lagaccio + Granarolo), e un campo da hockey su prato, intitolato a Giorgio Arnaldi, storico commissario tecnico della nazionale italiana. Su questo campo disputano i loro incontri le squadre di hockey su prato genovesi (CUS Genova Hockey, Genova Hockey 1980, Hockey Club Superba e Hockey Club Genova) ed anche, in attesa di poter disporre di un terreno di gioco nella propria citt\u00e0, il Savona Hockey Club.\nCalcio.\nLa squadra di calcio del quartiere \u00e8 la A.S.D. Superba Calcio, creata dall'unione tra U.S.D. Lagaccio e A.S.D. Granarolo Calcio.\nLa prima, nata nel 1948 con il nome di \"Associazione calcistica Superba\", agli inizi degli anni settanta assunse la denominazione di \"Unione Sportiva Lagaccio\". La seconda fu fondata nel 1971. La squadra maschile milita attualmente (campionato 2014-2015) nella Promozione ligure, quella femminile nella Serie B.\nInfrastrutture e trasporti.\nStrade.\nLa via che attraversa il quartiere prende il nome di via del Lagaccio e collega la zona retrostante la stazione ferroviaria di Genova Principe e il Palazzo del Principe con la valletta dove un tempo era il lago. La strada, piuttosto stretta, superato lo slargo su cui si affacciano la chiesa di S. Giuseppe e l'ingresso della caserma Gavoglio, prosegue verso monte rasentando i muri perimetrali dell'ex insediamento militare e si collega con via Napoli e con via Bari nel punto dove un tempo sorgeva la diga del lago.\nA mezza costa corrono via Napoli, e via Bari. Via Napoli, il cui asse delimita l'area del Lagaccio da quella di Oregina, costituisce un tratto del prolungamento verso ponente della \"circonvallazione a monte\".\nQuesta strada, superato la valletta del Lagaccio attraverso il ponte intitolato a don Antonio Acciai (dal 1963 parroco della chiesa di N.S. della Provvidenza nel vicino quartiere di Oregina, morto tragicamente il 6 aprile 1974 nell'incendio della canonica della chiesa assieme alla madre e al curato), prosegue sul versante destro della valle con il nome di via Bari, sulla quale si affacciano numerosi edifici residenziali costruiti attorno agli anni cinquanta e sessanta del secolo scorso. La via rappresenta un punto critico per la viabilit\u00e0 del quartiere in quanto, pur essendo di una discreta larghezza, a causa della mancanza di parcheggi pubblici alternativi \u00e8 intasata dalle auto parcheggiate.\nVia Bartolomeo Bianco \u00e8 invece l'antica strada militare che collegava il Lagaccio con Granarolo e le mura; partendo dal ponte don Acciai, costeggia gli impianti sportivi risalendo poi il versante destro della valle, in un ambiente quasi completamente privo di insediamenti, tranne qualche casa isolata e i ruderi delle polveriere.\nIl 18 giugno 2020, il ponte don Antonio Acciai, chiuso dal 2018, per problemi di staticit\u00e0, alla seconda pila, viene parzialmente abbattuto, conservando le due pile laterali, e hanno inizio i lavori per la costruzione di un nuovo impalcato in acciaio, appoggiato su un'unica pila, che ha sostituito le tre campate centrali.\nAutostrade.\nIl casello autostradale pi\u00f9 vicino \u00e8 quello di \"Genova-Ovest\", nel quartiere di Sampierdarena, a 2,5\u00a0km dal centro del Lagaccio.\nFerrovie.\n La stazione di Genova Principe, nel vicino quartiere di Pr\u00e8, si trova a poche centinaia di metri dal centro del Lagaccio."}
{"id": "853277", "revid": "6923", "url": "https://it.wikipedia.org/wiki?curid=853277", "title": "Alfa Romeo 8C", "text": "Alfa Romeo 8C \u00e8 il nome di una serie di vetture sportive prodotte dalle casa automobilistica italiana Alfa Romeo negli stabilimenti del Portello dal 1931 al 1938. Progettata nel 1930 da Vittorio Jano partendo dalle coeve 6C \u00e8 stata prodotta in varie versioni, sia stradali che da competizione, battezzate in base alla cilindrata del motore e al tipo di carrozzeria montato, frutto della collaborazione con i migliori carrozzieri dell'epoca come Touring e Zagato.\nLa sigla \"8C\", che sta per motore 8 Cilindri, \u00e8 stata ripresa per la recente supercar 8C Competizione, il cui concept \u00e8 stato presentato al Salone dell'automobile di Francoforte 2003 e il modello definitivo alla rassegna 2007.\nStoria del modello.\nLa famiglia delle Alfa Romeo 8C (2300-2600-2900) ha rappresentato lo stato dell'arte del livello tecnologico raggiunto dall'Alfa Romeo negli anni \u201830. Alte prestazioni, un\u2019ottima tenuta di strada e una buona affidabilit\u00e0 erano le principali caratteristiche che hanno fatto delle 8C probabilmente le migliori vetture della loro epoca.\nSecondo il progettista torinese Vittorio Jano, una vettura, anche se progettata per le corse, non doveva essere solo potente ma anche stabile, maneggevole e il pi\u00f9 leggera possibile per potersi adattare anche all\u2019utilizzo su strada. Gi\u00e0 le 6C con compressore rispecchiavano questa volont\u00e0 ma furono le 8C ad elevare questo principio al massimo visti i risultati ottenuti nelle gare su strada e in pista, dalla Mille Miglia alla Targa Florio, dalle corse Gran Premio alla 24 Ore di Le Mans.\nIl motore a 8 cilindri in linea sovralimentato ha doti eccezionali di potenza, elasticit\u00e0 e robustezza, rispetto al periodo, che gli garantirono la competitivit\u00e0 a tutto tondo e una longevit\u00e0 che rispecchiano la genialit\u00e0 del suo progettista Vittorio Jano. Nel 1930 progetta questo propulsore sfruttando l\u2019esperienza maturata in tutta Europa sulle piste dalla P2 e sulle strade dalla serie 6C (1500-1750). L\u2019ingegnere sceglie di progettare un motore 8 cilindri in linea biblocco bialbero in lega leggera sovralimentato con compressore volumetrico di 2336 cm\u00b3. Le misure interne dei cilindri (alesaggio x corsa: 65 x 88 mm; cilindrata unitaria 292 cm\u00b3) sono identiche a quelle della 6C 1750 lanciata pochi anni prima, cos\u00ec come altri particolari interni al motore e dello chassis, nell\u2019ottica del contenimento dei costi. La cubatura finale del nuovo motore \u00e8 di 2336 cm\u00b3 e cresce successivamente a 2600 cm\u00b3 e poi fino a 2900 cm\u00b3. L\u2019alimentazione \u00e8 assicurata da un carburatore Memini doppio corpo invertito e da un compressore volumetrico Roots con pressione di sovralimentazione dichiarata di 0,65 kg/cm2.\nJano, per evitare i problemi di torsione congeniti dovuti alla lunghezza dell\u2019albero motore 8 cilindri in linea, sceglie di adottare la soluzione biblocco. Questo stratagemma consente a Jano di dividere il propulsore, soprattutto albero motore e alberi a camme, a met\u00e0, in due blocchi di quattro cilindri ciascuno, con la distribuzione al centro. L\u2019albero motore, in acciaio, di 50 mm di diametro, ruota su dieci cuscinetti di banco in bronzo con riporto di metallo bianco accoppiato al centro da due ingranaggi cilindrici a dentatura elicoidale imbullonati tra loro. Di questi due uno comanda la distribuzione bialbero in testa e l\u2019altro muove il compressore Roots, la dinamo e le pompe di acqua e olio. La lubrificazione \u00e8 a carter secco con pompa di mandata e di ripresa con il serbatoio dell\u2019olio alloggiato sotto il sedile del passeggero (alloggiato tra i magnoni anteriori del telaio davanti al radiatore almeno sui primi due esemplari). \nL\u2019accensione prima \u00e8 affidata ad un distributore Bosch e poi ad un magnete Wertex. Le due testate in lega leggera con due valvole per cilindro sono smontabili e ricalcano il disegno di quelle del motore 6C 1500-1750. Le valvole infatti sono delle stesse dimensioni ed angolate tra loro a 90\u00b0 e hanno sistema di registrazione identico; con cappellotti in acciaio temprato filettati sull\u2019estremit\u00e0 dello stelo valvola. La potenza finale ottenuta con rapporto di compressione 5,75:1 \u00e8 di 142 CV a 5000 giri/minuto, molto elevata per l\u2019epoca in rapporto alla cilindrata e soprattutto sfruttabile grazie all\u2019elasticit\u00e0 data dal compressore.La frizione multidisco a secco e il cambio a 4 marce derivano da quelli della 6C 1750 vincente alla Mille Miglia del 1930; la cui scatola \u00e8 realizzata in Elektron, una pregiata lega di magnesio. Infatti la fonderia per leghe leggere dell\u2019Alfa Romeo era la pi\u00f9 all\u2019avanguardia al mondo in campo automobilistico negli anni \u201830 ed era figlia della volont\u00e0 di portare importanti innovazioni industriali del nuovo direttore generale Prospero Gianferrari, a cui si deve anche il reparto carrozzeria interno.\nIl telaio, a longheroni e traverse in lamiera d\u2019acciaio stampata a \u201cC\u201d, era disponibile in 3 lunghezze diverse: Lungo, 3100 mm, per le gare di durata; Corto, 2750 mm, per le corse su strada; e poi Monza, 2650 mm, per la gare in circuito. Lo schema delle sospensioni \u00e8 simile a quello delle 6C, ad assale rigido con molle a balestre semiellittiche e ammortizzatori a frizione davanti e dietro, ma con balestre montate all\u2019esterno dei longheroni. I freni a tamburo, realizzati in lega leggera e ben alettati, sono comandati \u201ca bacchetta\u201d. Successivamente, sulle 8C 2900, le sospensioni divennero a quattro ruote indipendenti e i freni adottarono il comando idraulico. La guida \u00e8 a destra, come ovvio negli anni \u201830.\nAlfa Romeo 8C 2300.\nLa prima versione della vettura con motore 2300 cm\u00b3 di cilindrata, da cui la sigla \"8C 2300,\" viene prodotta tra il 1931 e il 1935 in due serie in 188 (o 189) esemplari.\nIl 1931.\nDa vero bolide di razza la vettura, per la precisione una 8C 2300 Corto Spider Corsa, debutt\u00f2 subito alla Mille Miglia 1931 con Tazio Nuvolari e Giovanni Battista Guidotti ma, a causa anche di una insolita debolezza degli pneumatici Dunlop, si classific\u00f2 soltanto 9\u00b0.\nLa rivincita arriv\u00f2 alla Targa Florio 1931, sempre con Nuvolari al volante, dove il dominio Alfa Romeo in terra siciliana fu tale che prosegu\u00ec nel 1932 e 1933, e con le versioni successive del modello, fino al 1935. Un'altra importante vittoria giunse al Gran Premio d'Italia, a Monza, il 24 maggio dello stesso anno, con una 8C 2300 monoposto modificata con: passo accorciato a 2650 mm, motore potenziato a 165 CV, nuova carrozzeria con la coda \"a punta\", calandra con feritoie stondate tipiche e tubo di scarico disposto esternamente lungo la fiancata sinistra. Da allora questa versione venne soprannominata 8C 2300 \u201cMonza\u201d e prodotta in 10 esemplari per partecipare, vincendo, a numerosi gran premi in tutta Europa.\nSempre nel 1931 l\u2019Alfa Romeo volle sfruttare la fama della 24 Ore di Le Mans, che nei tardi anni \u201820 aveva acquisito notevole rinomanza internazionale, soprattutto in Gran Bretagna, per lanciare la nuova 8 cilindri sul mercato europeo. Cos\u00ec allest\u00ec una serie di 9 torpedo a 4 posti con carrozzeria Zagato o Touring sul telaio a passo lungo di 3100 mm e con potenza elevata a 155 CV a 5200 giri/minuto per partecipare espressamente alla gara francese. \nVennero iscritte 3 vetture, due ufficiali per gli equipaggi Giuseppe Campari - Attilio Marinoni e Ferdinando Minoia \u2013 Goffredo Zehender e una privata ma assistita dalla casa per Lord Earl Howe - Sir Henry Birkin. Proprio quest\u2019ultima vinse la gara alla media record di interrompendo la striscia di vittorie Bentley.\nDopo questa serie di vittorie la 8C 2300 dimostr\u00f2 di essere una concorrente di primo piano se non l\u2019auto da battere in qualsiasi tipo di competizione e comici\u00f2 ad essere richiesta dai migliori piloti e dai pi\u00f9 facoltosi \u201cgentlemen driver\u201d in tutta Europa. In questo modo pi\u00f9 celebrati carrozzieri italiani ed internazionali cominciarono a vestire gli autotelai nudi provenienti dal Portello. Le versioni Spider a passo corto realizzate da Zagato e Touring con il cofano lungo e la coda raccolta furono tra le pi\u00f9 aggraziate vetture di ogni epoca e senza dubbio le versioni pi\u00f9 note. Tuttavia anche i carrozzieri Castagna, Figoni, Viotti e Brandone, per citarne alcuni, realizzarono esemplari di straordinaria eleganza sia chiusi che aperti. L\u2019unico vero \u201cdifetto\u201d era il prezzo, al 1\u00ba gennaio 1932 il listino recitava: telaio 8C Gran Sport tipo Corto 75.000 lire; Spider 2 posti 80.000 lire; telaio 8C Gran Sport tipo Lungo 80.000 lire; Spider 2 o 4 posti, Torpedo 4 posti 91.000 lire, Cabriolet 98.000 lire. Dunque una vettura carrozzata Alfa con pi\u00f9 di due posti costava da 91.000 a 98.000 lire, dieci volte il costo di una Fiat 508 Balilla. Inoltre la maggior parte dei clienti voleva servirsi del proprio carrozziere di fiducia, fatto che faceva aumentare il prezzo fino a raddoppiare quello del solo autotelaio. In Inghilterra, il solo telaio, era venduto a 1700 sterline; tante quante ne bastavano per una Rolls-Royce o una Isotta Fraschini.\nInoltre occorreva pagare tutti gli anni la tassa di circolazione, ovviamente molto elevata, e fare benzina. Dato che era difficile con vetture del genere, e ancora peggio con la successiva 2900, riuscire a fare pi\u00f9 di tre/quattro chilometri con un litro, fare il \u201cpieno\u201d era un\u2019operazione molto costosa con la benzina che arriv\u00f2 a costare, per le restrizioni autarchiche, anche quattro lire al litro. Inoltre la manutenzione ordinaria e ogni minima riparazione erano argomento per meccanici esperti che esigevano compensi adeguati alla loro bravura.\nNell'Europa del 1931 che subiva gli effetti della grande crisi del \u201829 non erano spese alla portata di tutti.\nIl 1932.\nIl 1932 port\u00f2 nuovi sviluppi nella vettura e ad un solo anno dall\u2019inizio della produzione si pu\u00f2 parlare gi\u00e0 di \u201cseconda serie\u201d. La potenza sal\u00ec fino a 165 CV a 5400 giri/minuto su tutte le versioni aumentando il rapporto di compressione a 6,5:1, venne ridotta la capacit\u00e0 del serbatoio dell\u2019olio e vennero migliorati i freni e le sospensioni.\nLa primavera del 1932 continu\u00f2 a portare vittorie rilevanti al Biscione: ad aprile Mario Umberto \"Baconin\" Borzacchini\",\" in coppia con Amedeo Bignami, su una 8C 2300 Corto Spider Touring, conquistano la prima Mille Miglia delle 8 totali vinte dalle Alfa Romeo 8 cilindri, a maggio Tazio Nuvolari vince la sua seconda Targa Florio e in giugno nella 24 Ore di Le Mans Raymond Sommer e Luigi Chinetti salirono sul gradino pi\u00f9 alto del podio seguiti da Franco Cortese e Giovan Battista Guidotti. La doppietta fa aumentare la fama di queste vetture anche oltre le Alpi.\nLa Tipo B \u201cP3\u201d.\nNei circuiti, per continuare la striscia vincente iniziata con la 8C 2300 Monza, Vittorio Jano progett\u00f2 la Tipo B, soprannominata ufficiosamente P3 per indicarla come la vera erede della P2. Pur basandosi sulla 8C 2300 Monza e sulla GP tipo A il telaio e il motore vennero del tutto rivisti. Per ridurre la tendenza al sovrasterzo innata nelle vetture GP di allora Jano pose il differenziale subito dopo il cambio e trasmise il moto alle ruote posteriori attraverso due coppie coniche con due semiassi di trasmissione obliqui, disposti \u201ca triangolo\u201d. Sospensioni anteriori e posteriori ad assale rigido con ammortizzatori a frizione, freni a tamburo a comando meccanico ingranditi e peso finale di . Il motore sempre 8 cilindri venne evoluto aumentando la cilindrata fino a 2654 cm\u00b3 e con l\u2019adozione di due compressori volumetrici Roots a due lobi e due carburatori Weber. La potenza cos\u00ec raggiunta fu di 215 CV a 5600 giri/minuto con i quali la monoposto raggiungeva i .\nIl debutto avvenuto il 5 giugno 1932, al 10\u00ba Gran Premio d\u2019Italia a Monza, con Nuvolari al volante, fu un altro degli esordi vittoriosi della casa milanese. Nella restante parte della stagione la P3 vinse altri cinque gran premi, arrivando seconda in 7 gare e terza in tre. La serie di vittorie continu\u00f2 anche nell\u2019anno successivo: 7 primi posti e 3 secondi posti. Gli eccezionali risultati di questa vettura fornirono il pretesto nel 1933 all\u2019Alfa Romeo per ritirarsi dalle corse avendo dimostrato nel 1932 di essere imbattibile.\nIn realt\u00e0 il motivo era di natura economica, la produzione delle 8C e la gestione dell\u2019attivit\u00e0 sportiva erano molto dispendiose e la casa milanese non riusciva a produrre utili sufficienti a rimanere aperta. L\u2019IRI, l\u2019Istituto di Ricostruzione Industriale, voluto da Mussolini in persona, rappresent\u00f2 la salvezza della casa.\nIl 1933.\nNel 1933 il nome dell\u2019Alfa Romeo nelle corse venne tenuto alto dalla Scuderia Ferrari di Modena che gi\u00e0 dal 1929 correva e vinceva con vetture Alfa Romeo. Le 8C 2300 evolute ottennero lo stesso \u201c\"triplete\"\u201d dell\u2019anno precedente: Mille Miglia ad aprile, con una 8C 2300 Corto Spider Zagato affidata a Tazio Nuvolari e Decimo Compagnoni, Targa Florio a maggio, con Antonio Brivio e 24 Ore di Le Mans a giugno, con la coppia Raymond Sommer - Tazio Nuvolari.\nPer continuare a vincere la Scuderia Ferrari (e successivamente anche molti privati) maggiorarono la cilindrata del motore delle loro 8C 2300 Monza a 2654 cm\u00b3, aumentando l'alesaggio da 65 a 68 mm, per ricavare 180 CV a 5600 giri/minuto. Queste vetture maggiorate, che vennero impiegate con successo sia come monoposto sia (opportunamente adattate con parafanghi e fari) come biposto Sport, sono note anche come 8C 2600 Monza.\nIn seguito al ritiro dell\u2019Alfa Romeo le Tipo B P3 rimasero ferme fino alla Coppa Acerbo, quando si decise di cederle a Ferrari per sostituire le 8C 2300 Monza 2.6 che non riuscivano pi\u00f9 a battere le nuove Maserati. Rientrate in pista le P3 la Scuderia Ferrari ottene sei vittorie in tre mesi.\nIl 1934.\nIl 1934 fu l\u2019ultimo anno di produzione della 8C 2300 dato che la nuova dirigenza pubblica aveva deciso di razionalizzare la produzione. Venne sostituita dalla meno complessa e meno costosa Alfa Romeo 6C 2300 che fu il successo commerciale che garant\u00ec il futuro all\u2019azienda.\nLa Mille Miglia di quell\u2019anno fu teatro di uno straordinario duello tra Varzi e Nuvolari; entrambi, naturalmente, al volante di due 8C 2300. Achille Varzi correva con Amedeo Bignami su una 8C 2300 Monza Spider Brianza Biposto iscritta dalla Scuderia Ferrari quindi con cilindrata aumentata a 2600 cm3 e carburatore Weber. Tazio Nuvolari correva invece con Eugenio Siena anche loro su una 8C 2300 Monza Spider Brianza Biposto con carburatore Memini perfettamente messa a punto direttamente da Vittorio Jano. In pratica le vetture sviluppavano entrambe 180 CV e quella fu una sfida tra i due alfieri Alfa Romeo che si risolse a favore di Varzi. Al talento indiscutibile del pilota si somm\u00f2 la perfetta gestione sportiva di Enzo Ferrari che scelse le gomme Pirelli per la sua Scuderia anzich\u00e9 le Dunlop, scelte invece da Nuvolari, fatto decisivo sulle bagnate strade venete.\nL\u2019ultima vittoria rilevante della 8C 2300 Le Mans \u00e8 quella conquistata dal transalpino Philippe \u00c9tancelin e da Luigi Chinetti alla 24 Ore di Le Mans, decisivo fu l\u2019impegno dei meccanici che ripararono il serbatoio forato masticando dei chewing-gum e turando cos\u00ec la falla.Alla fine le vittorie consecutive alla 24 ore di Le Mans che contribuirono alla fama internazionale della casa del Biscione furono quattro con quattro equipaggi diversi: nel 1931 (Howe-Birkin), nel 1932 (Chinetti-Sommer), nel 1933 (Nuvolari-Sommer) e nel 1934 (Chinetti-\u00c9tancelin). \nLa Tipo B P3 venne aggiornata secondo i nuovi regolamenti Formula Gran Prix. Il telaio venne irrigidito, la carrozzeria allargata, il cambio irrobustito eliminando la prima marcia e la cilindrata del motore aumentata fino a 2905 cm\u00b3 per ottenere 255 CV a 5400 giri/minuto per raggiungere i . Venne approntata anche una versione con carrozzeria \u201cAerodinamica\u201d dall\u2019ingegnere Cesare Pallavicino per competere sulle piste veloci.\nLe Alfa Romeo della Scuderia Ferrari ottennero molte importanti vittorie nella prima parte di stagione fino al Gp di Francia in cui colsero una straordinaria tripletta capitanati da Luis Chiron. Da l\u00ec in poi le nuove avversarie tedesche di concezione pi\u00f9 moderna Auto Union e Mercedes-Benz, gi\u00e0 rivelatesi competitive, furono anche affidabili e le Tipo B P3 dovettero segnare il passo accontentandosi di vittorie minori.\nIl 1935.\nIl 1935 sar\u00e0 un anno di transizione al Portello in cui si vendono auto stradali solo a 6 cilindri. Tuttavia per primeggiare nelle competizioni nazionali ed internazionali \u00e8 necessaria almeno la potenza del motore 8 cilindri cosicch\u00e9 la Tipo B viene aggiornata e viene lanciata la nuova Tipo C, progettata per accogliere anche un inedito motore V12 oltre al solito bialbero 8 cilindri. Per le corse su strada si cominci\u00f2 il progetto 8C 2900 A.Per provare ad essere competitivi sulla Tipo B la Scuderia Ferrari aumenta la cilindrata prima a 3156 cm\u00b3 e poi a 3822 cm\u00b3 ottenendo 265 Cv a 5400 giri/min per di velocit\u00e0 massima. I freni, sempre a tamburo, adottarono il comando idraulico e le sospensioni posteriori doppi ammortizzatori idraulici. Le vetture di Nuvolari e Chiron adottarono addirittura le sospensioni anteriori indipendenti tipo Dubonnet. Tuttavia Auto Union e Mercedes-Benz sono troppo evolute e la Tipo B otterr\u00e0 scarsi risultati dovuti alla bravura del pilota pi\u00f9 che alle qualit\u00e0 della macchina. \u00c8 passata alla storia quella di Tazio Nuvolari come una delle rimonte pi\u00f9 straordinarie di sempre contro quattro Auto Union e ben cinque Mercedes-Benz al Gp di Germania 1935 al Nurburgring.\nAlla Mille Miglia 1935 la Scuderia Ferrari decise di iscrivere, oltre alle vetture dell\u2019anno passato, anche una Tipo B P3 modificata per partecipare alle gare su strada. Partendo da una vettura con motore 2654 cm\u00b3 da 220 CV a 5500 giri/minuto venne realizzata un\u2019angusta biposto con volante spostato sul lato destro, parafanghi, dinamo, batteria, fari, avviamento elettrico, e ruota di scorta; tutto ci\u00f2 di cui una vettura da pista avesse bisogno per essere ammessa alla circolazione stradale a met\u00e0 anni \u201830. Venne affidata al pilota Carlo Maria Pintacuda che scelse il marchese Alessandro Dalla Stufa come suo compagno di viaggio in virt\u00f9 della sua corporatura minuta che gli consentiva di sedersi nel piccolo abitacolo scoperto. Naturalmente vinsero la gara con oltre 40 minuti di vantaggio sul secondo classificato alla media di .\nLa Tipo C (8C-35).\nLa casa milanese svilupp\u00f2 la Tipo C da Gran Premio per competere ad armi pari con le rivali tedesche. \u00c8 su di essa che si bas\u00f2 il progetto della successiva 8C 2900. Il telaio era a longheroni e traverse in acciaio stampato a \u201cC\u201d come sulla Tipo B P3 ma le sospensioni erano indipendenti su tutte le ruote. Quelle anteriori sfruttavano un sistema con due bracci obliqui e un braccio trasversale con molle elicoidali e ammortizzatori idraulici racchiusi in un astuccio mentre quelle posteriori bracci obliqui e una balestra trasversale con ammortizzatori idraulici e a frizione. I freni a tamburo erano a comando idraulico.\nIl motore rimase quello della Tipo B portato a 3822 cm\u00b3 per ottenere 330 CV a 5400 giri/minuto mentre il nuovo cambio a quattro marce venne disposto in blocco con il differenziale sul ponte posteriore. La carrozzeria inedita \u201ca botticella\u201d molto profilata consentiva di raggiungere i ed avrebbe segnato le successive Alfa Romeo da Gran Premio.\nIl debutto non fu vittorioso ma seguirono molte vittorie nazionali fino alla Coppa Ciano del 1936 che fu l\u2019unico successo internazionale importante di questo modello.\nAlfa Romeo 8C 2900 A.\nPer l\u2019appuntamento del Salone di Parigi del 1935 l\u2019Alfa Romeo decise di lanciare un nuovo modello di categoria Sport: la 8C 2900 A. Jano per creare una vettura Sport vincente volle sfruttare una trentina di motori e una gran quantit\u00e0 di ricambi della Tipo B P3 rimasti nei magazzini del Portello. Un\u00ec questi motori 2905 cm\u00b3 da 220 CV al nuovo telaio con passo 2750 mm della Tipo C con sospensioni indipendenti su tutte le ruote, cambio al posteriore e freni a tamburo a comando idraulico. Venne usata una struttura reticolare in acciaio per formare il parafiamma. Il serbatoio del carburante venne sistemato dietro i sedili mentre quello dell\u2019olio sotto il telaio, dietro l\u2019asse posteriore. Vennero prodotti 6 telai. 5 chassis con carrozzeria \u201cBotticella\u201d ispirata alla Tipo C, pesanti solo , raggiungevano i . Il primo in assoluto, con carrozzeria Spider Corsa di produzione interna Alfa Romeo, fu talmente ammirato che venne esposto nuovamente a Parigi, e anche a Londra, nel 1937, ben due anni dopo il lancio.\nIl 1936.\nIl debutto alla Mille Miglia 1936 fu un successo triplo con tre 8C 2900 A \u201cBotticella\u201d della Scuderia Ferrari ai primi tre posti con gli equipaggi Antonio Brivio - Carlo Ongaro; Giuseppe \"Nino\" Farina \u2013 Stefano Meazza e Carlo Maria Pintacuda \u2013 Aldo Stefani. Segu\u00ec il successo alla 24 Ore di Spa e manc\u00f2 quello alla 24 Ore di Le Mans perch\u00e9 la gara non venne disputata.\nIl 1937.\nAlla Mille Miglia 1937 si ripet\u00e9 il successo alla maratona bresciana della 8C 2900 A \u201cBotticella\u201d con una doppietta firmata da Carlo Maria Pintacuda - Paride Mambelli e Nino Farina - Stefano Meazza che riuscirono a battere le agguerrite squadre francesi su Delahaye e Talbot.\nAlfa Romeo 8C 2900 B.\nPer sfruttare il prestigio ottenuto nelle competizioni dalla 8C 2900 A l\u2019Alfa Romeo scelse di lanciarne una lussuosa ed elegante versione da turismo sportivo. Le 8C 2900 B Lungo e Corto, dalle due varianti di lunghezza del telaio, stupirono tutto il mondo per la raffinatezza tecnologica e la bellezza straordinaria delle carrozzerie opera, tra gli altri, di Touring e Pinin Farina.\nLa base di partenza fu l\u2019autotelaio della 8C 2900 A opportunamente addomesticato per la circolazione stradale. Il telaio fu allungato e irrobustito saldando un lamierino all\u2019interno della \u201cC\u201d di acciaio stampato creando cos\u00ec una sorta di longherone scatolato. La potenza del motore bialbero biblocco in lega leggera 2905 cm\u00b3 (alesaggio x corsa: 68 x 100 mm) venne ridotta a 180 CV a 5200 giri/minuto. Frizione multidisco, cambio a 4 marce, sospensioni, freni e sterzo mutuavano integralmente dalla 8C 2900 A.\nLa 8C 2900 B era disponibile in due versioni, \u201cCorto\u201d e \u201cLungo\u201d, distinte dalla lunghezza del passo rispettivamente di 2800 e 3000 mm. Riguardo bellezza della linea ed eleganza degli interni le due versioni si equivalevano ma sulla versione \u201cLungo\u201d il peso di aumentava a mentre la velocit\u00e0 massima scendeva da 185 a .In particolare la carrozzeria Touring realizz\u00f2 una serie di berlinette e cabriolet bellissimi, dalla linea sinuosa ed elegante, sia su chassis \u201cCorto\u201d che \u201cLungo\u201d. La linea sinuosa era caratterizzata da una coda spiovente, un abitacolo raccolto, un lungo cofano e una grande calandra inclinata che sottolineava la potenza del motore 8 cilindri. Le ruote a raggi vennero carenate con dei lisci \u201ccopponi\u201d e quelle posteriori addirittura inglobate nella carrozzeria con degli \u201cspats\u201d simili a quelli della successiva Jaguar XK120 ma addirittura aperti. I parafanghi allungati seguivano gli ultimi ritrovati in campo aerodinamico e inglobano i fanali e i clacson.\nIl carrozziere milanese per \u201cvestire\u201d i suoi esemplari utilizza il metodo brevettato \u201cSuperleggera\u201d rendendole alcune tra le prime fuoriserie al mondo interamente metalliche. Secondo il loro motto\u02d0 \u201c\"Il peso \u00e8 il nemico, la resistenza all\u2019aria l\u2019ostacolo\"\u201d, su una leggera intelaiatura reticolare di acciaio al cromo-molibdeno vengono applicate sottili lamiere in alluminio modellate secondo le ultime soluzioni aerodinamiche.\nAnche Pinin Farina si ciment\u00f2 su due telai 8C 2900B realizzando due spider, molto eleganti, nel 1937 e nel 1939, il secondo dei quali aveva gi\u00e0 i fanali a scomparsa. Zagato e gli Stabilimenti Farina realizzarono un telaio ciascuno, il primo molto sportivo e il secondo molto lussuoso.\nIl 1938.\nDiscorso a parte meritano le due versioni da corsa della 8C 2900 B anche se entrambe realizzate nel 1938 dalla carrozzeria Touring.\nLa prima \u00e8 la versione \"Spider Corsa\", una Sport con carrozzeria Superleggera e motore da 225 CV a 5200 giri/min prodotta in quattro esemplari, destinata a correre la Mille Miglia 1938 con gli equipaggi Pintacuda - Mambelli, Siena - Villoresi, Farina - Meazza e Biondetti - Stefani. Proprio Clemente Biondetti e Aldo Stefani vinsero la manifestazione su uno di questi esemplari, seguiti da Carlo Maria Pintacuda con Paride Mambelli su una vettura gemella e da Piero Dusio con Rolando Boninsegni su una vecchia Alfa Romeo 8C 2900 A \u201cBotticella\u201d. Biondetti, grazie al motore potenziato a 295 CV a 5500 giri/minuto derivato da quello della Tipo 308 e al meteo ottimale, riusc\u00ec a stabilire la velocit\u00e0 media record di che resistette fino all'edizione 1955. Purtroppo quell'edizione fu segnata anche da un tragico incidente a Bologna che caus\u00f2 10 morti, di cui sette bambini, e l\u2019annullamento della gara l\u2019anno successivo. La seconda \u00e8 la versione \"Berlinetta Speciale Aerodinamica\" realizzata per la 24 Ore di Le Mans di quell\u2019anno sempre dalla Touring. Il carrozziere milanese venne incaricato da Enzo Ferrari di costruire una berlinetta con il metodo \u201cSuperleggera\u201d per competere specificatamente a Le Mans. Inizialmente si pensava si costruire una versione scoperta ma alla fine si decise di optare per una versione chiusa perch\u00e9 pi\u00f9 aerodinamica rispetto alla spider, \u00e8 una delle prime volte in assoluto che ci\u00f2 accade. Il motore 8 cilindri in linea venne potenziato fino a 220 CV a 5500 giri/minuto.\nAlla maratona francese la vettura venne affidata a Raymond Sommer e a Clemente Biondetti per puntare alla vittoria. Alla partenza la vettura non and\u00f2 subito in testa ma gi\u00e0 dopo 5 ore guidava la gara, alla sedicesima ora il vantaggio sul primo inseguitore era di 11 giri quando accadde il primo incidente, Sommer for\u00f2 una gomma. Con maestria riusc\u00ec a non perdere il controllo dell\u2019auto e a tornare ai box dove cambi\u00f2 lo pneumatico forato e ripart\u00ec. Nel successivo turno Biondetti riusc\u00ec ad aumentare il vantaggio addirittura a 14 giri ma poi la cavalcata trionfale si interruppe bruscamente per un banale guasto meccanico; forse per il cedimento di una valvola. Quell\u2019esemplare oggi \u00e8 esposto al Museo Storico Alfa Romeo.\nIn totale vennero prodotte, fino a tutto il 1939, 20 telai \u201cLungo\u201d e 10 telai \u201cCorto\u201d (pi\u00f9 1 sperimentale per partecipare alla 24 Ore di Le Mans) venduti a carissimo prezzo, 109.100 lire il solo telaio corto e 115.000 lire quello lungo a cui andava aggiunta una cifra importante per la realizzazione della carrozzeria, a chiunque ci si rivolgesse.\nAlla fine del 1937 Vittorio Jano aveva lasciato l\u2019Alfa Romeo e all\u2019inizio dell\u2019anno successivo (il 1\u00ba gennaio) il marchio milanese si era riaffacciato direttamente nel mondo delle competizioni con la creazione dell\u2019Alfa Corse. La Scuderia Ferrari venne sciolta e i suoi materiali e uomini vennero trasferiti da Modena direttamente a Milano alla nuova divisione sportiva ufficiale dell\u2019azienda. Vennero designati Enzo Ferrari come guida del reparto corse e Wilfredo Ricart, il sostituto di Jano, a capo della progettazione. Nel frattempo i regolamenti per i Grand Prix per la stagione 1938 erano stati modificati: 4,5 litri il limite di cilindrata per i motori aspirati e 3,0 litri per quelli sovralimentati. In pi\u00f9 era stata creata la categoria \u201cVoiturettes\u201d con limite di cilindrata 3,0 litri per le vetture aspirate e 1,5 per quelle sovralimentate.\nAlfa Romeo Gp Tipo 308.\nPer soddisfare il nuovo regolamento Gran Prix la neonata Alfa Corse progett\u00f2 la nuova GP Tipo 308. Sviluppata in 4 esemplari partendo dalla Tipo C e dalla 8C 2900 B la nuova monoposto era spinta sempre dal motore biblocco in lega leggera sovralimentato 8 cilindri in linea portato a 3 litri e 296 CV. Ancora una volta si scelse di investire le maggiori risorse nel disegno della carrozzeria, molto profilato e moderno, che tuttavia non bastava a battere le concorrenti tedesche, forti di oltre 100 CV di potenza in pi\u00f9. L\u2019unica vittoria di rilievo fu il Gp di Rio de Janeiro con Carlo Maria Pintacuda.\nIl 1939 e gli anni seguenti.\nII 1939 fu l\u2019ultimo anno di commercializzazione della 8C 2900 B, la Mille Miglia non fu disputata a causa di un incidente mortale occorso l'anno precedente e nei Gran Prix non arrivarono vittorie di rilievo. A salvare l\u2019onore della casa ci penso un'altra 8 cilindri in linea, l\u2019Alfa Romeo 158 \u201cAlfetta\u201d sovralimentata da 1,5 litri, che aveva debuttato un anno prima e che ottenne vittorie importanti nella classe \u201cVoiturettes\u201d. Tuttavia in Europa soffiavano venti di guerra, e quando anche l\u2019Italia, il 1\u00ba Giugno del 1940, entr\u00f2 nel secondo conflitto mondiale di corse automobilistiche si torn\u00f2 a parlare solo nel 1946.\nLe Tipo 308 e le 158 \u201cAlfetta\u201d sopravvissute alla guerra vennero di nuovo schierate e la bont\u00e0 di progetto della seconda unita al regolamento del campionato del mondo di Formula 1 identico a quello della categoria \"Voiturettes\", per cui era stata progettata, le permisero di vincerne il primo con Giuseppe \u201cNino\u201d Farina al volante nel 1950; 12 anni dopo essere scesa in pista la prima volta. Ancora pi\u00f9 evoluta nella versione 159 vinse anche il secondo titolo con Juan Manuel Fangio, prima del ritiro dell\u2019Alfa Romeo dalle corse e dell\u2019inizio del dominio della neonata Ferrari.\nL\u2019ultimo successo della 8C 2900 B, a conferma delle qualit\u00e0 tecniche avanzatissime, arriv\u00f2 alla Mille Miglia 1947, la prima del dopoguerra. Vinse l\u2019esemplare di 8C 2900 B Lungo Berlinetta Touring di propriet\u00e0 del copilota Emilio Romano ma sempre guidata dall\u2019asso Clemente Biondetti. Precedentemente esposto al Salone di Parigi 1938 venne depotenziato a 140 CV con la rimozione dei compressori e l\u2019adozione di due carburatori Weber in ossequio al nuovo regolamento tecnico che vietava i motori sovralimentati."}
{"id": "853281", "revid": "289247", "url": "https://it.wikipedia.org/wiki?curid=853281", "title": "Karin Hanazono", "text": ""}
{"id": "853283", "revid": "4175", "url": "https://it.wikipedia.org/wiki?curid=853283", "title": "Telstra stadium", "text": ""}
{"id": "853285", "revid": "289247", "url": "https://it.wikipedia.org/wiki?curid=853285", "title": "Raigeki", "text": ""}
{"id": "853296", "revid": "256896", "url": "https://it.wikipedia.org/wiki?curid=853296", "title": "Ordine dei Cavalieri di Santo Stefano papa e martire", "text": ""}
{"id": "853301", "revid": "36426", "url": "https://it.wikipedia.org/wiki?curid=853301", "title": "Armi da punta", "text": ""}
{"id": "853302", "revid": "36426", "url": "https://it.wikipedia.org/wiki?curid=853302", "title": "Armi bianche", "text": ""}
{"id": "853305", "revid": "767487", "url": "https://it.wikipedia.org/wiki?curid=853305", "title": "Asdrubale Giscone", "text": "Da non confondere con Asdrubale Barca, fratello di Annibale.\nBiografia.\nNel 218 a.C. era a capo del presidio cartaginese di \"Melita\" (Malta), ma venne attaccato dal console romano Tiberio Sempronio Longo e si arrese insieme alla fortezza con poco meno di 2.000 soldati. Poco dopo fu deportato a Lilibeo, dove i suoi soldati furono messi in vendita come schiavi, a parte alcuni nobili cartaginesi.\nAsdrubale Giscone venne mandato in Iberia con un esercito per aiutare Asdrubale Barca nella battaglia di Dertosa della primavera del 215 a.C.. Arriv\u00f2 in Iberia nel 214 a.C. e il suo arriv\u00f2 pose fine al comando assoluto della famiglia dei Barcidi qui. Si scontr\u00f2 con i due fratelli Scipioni non molto distante da \"Castrum Album\" (Alicante).\nNel 212 a.C., i due comandanti romani in Iberia, Publio Cornelio Scipione e Gneo Cornelio Scipione Calvo, decisero di lanciare un'offensiva. Publio Scipione dimostr\u00f2 di voler sfidare l'esercito cartaginese comandato da Asdrubale e da Magone Barca, che fu aiutato nello scontro dalla cavalleria numida comandata da Massinissa.\nNella battaglia vicino Castulo i romani furono sconfitti e Publio Scipione ucciso. Subito dopo questa vittoria Asdrubale un\u00ec il proprio esercito con quello di Asdrubale Barca, formando un'enorme armata. Gneo Scipione vicino Ilorca perse e venne anch'esso ucciso, a nemmeno un mese di distanza dalla morte del fratello Publio.\nPolibio racconta un episodio della sua vita, secondo il quale i comandanti cartaginesi, che pure avevano vinto il nemico romano, non furono capaci di dominare se stessi e cominciarono a litigare tra loro per quell'ambizione e avidit\u00e0 che era tipica di questo popolo. Uno di questi era Asdrubale, figlio di Giscone, il quale giunse ad un punto tali di avidit\u00e0 da tentare di riscuotere un'ingente somma di denaro dal re alleato degli Ilergeti, Andobale. Quest'ultimo rifiutandosi di pagare una tale somma, fu costretto a dare le proprie figlie in ostaggio.\nNel 207 a.C. Asdrubale era vicino a \"Gades\" nel sud della Penisola Iberica, dove si un\u00ec con Magone Barca. Nel 206 a.C. Asdrubale raccolse truppe fresche per aumentare il numero dei fanti a sua disposizione, che arrivarono a 70,000, e della cavalleria, 4,500 unit\u00e0. I due condottieri attaccarono Publio Cornelio Scipione Africano, figlio di Publio Scipione, ma subirono una sconfitta nella Battaglia di Ilipa. Dovettero evacuare tutti i territori e rifugiarsi con le truppe superstiti a Cadice.\nAsdrubale poi giunse in Nord Africa, dove venne convinto da Siface, re della trib\u00f9 berbera dei Massesili, ad allearsi con lui contro Roma. Asdrubale offr\u00ec in matrimonio a Siface la sua bellissima figlia, Sofonisba. \nQuando Scipione giunse in Nord Africa nel 204 a.C. si trov\u00f2 contro Asdrubale e Siface con un esercito formato da 80.000 fanti e 13.000 cavalieri. Mentre le trattative continuavano, una notte, l'esercito di Scipione e del suo nuovo alleato Massinissa si avvicin\u00f2 di nascosto al campo cartaginese e numida e lo attacc\u00f2. Secondo Polibio 40.000 cartaginesi perirono in questa battaglia.\nSiface e Asdrubale, insieme a 4.000 celtiberi, furono di nuovo sconfitti da Scipione e Massinissa nella Battaglia dei Campi Magni. Asdrubale ritorn\u00f2 a Cartagine, dove si suicid\u00f2 nel 202 a.C. per non essere linciato dalla folla cartaginese.\nCome generale, non era del livello dei fratelli Barcidi, sebbene Tito Livio lo descrivesse come \"il migliore e il pi\u00f9 distinto generale che ha prodotto questa guerra dopo i tre figli di Amilcare\". In un altro passaggio Livio cita Fabio Massimo, che descrive Asdrubale come \"un generale che mostrava la sua velocit\u00e0 soprattutto nella ritirata\"."}
{"id": "853309", "revid": "466539", "url": "https://it.wikipedia.org/wiki?curid=853309", "title": "Corinna Harfouch", "text": "Biografia.\nPrima di intraprendere la carriera di attrice, ha lavorato come infermiera nella Germania dell'Est. Il suo primo marito, Nabil Harfouch, era uno scienziato siriano. La coppia ha avuto una figlia. Nel 1985 Corinna si \u00e8 risposata con Michael Gwisdek, che l'ha resa madre di altri due figli, Johannes e Robert. Oggi vive a Brandeburgo con l'attore Wolfgang Krause Zwieback."}
{"id": "853310", "revid": "79968", "url": "https://it.wikipedia.org/wiki?curid=853310", "title": "Audrey Kathleen Ruston", "text": ""}
{"id": "853311", "revid": "827882", "url": "https://it.wikipedia.org/wiki?curid=853311", "title": "Koge-Donbo", "text": ""}
{"id": "853312", "revid": "23671", "url": "https://it.wikipedia.org/wiki?curid=853312", "title": "Kokoro Koharuno", "text": ""}
{"id": "853314", "revid": "287204", "url": "https://it.wikipedia.org/wiki?curid=853314", "title": "Tamanta", "text": ""}
{"id": "853316", "revid": "79968", "url": "https://it.wikipedia.org/wiki?curid=853316", "title": "Alain Fournier", "text": ""}
{"id": "853319", "revid": "287204", "url": "https://it.wikipedia.org/wiki?curid=853319", "title": "Tatetops", "text": ""}
{"id": "853320", "revid": "79968", "url": "https://it.wikipedia.org/wiki?curid=853320", "title": "Stanislaw Boguslaw Leszczy\u0144ski", "text": ""}
{"id": "853326", "revid": "79968", "url": "https://it.wikipedia.org/wiki?curid=853326", "title": "Louis Freese", "text": ""}
{"id": "853332", "revid": "119705651", "url": "https://it.wikipedia.org/wiki?curid=853332", "title": "Sculdascio", "text": "Lo sculdascio (in longobardo \"skuldheis\" \"comandante ai debiti\" che ha dato origine anche allo scoltetto) era un funzionario del regno o di un ducato longobardo. Il termine deriva dall'antico germanico \"Skuld\" (\"debito\") e \"heyssen\" (\"imporre\").\nCaratteristiche.\nSembrerebbe che almeno inizialmente si trattasse quindi di un magistrato (\"Iudex aut sculdahis\" \u00e8 una formula molto frequente) che si occupava di cause civili, soprattutto relative alla stipula e ai contenziosi sui debiti. Le \"Leges langobardorum\" lo citano (tit.100) in questa capacit\u00e0:\nPi\u00f9 tardi, nelle \"Leges Liutprandi Regis\" tit. 20, la funzione sembra in certo qual modo pi\u00f9 ampia:\nLiutprando, nella sua opera di riordino amministrativo del regno, affid\u00f2 allo sculdascio l'amministrazione della giustizia nei villaggi, sorta di magistrato itinerante comunque sottoposto agli \"iudices\", i funzionari di grado superiore (duchi e gastaldi). Le funzioni dello sculdascio non sembrano essere state limitate all'ambito giudiziario; a giudicare dalla spiegazione che Paolo Diacono offre per il termine, \"centenarius\", termine che identifica un funzionario militare nella gerarchia bizantina, si pu\u00f2 inferire che oltre alle funzioni di giudice civile lo sculdascio avesse anche un rango militare (contiguit\u00e0 frequente all'epoca) e operasse da una sede fissa in ambito locale; quest'ultima caratteristica si riflette nella toponomastica, con numerosi toponimi (come Scodosia e Scaldasole)."}
{"id": "853333", "revid": "339392", "url": "https://it.wikipedia.org/wiki?curid=853333", "title": "Siyyid M\u00edrz\u00e1 'Al\u00ed-Muhammad", "text": ""}
{"id": "853336", "revid": "97701", "url": "https://it.wikipedia.org/wiki?curid=853336", "title": "Jacques A. Bertrand", "text": ""}
{"id": "853339", "revid": "196390", "url": "https://it.wikipedia.org/wiki?curid=853339", "title": "Alain Macklovitch", "text": ""}
{"id": "853340", "revid": "79968", "url": "https://it.wikipedia.org/wiki?curid=853340", "title": "Samuel Bouriah", "text": ""}
{"id": "853341", "revid": "79968", "url": "https://it.wikipedia.org/wiki?curid=853341", "title": "Yolanda Gigliotti", "text": ""}
{"id": "853342", "revid": "188402", "url": "https://it.wikipedia.org/wiki?curid=853342", "title": "Vicinanza", "text": "Con vicinanza si indicano le prime forme di istituzione democratica medievale espressa da varie organizzazioni nate a partire dal XI secolo, sia nelle campagne sia nelle citt\u00e0.\nAspetti generali.\nNell'Europa medievale, dove tutta l'organizzazione statale era delegata ai signori feudali, gli abitanti dei fondi cominciarono a riunirsi in assemblee (gi\u00e0 in epoca longobarda) riconoscendosi reciprocamente dei diritti, che poi vennero ribaditi ed esercitati nei confronti del signore. Costui esercitava il proprio controllo sul feudo attraverso dei centri direttivi organizzatisi in ville e successivamente, in castelli. I coloni che lavoravano nei poderi, erano tenuti a versare un terzo del raccolto, pagare alcune tasse e a svolgere giornate lavorative gratuite presso i terreni gestiti in conto diretto (o indominicati) dal feudatario. Gli abitanti dei borghi invece dovevano corrispondere l'equivalente in denaro.\nI soggetti presenti sul territorio potevano per\u00f2, proteggersi ed ottenere rifugio presso la fortezza del signore che veniva percepita dagli abitanti come una resa pubblica. Difatti, sia i contadini sia i chierici provvedevano gratuitamente ai lavori di manutenzione del castello e svolgevano attivit\u00e0 di vigilanza alternandosi in turni giornalieri e notturni (guaita).\nOrganizzazioni democratiche.\nI feudatari, espletavano le loro funzioni di controllo attraverso la stesura di capitolari, raccolte di norme con le quali il signore esponeva le direttive organizzative a cui si sarebbe attenuto sul proprio territorio.\nIl pi\u00f9 delle volte, le leggi risultavano arbitrarie ed un sopruso tendeva a trasformarsi in un diritto acquisito. I cittadini andarono ad organizzarsi quindi, in piccoli istituti che all'inizio presero il nome di \"vicinanze\". Il buon vicino era, ad esempio: colui che aiutava a mantenere l'ordine pubblico, provvedeva alla manutenzione delle strade ed alla riparazione delle fognature. I vicini quindi, vennero inizialmente a creare quelle consuetudini e a riconoscere reciproci diritti, spesso all'insaputa del signore e dei suoi funzionari. La costituzione di queste istituzioni, avvenne dapprima nelle campagne ed in seguito nelle citt\u00e0. Quando sorgevano delle controversie, spesso i vicini si affidavano al giudizio di due \"buoni uomini\" che non rappresentavano, giuridicamente, i funzionari di nomina signorile. In seguito, le vicinanze vennero a coagularsi ed organizzarsi attraverso le \"assemblee del vicinato o popoli\", che solitamente si riunivano (in campagna) nelle pievi delle parrocchie sotto la supervisione del parroco. Argomento principale di queste assemblee, era il rapporto dei sottoposti nei riguardi del feudatario.\nOgni vicinanza o popolo, venne quindi ad essere retta da dei rappresentanti che portavano le richieste della collettivit\u00e0 presso il signore. Ogni rappresentante, poteva ottenere udienza presso l'autorit\u00e0 ma non poteva corrispondere con i reggenti delle altre vicinanze.\nNel medio rurale, questo comport\u00f2 il riconoscimento di alcuni diritti: i contadini erano tenuti ad ammassare le provviste alimentari nei magazzini del castello, ma non i capi di bestiame; che ognuno aveva la facolt\u00e0 di mantenere privatamente. \nAl signore spettava la scelta degli strumenti per stabilire i pesi e le misure attraverso le quali si facevano le spartizioni, ma sotto la supervisione dei \"buoni-uomini\" in rappresentanza del popolo che li aveva eletti.\nIstituzioni pubbliche nei centri abitati.\nIl fenomeno si ripete, con modalit\u00e0 affini, all'interno dei borghi e nei villaggi. Qui, i cittadini, avevano con il signore feudale un rapporto pi\u00f9 complesso e non di rado, basato sulla reciproca diffidenza.\nI borghigiani, non operando nell'agricoltura erano tenuti a versare al feudatario come tributo, il corrispettivo in denaro. Oggettivamente poi, le citt\u00e0 che si andavano via via a fortificare, non si sentivano in obbligo di pagare la tassa riguardante il diritto di rifugio presso il castello signorile. L'assemblea popolare qui, a differenza che nella campagna, esprimeva le esigenze particolari del quartiere a cui ogni cittadino era appartenente. Ogni popolo si riuniva presso il sagrato della propria chiesa ed esercit\u00f2 il diritto di ingerenza sugli affari della curia. Si and\u00f2 a costituire dapprincipio, un organismo laico che non solo sovraintendeva ai lavori pubblici (contribuendo alla formazione dell'intendeza delle belle arti) ma rivendicava una voce in capitolo, sull'elezione del vescovo il che costituiva una violazione del diritto canonico. I rettori laici in rappresentanza di ogni popolo provvedevano anche alla riscossione delle imposte, che venivano in seguito corrisposte al rappresentante del signore, o gastaldo. Ogni popolo, poteva eleggere quattro rettori laici che svolgevano azioni di politica interna - in rappresentanza del quartiere presso il feudatario- e di politica estera, potendo corrispondere anche con gli altri rappresentanti. Il potere esecutivo per\u00f2, rimase nelle mani del gastaldo sino a quando, agli occhi del contado, la citt\u00e0 stessa si and\u00f2 strutturando come una fortezza difensiva: rimaneva solamente pi\u00f9 vasta e popolosa. Molti contadini preferirono quindi, rifugiarsi tra le mura cittadine piuttosto che nei pressi del castello.\nL'evoluzione di questo fenomeno, comport\u00f2 la riunificazione delle istituzioni comunali nel massimo organismo direttivo: quello consolare. Ogni popolo eleggeva i propri consoli che si costituivano in assemblea ed attraverso di essa, imponevano -a nome della collettivit\u00e0- tasse nei riguardi dei locatari rurali. Il tutto si svolse, non senza momenti di tensione tra il signore e i cittadini. Il percorso si chiuse, quando avvenne la commistione, tra i rappresentanti feudali e quelli comunali. Gli abitanti del comune, eleggevano i loro consoli che mediante la pubblica assemblea, simboleggiavano la collettivit\u00e0, ed il feudatario prese ad eleggere uno tra essi, in qualit\u00e0 di vicecomites che a sua volta rappresentava il potere imperiale a livello cittadino. L'indipendenza vera e propria la si ottenne pi\u00f9 tardi, con l'istituzione della carica del podest\u00e0."}
{"id": "853343", "revid": "79968", "url": "https://it.wikipedia.org/wiki?curid=853343", "title": "Gabriele Pellegrini", "text": ""}
{"id": "853345", "revid": "79968", "url": "https://it.wikipedia.org/wiki?curid=853345", "title": "David Howell Evans", "text": ""}
{"id": "853348", "revid": "76069", "url": "https://it.wikipedia.org/wiki?curid=853348", "title": "Nazareth Filho Edino", "text": ""}
{"id": "853349", "revid": "1632387", "url": "https://it.wikipedia.org/wiki?curid=853349", "title": "Pierangelo Bertoli (album 1979)", "text": "Pierangelo Bertoli \u00e8 un album di Pierangelo Bertoli pubblicato nel 1979. Si tratta della prima raccolta dedicata al cantautore modenese."}
{"id": "853354", "revid": "79968", "url": "https://it.wikipedia.org/wiki?curid=853354", "title": "Mason Durrell Betha", "text": ""}
{"id": "853357", "revid": "80339", "url": "https://it.wikipedia.org/wiki?curid=853357", "title": "Khanty-Mansiysk", "text": ""}
{"id": "853365", "revid": "110157", "url": "https://it.wikipedia.org/wiki?curid=853365", "title": "Nintendo la Rivista Ufficiale", "text": "Nintendo la Rivista Ufficiale (abbreviata in NRU) \u00e8 stata una rivista italiana di videogiochi per console Nintendo, ufficialmente supportata dalla stessa Nintendo.\nStoria.\nIn precedenza, dal novembre 1998 all'inizio del 2002 circa, la rivista ufficiale italiana della Nintendo era stata \"Official Nintendo Magazine\", edita dalla Xenia Edizioni. Il mensile poi chiuse improvvisamente, secondo l'ex caporedattore a causa di un mancato accordo tra la Xenia e la Nintendo Italia. Il Servizio bibliotecario nazionale considera \"Nintendo la Rivista Ufficiale\" come una continuazione di quella stessa rivista.\nLa nascita di \"Nintendo la Rivista Ufficiale\" ebbe luogo nel maggio 2002, in concomitanza con l'uscita europea della console casalinga Nintendo GameCube. La rivista aveva una cadenza mensile, con un numero speciale in occasione del Natale (13 numeri totali), fino al 2009. Dal 2010 fino al 2013 sono stati pubblicati 12 numeri all'anno.\nTra le pi\u00f9 importanti novit\u00e0 annunciate dalla rivista troviamo le innovative console Nintendo DS (\"NRU\" 28, luglio 2004), Wii (\"NRU\" 41, luglio 2005), Nintendo 3DS (\"NRU\" 115, aprile 2011) e Wii U (\"NRU\" 135, dicembre 2012).\nNel 2003 nacque, inizialmente come supplemento a \"NRU\", \"Game Boy Advance la Rivista Ufficiale\", dedicata solo alla console portatile Game Boy Advance e uscita con cadenza irregolare per pochi numeri fino al 2005, quando venne sostituita da \"Nintendo DS la Rivista Ufficiale\" dedicata al Nintendo DS.\nA luglio 2013 Nintendo Italia annunci\u00f2 la chiusura della rivista dopo 11 anni di attivit\u00e0. Il numero 142 della rivista \u00e8 stato l'ultimo a essere pubblicato da Sprea Media, con conseguente abbandono della redazione storica. Nintendo ha provato a cercare un nuovo editore ma senza riuscirci, dichiarando quindi la fine della rivista. Si tratta della seconda rivista ufficiale Nintendo a chiudere in meno di un anno, la prima la statunitense \"Nintendo Power\".\nLa redazione.\nLa redazione di \"NRU\" era composta da 8 membri principali, cui si aggiungono collaboratori esterni: Claudio Tradardi (ex caporedattore), Mattia Ravanelli (ex caporedattore), sostituito per un periodo di tempo da Marco Auletta; Ugo Laviano, specializzato nei giochi delle serie \"The Legend of Zelda\" e \"Mario\", dal numero 83 di \"NRU\" fu caporedattore; Anna Zito, grafica della rivista; Roberto Magistretti, che si occup\u00f2 tra l'altro della rubrica Bacheca Messaggi, dedicata alla posta dei lettori; Davide Massara; Elisa Leanza; Gianluca Minari, inviato dal Giappone; Francesco Fiorillo; Gianmarco Zanna, esperto dei giochi della serie \"Pok\u00e9mon\"; Andrea Babich, arrivato dal numero 86 nel 2008 e dal marzo 2010 Luca Spinelli.\nVariazioni editoriali.\nLa rivista era edita inizialmente da Future Media Italy, casa editrice che pubblicava anche altre testate sui videogiochi e sulla tecnologia di consumo e che, pur rimanendo la stessa casa editrice, cambi\u00f2 diversi nomi nel corso del tempo:\n\"NRU\", inoltre, ha sub\u00ecto variazioni notevoli sul formato della rivista. Originariamente veniva pubblicata in formato 27x30 centimetri, poco usato in questo genere di riviste, permettendo in questo modo di pubblicare molte immagini piuttosto grandi e dettagliate. A partire dal n\u00b0 12 (aprile 2003) si decise di ridurre il formato a uno pi\u00f9 comune, ma pure sempre \"quadrato\", di 23,3x25,8 centimetri. Queste dimensioni sono state mantenute fino al n\u00b061. Con il numero successivo (febbraio 2007), insieme al cambiamento del nome dell'editore, il formato \u00e8 stato cambiato una seconda volta, con uno pi\u00f9 alto e stretto di 20,2x28,6 cm.\nContenuti.\nI contenuti di \"NRU\" sono:\nRubriche:\nNintendo World.\nSuccessivamente a Cover Story, dove vi sono informazioni sul gioco presentato in copertina, vi \u00e8 Nintendo World. Diviso in tre sezioni: la prima, chiamata per l'appunto Nintendo World, presenta una breve anteprima di svariati giochi dedicando loro poche righe oppure parla di eventi accaduti in Italia riguardanti Nintendo; la seconda sezione, chiamata Notizie dal Giappone, curata da Gianluca Minari, riporta le notizie dal Giappone riguardanti i videogiochi della Nintendo. A chiudere Nintendo World c'\u00e8 Notizie dagli Stati Uniti, che, come quello riguardante il Giappone, riporta le notizie degli Stati Uniti.\nLista delle copertine.\nOgni numero di \"Nintendo la Rivista Ufficiale\" dedica la maggior parte della copertina a un videogioco o un evento particolare, qui di seguito sono elencati tutti i temi di copertina:\nClassifica \"I migliori\".\nNelle parentesi sono indicati i voti finali.\nNintendo Wii U:\nAltri con votazione simile:\nNintendo 3DS:\nAltri con votazione simile:\nNintendo eShop:\nNon pi\u00f9 presenti in \"NRU\" 136:\nNintendo Wii:\nWiiware:\nNon pi\u00f9 presenti in \"NRU\" 136:\nNintendo DS:\nDSiWare:\nGameCube:\nGame Boy Advance:"}
{"id": "853368", "revid": "16066", "url": "https://it.wikipedia.org/wiki?curid=853368", "title": "Hunaldo I d'Aquitania", "text": ""}
{"id": "853369", "revid": "327773", "url": "https://it.wikipedia.org/wiki?curid=853369", "title": "Vangelo degli Ebrei", "text": "Vangelo degli Ebrei o Vangelo secondo gli Ebrei \u00e8 il nome utilizzato in citazioni patristiche dal II al V secolo per designare un testo evangelico esistente in quel periodo, ma che i cristiani di lingua greca conoscevano poco; di esso si sono conservati solo frammenti, proprio attraverso le citazioni patristiche.\nI principali testimoni sono Papia di Ierapoli, Egesippo, Ireneo di Lione, Clemente di Alessandria, Origene, Eusebio di Cesarea, Epifanio di Salamina e Sofronio Eusebio Girolamo. In base alle contrastanti caratteristiche delle citazioni patristiche, \u00e8 possibile distinguere tre vangeli indicati dai Padri della Chiesa col nome di \"Vangelo degli Ebrei\", anche se non tutti gli studiosi moderni concordano su questa distinzione: il \"Vangelo degli Ebioniti\", il \"Vangelo dei Nazarei\" e il \"Vangelo secondo gli Ebrei\" vero e proprio.\nTestimonianze patristiche e altre prove dell'esistenza del vangelo.\nLa fonte principale del \"Vangelo secondo gli Ebrei\" \u00e8 costituita dalla testimonianza di Sofronio Eusebio Girolamo, il quale visse come eremita nella Siria settentrionale per cinque anni, prima di trasferirsi a Betlemme dove mor\u00ec. Fu tra i siriani cristiani che Girolamo impar\u00f2 l'ebraico, e nelle sue opere fornisce informazioni sul vangelo che essi utilizzavano, e che chiama una volta \u00abVangelo ebraico\u00bb e un'altra \u00abVangelo secondo gli Ebrei\u00bb; afferma anche che i Nazareni usano questo vangelo, o che comunque lo leggono, e in un caso afferma che lo usano anche gli Ebioniti. \u00c8 per\u00f2 probabile che in questi casi si riferisca a Nazareni ed Ebioniti intendendo i cristiani palestinesi in generale, piuttosto che particolari sette per lui eretiche.\nI Padri della Chiesa hanno lasciato testimonianza di un Vangelo di Matteo scritto in ebraico, e Papia lo attesta nel 130. \u00c8 Eusebio a citare le parole di Papia: \"Matteo raccolse quindi i detti di Ges\u00f9 nella lingua degli Ebrei\". All'inizio del III secolo Origene, parlando dei Vangeli, fa riferimento a quello di Matteo, e riportando le sue parole Eusebio dice che \"per primo fu scritto quello Secondo Matteo, il quale era stato un tempo pubblicano, poi apostolo di Ges\u00f9 Cristo, nella lingua degli Ebrei\".\nNel suo \"De viris illustribus\", Girolamo narra che all'epoca del suo racconto (392) nella biblioteca di Cesarea marittima esisteva un libro raccolto da Panfilo martire e che i Nazareni di Berea (Aleppo) gli permisero di copiare e tradurre in greco e latino; Girolamo si riferisce a questo libro come all'\u00aboriginale ebraico\u00bb e afferma che il vangelo usato da Nazareni ed Ebioniti era considerato da molti l'\u00aboriginale di Matteo\u00bb. Dice Girolamo: \"Matteo scrisse il Vangelo di Cristo nella lingua degli Ebrei, per quelli che s'erano convertiti dal giudaismo\".\nNella sua opera \"Adversus Pelagianos\", Girolamo afferma anche che il \u00abVangelo secondo gli Ebrei\u00bb era scritto in aramaico con caratteri ebraici \u00absecondo gli apostoli\u00bb o, secondo l'opinione di molti, \u00absecondo Matteo\u00bb, e che una copia era presente nella biblioteca di Cesarea e lui l'aveva potuta tradurre in greco e latino.\nIn base alla testimonianza di Girolamo \u00e8 possibile stabilire alcuni punti:\nRispetto al \"Vangelo degli Ebioniti\" e al \"Vangelo dei Nazarei\", del \"Vangelo degli Ebrei\" possediamo pi\u00f9 numerose e ampie testimonianze patristiche, in particolare grazie al \"Panarion\" di Epifanio di Salamina scritto tra il 374-377 circa, dove ne dedica una relativamente estesa trattazione al c. 30:\nContenuto.\nNon essendoci pervenuto alcun manoscritto completo del Vangelo degli Ebrei \u00e8 impossibile risalire con certezza al reale contenuto del testo e al suo legame col Vangelo di Matteo. Probabilmente si trattava di una forma variata di questo vangelo canonico, o addirittura era la primordiale stesura in aramaico operata dall'apostolo di cui fa memoria Papia, citato da Eusebio di Cesarea in \"Storia Ecclesiastica\" 3,39,16.\nIl passo citato da Origene secondo il quale lo Spirito Santo \u00e8 madre di Ges\u00f9, unitamente ad altre testimonianze patristiche circa varianti di lettura col Vangelo di Matteo, impediscono una diretta identificazione del vangelo canonico con quello degli Ebrei.\nI giudeo-cristiani non credevano nella nascita verginale di Ges\u00f9, per tale motivo dal Vangelo \u00e8 espunta la parte iniziale di Matteo che ne descrive appunto la nascita miracolosa. Il patriarca di Costantinopoli Niceforo I (758-828), nella sua \"Sticometria\" (o \"Cronografia\"), riporta la lunghezza del Vangelo degli Ebrei, 2200 linee, 300 in meno di quelle del Vangelo di Matteo. Tale dato lascia supporre che, oltre alla parte iniziale, non fossero presenti altri ampi tagli.\nNei Padri della Chiesa sono presenti distinti accenni circa il Vangelo degli Ebioniti, il Vangelo dei Nazarei e il Vangelo degli Ebrei. Tuttavia in alcuni loci si parla di Vangelo degli Ebrei ma il richiamo \u00e8 chiaramente a uno degli altri due (p.es. Eusebio di Cesarea in \"Storia Ecclesiastica\" 3,27,4 parla degli Ebioniti e dice che \"usavano solo il cosiddetto Vangelo secondo gli Ebrei\"; similmente Teodoreto in \"Haereticarum Fabularum Compendium\" 2,1 parla dei Nazareni e dice che \"accettano unicamente il Vangelo secondo gli Ebrei\"). Inoltre certi passi che un padre attribuisce a qualcuno dei 3 vangeli, un altro padre li attribuisce a un vangelo differente. Non \u00e8 difficile pertanto ipotizzare, sebbene non sia dimostrabile con assolutezza, che i 3 vangeli rappresentino diciture diverse di un unico testo.\nTuttavia, se esiste una certa tendenza nella comunit\u00e0 scientifica a ricondurli verso un unico vangelo (anche sulla scia delle citazioni patristiche), detto appunto vangelo degli Ebrei (ritenuto verosimilmente dai Padri della Chiesa come il vangelo originario di Matteo privo almeno della parte iniziale, la genealogia di Ges\u00f9 ), oggi esistono anche due teorie differenti. La prima identifica nel vangelo degli Ebrei anche il cosiddetto vangelo dei Nazarei , e nel vangelo degli Ebioniti il cosiddetto vangelo dei Dodici. A supporto di questa ipotesi la probabilit\u00e0 che, sulla base dei riferimenti pervenutici, il vangelo degli Ebioniti sia stato composto con il contributo fondamentale dei tre vangeli sinottici (Matteo, Marco, Luca), e pertanto appare difficile il riferimento ad un unico vangelo aramaico per questi tre testi citati dai \u2018'Padri'\u2019. Una seconda ipotesi parla di tre entit\u00e0 distinte: vangelo degli Ebrei, vangelo dei Nazarei e vangelo degli Ebioniti."}
{"id": "853371", "revid": "6066", "url": "https://it.wikipedia.org/wiki?curid=853371", "title": "Nuadu Airgetlam", "text": ""}
{"id": "853375", "revid": "16066", "url": "https://it.wikipedia.org/wiki?curid=853375", "title": "I Don't Want to Be Born", "text": ""}
{"id": "853378", "revid": "21079", "url": "https://it.wikipedia.org/wiki?curid=853378", "title": "Corpo non commutativo", "text": ""}
{"id": "853384", "revid": "183581", "url": "https://it.wikipedia.org/wiki?curid=853384", "title": "Eldorado", "text": ""}
{"id": "853389", "revid": "729019", "url": "https://it.wikipedia.org/wiki?curid=853389", "title": "Georgiano", "text": ""}
{"id": "853392", "revid": "547034", "url": "https://it.wikipedia.org/wiki?curid=853392", "title": "St\u00e9phane Sednaoui", "text": "Carriera.\nHa ottenuto successo come fotografo nella moda, nel giornalismo e nella pubblicit\u00e0 girando spot per Victoria's Secret, Vivienne Westwood, Revlon, Jean-Paul Gaultier e Ralph Lauren, prima che cominciasse a fotografare artisti celebri nei primi anni novanta. Ha scattato foto per Kylie Minogue, Bj\u00f6rk, Claire Danes, Liv Tyler, Courtney Love, Salma Hayek, Kurt Cobain, Richard Pryor, Robert Mitchum e Billy Wilder. Dall'inizio degli anni novanta ha cominciato anche a girare video musicali.\nNel settembre del 2005 \u00e8 stata pubblicata una raccolta su DVD di suoi videoclip e cortometraggi \"Work of Director: Stephane Sednaoui\", per conto della Directors Label."}
{"id": "853397", "revid": "141298", "url": "https://it.wikipedia.org/wiki?curid=853397", "title": "Wikka", "text": ""}
{"id": "853412", "revid": "122930918", "url": "https://it.wikipedia.org/wiki?curid=853412", "title": "Donauturm", "text": "La Donauturm (in italiano: Torre sul Danubio) \u00e8 una torre panoramica di Vienna costruita nel 1964 su progetto di Hannes Lintl in occasione della Mostra Internazionale del Giardino (WIG 64). Da allora \u00e8 diventata una popolare attrazione turistica. \nDescrizione.\nLa torre \u00e8 situata nel centro del Donaupark, costruito per ospitare la fiera dell'orticultura nel 22\u00ba distretto di Vienna, la Donaustadt.\nCon un'altezza di 252 metri, la torre \u00e8 uno dei pi\u00f9 alti edifici di Vienna. 779 scalini immettono nella sua piattaforma panoramica, la quale \u00e8 ad un'altezza di 150 metri e pu\u00f2 essere raggiunta mediante due ascensori che portano i turisti in alto in soli 35 secondi. Un giro turistico completo della torre dura 26, 39 o 52 minuti. La piattaforma \u00e8 usata talvolta durante l'estate per il \"bungee jumping\". Due ristoranti girevoli (ad un'altezza di 160 e 170 metri) offrono una vista varia sopra la capitale austriaca. Fa parte della \"World Federation of Great Towers\".\nLa Torre sul Danubio \u00e8 inoltre una radio-stazione privata e sede di diversi servizi di radiotrasmissione. Nonostante assomigli ad una torre TV, la \"Donauturm\" non \u00e8 usata per le trasmissioni TV (le maggiori stazioni televisive di Vienna si trovano a Kahlenberg)."}
{"id": "853415", "revid": "110157", "url": "https://it.wikipedia.org/wiki?curid=853415", "title": "Lipeck", "text": "Lipeck \u00e8 una citt\u00e0 della Russia europea, capoluogo della provincia omonima; sorge sul fiume Vorone\u017e, circa 438 km a sudovest di Mosca.\nLa citt\u00e0 viene menzionata per la prima volta nel XIII secolo; nel 1284 i Mongoli la distrussero durante una delle loro scorribande.\nNel 1702 lo zar Pietro il Grande ordin\u00f2 la costruzione di una acciaieria vicino a un importante deposito di minerale di ferro, che diede inizio allo sviluppo industriale della citt\u00e0. Oggi le attivit\u00e0 sui minerali presenti nella zona sono completo appannaggio della Novolipeck Steel.\nLipeck \u00e8 anche un centro termale di discreta importanza, da circa due secoli.\nLa citt\u00e0 \u00e8 servita da un aeroporto civile e, a circa 15\u00a0km dalla citt\u00e0, \u00e8 sede di una base dell'Aeronautica Militare Russa.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "853420", "revid": "1155", "url": "https://it.wikipedia.org/wiki?curid=853420", "title": "Platy", "text": ""}
{"id": "853421", "revid": "15756", "url": "https://it.wikipedia.org/wiki?curid=853421", "title": "Zone of the Enders", "text": ", spesso abbreviato in Z.O.E., \u00e8 un videogioco sviluppato e pubblicato dalla Konami nel 2001 per PlayStation 2. Il gioco ha come tema centrale il combattimento tra mecha.\n\"Z.O.E.\" \u00e8 stato prodotto da Hideo Kojima. I disegni dei mecha sono di Yoji Shinkawa, disegnatore dei personaggi della serie \"Metal Gear\".\nNel 2001 sono usciti anche un OAV, \"\", e una serie TV anime, \"Z.O.E. Dolores, I\", prodotti dalla Sunrise.\nIl seguito del gioco, del 2003, \u00e8 \"\", pubblicato in Giappone con il nome di \"Anubis: Zone of the Enders\".\nNel 2012 sia questo gioco che il suo sequel sono stati inclusi in una raccolta per PlayStation 3 e Xbox 360 riedita in alta definizione con il titolo \"Zone of the Enders HD Collection\".\nTrama.\nAmbientato attorno l'orbita di Giove nel 2172, il protagonista del gioco \u00e8 Leo Stenbuck, pilota di mecha.\nNel XXII secolo l'uomo ha ormai colonizzato vari pianeti del sistema solare, costruendovi colonie orbitali e scoprendo una nuova forma di energia, il Metatron, originariamente scoperto su Callisto. Bahram \u00e8 un'organizzazione militare anti-terrestre con base su Vascilia, colonia orbitale di Marte, che persegue l'indipendenza di Marte dalla Terra tramite l'uso della forza. La UNSF (United Nations Space Force), forza militare terrestre, ha preso il controllo di Antilia, una colonia orbitale di Europa (una delle lune di Giove), in precedenza sotto il controllo di Bahram. Il gioco si apre con un raid organizzato da Bahram per riprendere possesso di due Orbital Frame (nome dato ai mecha di ultima generazione basati su tecnologia Metatron) dalle straordinarie capacit\u00e0 costruiti proprio su Antilia, anche a costo di distruggere la colonia. \"Alpha\" e \"Bravo\" sono i nomi in codice dati ai due obiettivi: Bahram riesce presto ad impossessarsi di Alpha. Bravo, invece, per pura casualit\u00e0, viene trovato e riattivato da un abitante della colonia che cercava rifugio dall'assalto in corso, Leo Stenbuck, un ragazzino di soli 10 anni. Leo fa subito la conoscenza di ADA, l'intelligenza artificiale montata su Jehuty (vero nome dell'Orbital Frame), che aiuter\u00e0 il ragazzo per tutta la durata del gioco. Dopo aver distrutto alcuni Raptor, Jehuty viene intercettato da \"Neith\", Orbital Frame di Classe C pilotato da Viola, fredda e spietata ufficiale di Bahram. Il Jehuty dimostra da subito una classe tecnologica superiore, costringendo Viola alla ritirata. La Space Force riesce a mettersi in contatto col Jehuty, chiedendo la collaborazione di Leo per trasportare l'Orbital Frame su Marte, dove verr\u00e0 impiegato contro Bahram stessa. La Space Force si dimostra molto pi\u00f9 rispettosa della vita umana della controparte marziana e Leo accetta. Nel tentativo di difendere la colonia dagli attacchi, Leo trova Celvice Klein, sua amica d'infanzia, ma prima di trarla in salvo dovr\u00e0 affrontare \"Tempest\", altro Orbital Frame di classe C dotato di lanciafiamme inviato da Bahram. Sconfitto Tempest, ADA consiglia a Leo di distruggere il sistema EPS, manipolato da Bahram, per liberare la colonia dal pericoloso campo energetico. Dopo aver preso il controllo di un Raptor per distruggere la seconda antenna alla base del sistema EPS, ADA viene infettata da un virus trappola innescato da \"Tyrant\", Orbital Frame di Bahram che controlla tutti i Raptor nella colonia. Leo sar\u00e0 costretto a trovare un vaccino per eliminare il virus e ripristinare tutte le funzioni di Jehuty, dopodich\u00e9 eliminer\u00e0 facilmente Tyrant. La Space Force informa Leo che, per raggiungere lo Spazio Porto, dovr\u00e0 deviare verso i magazzini, che possono essere raggiunti solo attraversando la diga. Qui ad aspettarlo ci sar\u00e0 \"Nebula\", altro Orbital Frame di Classe C di Bahram. La sconfitta di Nebula impressiona Nohman (colonnello di Bahram) che nel frattempo ha riattivato \"Anubis\" (il vero nome dell'Orbital Frame Alpha). Raggiunti i magazzini, Viola aspetta la sua rivincita contro Jehuty, questa volta con un Neith potenziato, ma anche questa volta verr\u00e0 sconfitta. Mentre Leo e Celvice parlano con l'agente della Space Force, Viola spara a tradimento contro Celvice, costringendo Leo ad avviarsi verso lo Spazio Porto per affrontare un'ultima volta Viola e il suo Neith apparentemente immortale. Lo Spazio Porto \u00e8 stato riempito di mine vaganti da Bahram, e durante lo scontro con Viola, una di queste esplode proprio contro il suo Neith, condannandola a morte. A questo punto compare l'Anubis, pilotato da Nohman in persona. ADA spiega che Anubis \u00e8 l'Orbital Frame gemello di Jehuty, e che allo stato attuale Jehuty non sia in grado di competere contro l'Anubis. Leo non pu\u00f2 far altro che subire i colpi dell'Anubis fino a quando la Space Force non arriva in soccorso di Leo e di Jehuty, creando un'apertura nello Spazio Porto e permettendo loro la fuga. Leo pu\u00f2 cos\u00ec rivedere Celvice a bordo dell'Atlantis e salutare ADA, ringraziandola per il suo costante aiuto. Alla domanda di Leo su cosa far\u00e0 una volta giunta su Marte, ADA rivela la sua vera missione: autodistruggere il Jehuty per fermare Bahram.\nModalit\u00e0 di gioco.\n\"Zone of the Enders\" \u00e8 un \"hack and slash\" in terza persona, la visuale cambia in prima persona solo durante i dialoghi. Per tutta la durata del gioco si piloter\u00e0 il Jehuty: si dovranno risolvere enigmi, si dovr\u00e0 proteggere la colonia, si dovranno cercare i potenziamenti giusti (driver) per poter proseguire con la trama.\nAccoglienza.\nLa rivista \"Play Generation\" classific\u00f2 il Jehuty come il terzo protagonista pi\u00f9 gigantesco dei videogiochi su PlayStation 2."}
{"id": "853423", "revid": "125302581", "url": "https://it.wikipedia.org/wiki?curid=853423", "title": "Marco Motta", "text": "Carriera.\nClub.\nAtalanta, Udinese e Torino.\nInizia la sua carriera calcistica, per poi passare nelle giovanili dell'Atalanta. Esordisce in Serie A con la squadra bergamasca a 18 anni, il 9 gennaio 2005 contro la Roma. Dopo 19 presenze in maglia atalantina nel campionato 2004-2005, passa in compropriet\u00e0 all'Udinese ma, nella prima stagione in Friuli, non trova molto spazio a causa di un infortunio, giocando solo 6 partite e segnando 1 rete, contro il il 16 gennaio 2006 (risultato finale 2-2). Nel campionato 2006-2007 raggiunge le 16 presenze. Nell'agosto del 2007, dopo averlo riscattato dall'Atalanta, l'Udinese lo cede in prestito al Torino, squadra nella quale colleziona 24 presenze e una rete, segnata a Bergamo il 21 ottobre 2007, in Atalanta-Torino (2-2). Nell'estate del 2008, a 22 anni, torna all'Udinese per fine prestito.\nRoma.\nDopo 14 gare giocate, il 1\u00ba febbraio 2009, la Roma lo preleva in prestito gratuito, con la possibilit\u00e0 di trattenerlo in compropriet\u00e0 versando 3,5 milioni di euro nelle casse della societ\u00e0 friulana. Debutta in maglia giallorossa l'8 febbraio allo stadio Olimpico, nella partita Roma-Genoa (3-0) subentrando all'infortunato Cicinho, facendo un'ottima partita e dimostrando le sue doti. Viene impiegato con continuit\u00e0 come terzino destro e gioca da titolare anche le partite degli ottavi di finale della Champions League contro l'Arsenal. Alla fine della stagione la Roma rileva dall'Udinese la met\u00e0 del cartellino del giocatore.\nJuventus, Catania, Bologna e Genoa.\nIl 26 giugno 2010 viene riscattato dall'Udinese alle buste; tuttavia il successivo 5 luglio vi ceduto in prestito oneroso di 1,25 milioni di euro alla Juventus, con diritto di riscatto fissato a 3,75 milioni. Il 22 giugno 2011, dopo essere stato riscattato dal club piemontese pagando i 3,75 milioni all'Udinese in tre esercizi, firma un contratto quadriennale coi torinesi.\nCi\u00f2 nonostante, nei mesi seguenti finisce per non rientrare nei piani del tecnico bianconero Antonio Conte, pertanto il 30 gennaio 2012 viene ceduto in prestito al Catania. Fa il suo esordio con la maglia rossazzurra il 12 febbraio 2012 in Catania-Genoa terminata 4-0. Alla fine del prestito torna a Torino. Il 19 luglio 2012 viene raggiunto l'accordo tra la Juventus e il Bologna per il suo trasferimento nella citt\u00e0 emiliana in prestito con diritto di riscatto della met\u00e0 del cartellino. A fine stagione, il Bologna non esercita il diritto di riscatto e Motta si riaccasa alla Juventus. Il 23 gennaio 2014 passa in prestito con diritto di riscatto al Genoa. Fa il suo esordio con la maglia del \"grifone\" il 9 febbraio seguente, in occasione della vittoria esterna contro il Livorno.\nTornato alla Juventus per fine prestito, viene trattenuto dalla \"Vecchia Signora\" senza per\u00f2 giocare alcuna partita, sicch\u00e9 il 2 febbraio 2015, ultimo giorno di calciomercato, rescinde il proprio contratto con i bianconeri.\nWatford e Charlton.\nIl 26 febbraio 2015 firma un contratto fino a fine stagione con il Watford. Fa il suo esordio con il club inglese il 3 marzo nella vittoria interna per 1-0 contro il Fulham, a fine stagione dopo aver contribuito alla promozione del club in Premier League giocando 9 incontri non riesce a trovare un accordo per la successiva stagione rimanendo svincolato.\nDopo essere rimasto svincolato, per non perdere la condizione atletica si \u00e8 allenato per un periodo con il QPR. Il 12 febbraio 2016 viene ingaggiato dal Charlton, ultimo nella Championship, con il quale firma un contratto valido fino al termine della stagione. Entrato subito nello scacchiere del mister Jos\u00e9 Riga, esordisce una settimana dopo contro il Fulham, questa volta venendo per\u00f2 sconfitto 3-0. Chiude la stagione totalizzando 12 presenze.\nAlmer\u00eda e Omonia Nicosia.\nRimasto senza squadra per tutta la prima parte della stagione 2016/2017, il 31 gennaio 2017 trova un accordo con l'Almer\u00eda, seconda serie spagnola. Il suo debutto avviene l'11 febbraio nella sfida col Girona, conclusa sullo 0-0. Chiude la prima stagione con 15 presenze condite da un assist. Nella stagione successiva, dopo aver giocato le prime tre gare, non viene pi\u00f9 convocato fino a novembre, quando al rientro trova anche il suo primo gol, il 3 dicembre 2017 nella vittoria interna sul Tenerife (2-1). Segna alla fine 3 gol in 28 presenze, ma il 10 luglio 2018 decide di rescindere il contratto che lo avrebbe legato al club spagnolo fino al 2019.\nIl 16 luglio 2018 firma un contratto di due stagioni con i ciprioti dell'Omonia Nicosia.\nPersija Jakarta.\nIl 13 gennaio 2020 firma un contratto di un anno e mezzo con la squadra indonesiana Persija Jakarta.\nNazionale.\nGioca in tutte le nazionali giovanili, ed esordisce in Nazionale Under-21 nel 2005, con il commissario tecnico Claudio Gentile. Nel 2007 viene convocato dal CT Pierluigi Casiraghi per l'Europeo Under-21 nei Paesi Bassi. Dopo l'Europeo, con l'inizio del nuovo ciclo degli \"azzurrini\", diventa il capitano della squadra. Nel 2008, con la Nazionale Olimpica, dopo aver vinto il Torneo di Tolone, prende parte ai Giochi olimpici di Pechino, dove l'Italia viene eliminata ai quarti di finale. Il 9 settembre 2008 segna di testa, sugli sviluppi di un calcio d'angolo, il suo primo gol con l'Under-21 contro la Croazia. Nel giugno 2009 partecipa agli Europei Under-21 in Svezia, dove gli \"azzurrini\" vengono sconfitti in semifinale dalla Germania per 1-0. Viene inserito dall'UEFA nella lista dei 10 migliori giocatori della competizione.\nNel frattempo, il 22 marzo 2009 riceve la sua prima convocazione in Nazionale maggiore dal commissario tecnico Marcello Lippi, in occasione delle partite di qualificazione al Mondiale 2010 contro e . In entrambe le sfide viene portato in panchina, ma non esordisce. Viene convocato in Nazionale dal nuovo CT azzurro Cesare Prandelli, esordendo il 10 agosto 2010, a 24 anni, giocando titolare nell'amichevole Italia-Costa D'Avorio (0-1).\nStatistiche.\nPresenze e reti nei club.\n\"Statistiche aggiornate al 16 gennaio 2022.\""}
{"id": "853432", "revid": "130040", "url": "https://it.wikipedia.org/wiki?curid=853432", "title": "Abd al-Rahman ibn Abd Allah al-Rhafiqilui", "text": ""}
{"id": "853436", "revid": "765341", "url": "https://it.wikipedia.org/wiki?curid=853436", "title": "Michael Reiziger", "text": "Caratteristiche tecniche.\nEra un terzino di spinta che agiva prevalentemente sulla corsia destra, dotato di rapidit\u00e0 e abilit\u00e0 in fase di marcatura. All'occorrenza era in grado di ricoprire anche il ruolo di difensore centrale.\nCarriera.\nGiocatore.\nClub.\nHa giocato con Ajax, Volendam, Groningen, Milan, Barcellona, Middlesbrough e PSV Eindhoven.\nNazionale.\nCon la Nazionale olandese, in cui ha esordito nel 1994, vanta 72 presenze e un gol, partecipando agli Europei 1996 e 2000 e 2004 e ai Mondiali 1998.\nAllenatore.\nIl 20 giugno 2013 entra nello staff dello Sparta Rotterdam come tecnico della selezione B-1. Nel giugno 2014 diventa vice di Maarten Stekelenburg alla guida dell\u2019Olanda Under-17. Il 30 dicembre viene annunciato che a partire dal 3 gennaio 2015 passa in prima squadra come vice del nuovo tecnico Alex Pastoor e in contemporanea ha dovuto lasciare gli \"Oranje\" perch\u00e9 non pu\u00f2 combinare i due ruoli. Il 24 dicembre rinnova il contratto per altri tre anni.\nIl 21 giugno 2017 viene nominato tecnico dell\u2019Ajax Jong. Esordisce nella vittoria in trasferta contro il Cambuur per 2-1. Il 21 dicembre viene nominato tecnico \"ad interim\" della squadra maggiore in sostituzione dell\u2019esonerato Marcel Keizer, sceglie come suo vice Winston Bogarde. Esordisce nella vittoria casalinga per 3-1 contro il Willem II. Dopo una settimana lascia la squadra a Erik ten Hag, facendo cos\u00ec ritorno alla squadra riserve. Il 28 maggio 2019 viene scelto come vice di ten Hag in prima squadra al posto di Aron Winter."}
{"id": "853437", "revid": "1870058", "url": "https://it.wikipedia.org/wiki?curid=853437", "title": "Alda D'Eusanio", "text": "Dopo una prima parte della sua carriera dedicata a programmi prettamente d'informazione, Alda D'Eusanio \u00e8 diventata un volto molto noto della Rai conducendo e scrivendo quello che sarebbe diventato uno dei programmi di punta di Rai 1: \"L'Italia in diretta\", successivamente rinominato \"La vita in diretta\". Nel corso degli anni '90 e 2000 ha condotto numerose trasmissioni in Rai, tra cui grandi successi come \"Al posto tuo\". Successivamente si \u00e8 dedicata maggiormente all'attivit\u00e0 di opinionista sulle reti Mediaset.\nBiografia.\nInizia la sua carriera occupandosi soprattutto di questioni socio-politiche nel programma d'attualit\u00e0 di Rai 2, \"L'Italia a schede\" ed in varie rubriche del TG2, di sport per il programma \"Sport sette\", di politica interna ed internazionale come inviata speciale e poi come caporedattrice per il TG2 e di argomenti scientifici per la rubrica \"Scienze in TV\", trasmessa anch'essa da Rai 2.\nGuadagna notoriet\u00e0 negli anni '80 e '90 per l'amicizia con il leader del PSI Bettino Craxi, facendo nascere polemiche poich\u00e9 il telegiornale era in quota socialista nella lottizzazione della televisione di stato.\nDopo la laurea in Sociologia alla Sapienza - Universit\u00e0 di Roma, diventa giornalista professionista il 9 giugno 1988. Dal 1988 al 1994 conduce il TG2 Stanotte, e nella stagione 1994-1995 passa a condurne l'edizione principale, allora trasmessa alle 19:45. Sposata dal 1983 con il professore di sociologia Gianni Statera fino alla morte di lui, avvenuta nel 1999, \u00e8 conduttrice e autrice di vari programmi televisivi, come il rotocalco pomeridiano \"L'Italia in diretta\" nella stagione 1995-1996 (re-intitolato in seguito \"Cronaca in diretta\" e poi ancora \"La vita in diretta\") e il settimanale di attualit\u00e0 \"Domani \u00e8 un altro giorno\" nel 2000, entrambi in onda su Rai 2.\nIl programma televisivo per cui \u00e8 pi\u00f9 conosciuta \u00e8 il talk show \"Al posto tuo\", in onda il primo pomeriggio su Rai 2, iniziato nel 1999 e da lei ideato. Condotto dalla stessa D'Eusanio fino al 2003, il programma \u00e8 diventato il pi\u00f9 seguito nella fascia oraria del primo pomeriggio nelle stagioni 1999-2000, 2000-2001 e 2001-2002. Il format era caratterizzato dal fatto di proporre storie non reali fatte passare come se fossero autentiche, tanto da far guadagnare alla conduttrice gli appellativi - attribuitole dalla trasmissione \"Striscia la notizia\" - di \"regina dei tarocchi TV\" oppure \"regina delle bufale\". In relazione a tali polemiche, la D'Eusanio ha vinto una causa giudiziaria per diffamazione intentata nei confronti di un ragazzo che aveva dichiarato a \"Striscia la notizia \"di avere \"taroccato\" una storia raccontata nel programma. In questo periodo \u00e8 alla guida anche di alcune trasmissioni di prima serata sempre dello stesso genere di \"Al posto tuo\", come \"Batticuore\" su Rai 2 nella primavera del 2001, programma in cui coppie conosciutesi tramite chat s'incontravano dal vero per la prima volta, e \"Un pugno o una carezza\" in onda in prima serata su Rai 1 nella primavera del 2002.\nNella stagione 2003-2004, \u00e8 sostituita da Paola Perego alla conduzione di \"Al posto tuo\", ma conduce \"Qualcosa \u00e8 cambiato\", in onda su Rai 1 in prima serata nei primi mesi del 2004. Dopo un periodo d'inattivit\u00e0 torna in TV nel 2006 con un genere per lei inedito, il quiz, con la trasmissione di Rai 1 \"Il malloppo\", in onda nell'access-prime time della domenica. Nella primavera del 2008 propone un nuovo programma nel pomeriggio di Rai 2: il talk show \"Ricomincio da qui\" (confermato anche nella stagione successiva 2008-2009) e nelle estati del 2008 e nel 2009 il programma di prima serata \"Ricominciare\" in onda sempre su Rai 2. Nella stagione televisiva 2009-2010 \"Ricomincio da qui\" \u00e8 cancellato, e la D'Eusanio presenta sempre su Rai 2 dal 4 ottobre 2009 per dieci puntate il programma \"Ci vediamo domenica\", trasmesso nella tarda mattinata domenicale.\nIn attesa di una nuova trasmissione, \u00e8 apparsa come ospite in vari programmi televisivi di Rai e Mediaset come \"Domenica in\", \"Torto o ragione? Il verdetto finale\", \"Domenica Live\", \"Pomeriggio Cinque\", \"La vita in diretta\" (da lei condotto anni prima) e \"Le amiche del sabato\". Il 24 gennaio 2012 \u00e8 vittima di un grave incidente, venendo travolta da una motocicletta mentre attraversa di poco fuori dalle strisce pedonali in corso Vittorio Emanuele a Roma, riportando una frattura occipitale e alcune emorragie. Ricoverata al policlinico Agostino Gemelli, a seguito dell'incidente \u00e8 stata in coma ed ha in seguito intrapreso una terapia riabilitativa neurologica.\nTorna in TV nel 2018: conduce la versione rinnovata di \"Vite da copertina\" su TV8, cura una rubrica di interviste all'interno della trasmissione \"CR4 - La Repubblica delle Donne\" in onda su Rete 4 e condotta da Piero Chiambretti, mentre nei primi mesi del 2019 \u00e8 opinionista, assieme ad Alba Parietti, della quattordicesima edizione de \"L'isola dei famosi\" in onda su Canale 5 e condotta da Alessia Marcuzzi: aveva gi\u00e0 preso parte alla quinta edizione del reality (allora trasmesso da Rai 2 e condotto da Simona Ventura) con lo stesso ruolo.\nSempre nel 2019 diventa opinionista di \"Live - Non \u00e8 la D'Urso\" su Canale 5.\nA partire dal 29 gennaio 2021 partecipa alla quinta edizione del \"Grande Fratello Vip,\" venendo poi squalificata il 6 febbraio.\nPremi e riconoscimenti.\nHa vinto nel 2010 il Premio Penisola Sorrentina Arturo Esposito, coordinato da Mario Esposito e presieduto da Magdi Allam."}
{"id": "853451", "revid": "76963", "url": "https://it.wikipedia.org/wiki?curid=853451", "title": "Kip Pardue", "text": ""}
{"id": "853452", "revid": "1439131", "url": "https://it.wikipedia.org/wiki?curid=853452", "title": "Renault Vivaquatre", "text": "La Vivaquatre \u00e8 un'autovettura di fascia alta prodotta dal 1932 al 1939 dalla Casa francese Renault.\nProfilo.\nLa Vivaquatre nasce da una costola del progetto che l'anno prima diede vita alla Primaquatre. Fu realizzata partendo dal telaio di quest'ultima, ma debitamente allungato nel passo. La parentela con la Primaquatre \u00e8 tradita dalla sigla di progetto, che nelle prime versioni era KZ7, e che quindi evidenziava una continuit\u00e0 con la vecchia Type KZ di cui la Primaquatre era la principale erede. La Vivaquatre era nata per essere principalmente una versione ultraconfortevole della Primaquatre, ed il passo allungato di ben 26 cm ne era una delle principali caratteristiche. Quanto alla meccanica, essa ricalcava esattamente quella montata sulla Primaquatre. Era presente infatti un motore a 4 cilindri da 2120 cm\u00b3 di cilindrata, in grado di erogare inizialmente 35 CV. Tale motore era presente sulla KZ7, ma anche sulla KZ17, introdotta nel 1934 e sulla KZ23 del 1935. La distribuzione era affidata a valvole laterali, mentre la trazione era posteriore, con cambio a tre marce non sincronizzate. Durante questi primi anni di commercializzazione, la Vivaquatre fu oggetto di restyling continui, mirati a migliorare sempre pi\u00f9 la penetrazione aerodinamica, grazie a linee che da quelle squadrate della KZ7, passarono a quelle arrotondate della KZ23. In seguito, a partire dal 1936, in occasione del lancio della ADL1, anche la meccanica mut\u00f2, in concordanza con gli aggiornamenti meccanici effettuati sulla Primaquatre. La vecchia unit\u00e0 da 2.1 litri fu sostituita da un altro 4 cilindri, ma da 2383\u00a0cm\u00b3 di cilindrata. La potenza massima erogabile dal motore della Vivaquatre ADL1 era di 56 CV a 3300 giri. Fino al 1939 vi furono altre tre serie, denominate ADL2, BDH1, BDH3 e BDH4, tutte con meccanica identica a quella della ADL1. Le linee delle serie prodotte dal 1936 in poi rimasero pressoch\u00e9 inalterate, anche come rotondit\u00e0. Aumentarono le dimensioni, fino a raggiungere i 4.70 metri di lunghezza.\nNel 1939 la Vivaquatre fu definitivamente pensionata. La successiva Renault di cilindrata intorno ai due litri o poco pi\u00f9 fu la Fr\u00e9gate, lanciata per\u00f2 ben 11 anni dopo."}
{"id": "853471", "revid": "1086846", "url": "https://it.wikipedia.org/wiki?curid=853471", "title": "Unione Sportiva Lecce 1985-1986", "text": "Questa voce raccoglie le informazioni riguardanti l'Unione Sportiva Lecce nelle competizioni ufficiali della stagione 1985-1986.\nStagione.\nBench\u00e9 rinforzata dagli argentini Barbas e Pasculli, la compagine salentina \u2014 il cui debutto in massima serie si consum\u00f2 imponendo un pareggio ai campioni uscenti del Verona \u2014 registr\u00f2 un difficile impatto con la A, racimolando 6 punti nella fase d'andata che resero i giallorossi fanalino di coda gi\u00e0 al giro di boa.\nPur a fronte di un lieve miglioramento nella tornata conclusiva, il Lecce non riusc\u00ec a schiodarsi dall'ultima posizione: a sancire anzitempo il ritorno in cadetteria fu, a fine marzo, una sconfitta esterna con l'Avellino. Malgrado il verdetto emesso con largo anticipo, i pugliesi seppero imprimere una svolta decisiva alla corsa-scudetto espugnando il terreno della Roma alla penultima giornata: il clamoroso risultato indirizz\u00f2 il titolo in favore della Juventus, laureatasi campione nella domenica conclusiva trionfando proprio in casa salentina. \nL'esito della trasferta romana e il peso della gara sulla classifica finale ingenerarono sospetti di \"combine\", presumibilmente riconducibili allo scandalo-scommesse esploso nella primavera 1986: dall'indagine non emerse tuttavia alcun elemento di interesse penale.\nMaglie e sponsor.\nLo sponsor tecnico per la stagione 1985-1986 fu Adidas, mentre lo sponsor ufficiale fu Alaska Gelati.\nOrganigramma societario.\nArea direttiva\nArea tecnica"}
{"id": "853474", "revid": "28592", "url": "https://it.wikipedia.org/wiki?curid=853474", "title": "Rione Sbarre", "text": ""}
{"id": "853484", "revid": "287204", "url": "https://it.wikipedia.org/wiki?curid=853484", "title": "La Regina d'Africa (romanzo)", "text": "La Regina d'Africa (\"The African Queen\") \u00e8 un romanzo del 1935 di C.S. Forester, da cui \u00e8 stato tratto l'omonimo film di John Huston del 1951.\nTrama.\nL'inizio.\nNel 1914, allo scoppio della Prima guerra mondiale, l'Africa Centrale Tedesca viene mobilitata per far fronte alla minaccia britannica. Tra i residenti stranieri Rose Sawyer, una giovane donna sorella di un missionario appena morto, si trova improvvisamente sola nella missione sul fiume Ulanga abbandonata dai nativi. Raggiunta dalla lancia a vapore \"Regina d'Africa\", convince facilmente il macchinista inglese Allnutt, lasciato solo dalla sua ciurma, a portarla via da l\u00ec. Ma il suo proposito \u00e8 vendicare il fratello, osteggiato e umiliato in vita dalle autorit\u00e0 tedesche. Il percorso del fiume Ulanga sfocia in un lago controllato dalla nave \"K\u00f6ningine Luise\", e la \"Regina d'Africa\" dovrebbe essere la protagonista della sua vendetta.\nLungo il fiume.\nAvendo a disposizione delle buone scorte di viveri, ed una quantit\u00e0 di gelignite destinata alla miniera della stessa compagnia proprietaria della lancia, i due iniziano ad imbastire un piano di attacco. Dopo aver raggiunto il delta del fiume, dovranno speronare la \"K\u00f6ningine Luise\" facendo detonare l'esplosivo. Ma per riuscire occorrono due cose: discendere il fiume superando le rapide ed il presidio tedesco posto a monte di queste, e predisporre l'occorrente per la detonazione.\nPer far questo trasformano la \"Regina\" in un grosso siluro mettendo la gelignite in alcune taniche e costruendo un detonatore. Ma se Allnutt \u00e8 il braccio, Rose \u00e8 la mente e lo sprone che convince il riluttante macchinista a proseguire nell'improbabile piano.\nArrivati al presidio tedesco, il suo comandante non si aspetta che la lancia provi ad affrontare le rapide pi\u00f9 a valle e crede di dover ricevere la resa di due persone spossate ed impaurite. Ma quando la lancia passa davanti alla citt\u00e0 al massimo della sua velocit\u00e0, \u00e8 troppo tardi per qualcosa di pi\u00f9 di qualche sparo isolato.\nL'arrivo nel delta.\nDopo aver superato le rapide con difficolt\u00e0, lo spirito debole di Allnutt si esalta, complice il contagioso ottimismo di Rose, e l'allestimento della barca, sebbene malridotta, prosegue. Prosegue nonostante la distruzione dell'elica e la sua ricostruzione da parte di Allnutt. Prosegue nonostante le miriadi di insetti e i fondali bassissimi, e il continuo arenarsi nonostante i pochi centimetri di pescaggio della lancia. Prosegue nonostante le tempeste e le erbe acquatiche che si avvolgono attorno all'elica e vanno scostate per avanzare lentamente. Infine iniziano da lontano a studiare le abitudini della preda prima dell'attacco.\nLa fine.\nMa l'ultima tempesta, in vista dell'obiettivo e con la barca pronta, affonda la barca e i due naufraghi vengono ripescati dai tedeschi che, a fronte del loro mutismo, vogliono fucilarli come spie. Sar\u00e0 il giubbotto di salvataggio indossato da Rose, con il nome della \"Regina d'Africa\" stampigliato sopra, a farli riconoscere. Il comandante tedesco decide allora per pura umanit\u00e0 di consegnarlo agli inglesi, a loro volta sospettosi, che li consegnano in due tende separate mentre le due motovedette appena arrivate affrontano e neutralizzano la nave tedesca. Il console britannico informa Allnutt che deve arruolarsi, ed i due decidono di sposarsi. Come conclude il narratore, \"se abbiano o meno vissuto felicemente, \u00e8 difficile a dirsi\".\nDifferenze col film.\nA differenza del romanzo, la \"K\u00f6ningine Luise\" si imbatte nel relitto della Regina d'Africa affondata facendo detonare gli esplosivi e affondando a sua volta."}
{"id": "853488", "revid": "30610", "url": "https://it.wikipedia.org/wiki?curid=853488", "title": "Angelo Moore", "text": "Oltre a quest'attivit\u00e0, si occupa anche di poetica e fa il \"narrante\" di concerti in vari club, pub, bar e festival. Nel 1996 ha pubblicato la sua antologia di poesie intitolata \"Dr. Maddvibe's Comprehensive Linkology\".\nSua madre \u00e8 un'insegnante di lettere inglesi della scuola \"Reseda High School\", a Reseda, CA."}
{"id": "853491", "revid": "6923", "url": "https://it.wikipedia.org/wiki?curid=853491", "title": "Nuoto ai Giochi della XXI Olimpiade", "text": "Le specialit\u00e0 del nuoto ai Giochi della XXI Olimpiade si svolsero dal 18 al 25 luglio 1976 presso la Olympic Pool di Montr\u00e9al. Il programma fu composto da 26 eventi, 13 femminili e 13 maschili.\nPartecipanti.\nPresero parte alla competizione 471 nuotatori in rappresentanza di 51 comitati olimpici nazionali."}
{"id": "853494", "revid": "110157", "url": "https://it.wikipedia.org/wiki?curid=853494", "title": "Le Nuove Erbe", "text": "Le Nuove Erbe sono un duo musicale italiano, formato dalle gemelle Anna Maria e Francesca Giampaolo (Arcevia, il 28 dicembre 1956).\nLa loro carriera cominci\u00f2 con l'incisione di alcuni 45 giri all'inizio degli anni settanta.\nRaggiungono la popolarit\u00e0 grazie ad alcune trasmissioni televisive dell'ex-Jugoslavia, paese nel quale conoscono momenti di discreta fama, grazie anche alla partecipazione al noto Festival di Spalato.\nSicuramente pi\u00f9 note all'estero che in Italia, vengono ammesse comunque al Festival di Sanremo 1975, dove si esibiscono col brano \"Topolino piccolo\", giungendo tra i 12 finalisti ma senza entrare tra i primi 6. Dopo la manifestazione viene pubblicato il 45 giri della canzone presentata al Festival che, sul lato B, riporta un brano abbastanza simile per sonorit\u00e0 e stile, intitolato \"L\u00e0 \u00e8 la citt\u00e0\".\nNel 1978 viene pubblicato l'album \"L'amore \u00e8 una cosa meravigliosa\", dal quale \u00e8 tratto il singolo contenente il brano omonimo e \"Le foglie morte\".\nLa carriera del duo termina subito dopo: Francesca si trasferisce a Bologna, mentre Maria si sposa e sceglie di dedicarsi alla famiglia."}
{"id": "853496", "revid": "532625", "url": "https://it.wikipedia.org/wiki?curid=853496", "title": "Hannes Lintl", "text": "\u00c8 conosciuto per aver progettato la Donauturm (torre sul Danubio, 1964), parte dell'orizzonte viennese, una popolare torre panoramica ed attrazione turistica."}
{"id": "853499", "revid": "599013", "url": "https://it.wikipedia.org/wiki?curid=853499", "title": "Datassette", "text": "Datassette (o anche Datasette) \u00e8 una linea di unit\u00e0 a nastro magnetico prodotte dalla Commodore International per i suoi computer a 8 bit. Il nome nasce dalla fusione delle parole inglesi \"data\" (dati) e \"cassette\" (cassetta).\nStoria.\nVenne utilizzato fin dalla commercializzazione dei primi home computer Commodore, poich\u00e9 di dimensioni contenute e soprattutto poco costoso, fattori che lo resero un ottimo strumento per l'utilizzo di un sistema di memoria di massa.\nIn Europa ebbe una notevole diffusione e fu comunissimo, anche dopo l'introduzione del Commodore 1541 e dei floppy disk, e furono disponibili a un prezzo contenuto. Negli Stati Uniti d'America ebbe un ruolo minore come memoria di massa poich\u00e9 i floppy disk ebbero maggior diffusione e divennero presto lo standard di fatto, nonostante la periferica Commodore 1541 costasse cinque volte pi\u00f9 del \"Datassette\".\nCaratteristiche.\nInterfacciamento hardware.\nIl collegamento al computer avviene tramite un connettore a pettine, come quello utilizzato dal \"Commodore 1530\" nel Commodore 64, o un connettore Mini-DIN adoperato nel \"Commodore 1531\" e implementato su Commodore 16. Poich\u00e9 \u00e8 impossibile registrare segnali audio su tali dispositivi, essi erano le uniche unit\u00e0 di memoria di massa utilizzabili con i computer Commodore. La quantit\u00e0 massima di dati immagazzinabile per l'utilizzo era di circa per lato con una audiocassetta di 30 minuti; con l'utilizzo del \"turbo tape\" e di altri software appositi aument\u00f2 il limite a 1000 kb.\nElettronica e funzionamento.\nConteneva al suoi interno dei circuiti di lettura e scrittura completamente diversi da un registratore audio standard; quando veniva premuto il tasto \"play\" un segnale di massa veniva inviato ad un ingresso specifico interfacciato col microprocessore. Questi a sua volta, tramite un interruttore a transistor sul computer, azionava il motore per il trascinamento del nastro magnetico. La cassetta era quindi pronta per l'operazione di lettura o scrittura. Aveva anche un contatore di giri posto a lato dello sportello della cassetta che era usato per arrivare pi\u00f9 rapidamente al programma voluto agendo sui tasti di avanzamento e riavvolgimento veloce.\nIn fase di lettura il circuito amplificatore prendeva il segnale dal nastro e lo riconvertiva in livelli logici. Questo si otteneva tramite un distorsore con funzione di amplificatore limitatore (che rimuoveva le variazioni di ampiezza) e da un circuito di commutazione che trasferiva i dati di uscita tra 0 e 5 volt. Tuttavia dopo un utilizzo intenso era necessario procedere alla regolazione della vite dell'azimut della testina che tendeva a disallinearsi rendendo difficoltoso il caricamento del software.\nIn fase di scrittura, il computer inviava un segnale digitale, che veniva convertito dal preamplificatore e dall'amplificatore in un'uscita per il convertitore DC-DC. L'uscita di corrente veniva a sua volta applicata alla bobina della testina, che per induzione, provocava dei campi magnetici sul nastro che rappresentavano i dati informatici.\nI segnali utilizzati.\nIl dispositivo per immagazzinare dati utilizzava dei \"pattern\" di segnale ad onde quadrate, incluso un bit di parit\u00e0. Esse erano create registrando alternativamente un segnale forte e un'assenza di segnale, di uguale periodo. Poich\u00e9 il Commodore 64 utilizza tre modelli di onda quadra che si differenziano per la lunghezza del periodo: breve, medio e lungo, i programmi erano scritti due volte su nastro per la correzione degli errori; utilizzava convertitori analogico-digitali e filtri audio integrati per convertire i dati digitali del computer in suoni analogici e viceversa.\nLa struttura dei file.\nI file che rappresentano programmi o dati vengono registrati sul nastro magnetico come sequenza di byte. Lo scambio di Byte fra il computer e il registratore avviene a blocchi, tramite un buffer di 192 byte. Ogni byte di dati \u00e8 preceduto da un marcatore costituito da un'onda lunga seguita da un'onda media. \"0\" bit viene rappresentato da un'onda corta seguita da un'onda media, mentre al contrario, \"1\" bit viene rappresentato da un'onda media seguita da un'onda corta.\nQuando si salva un programma sul nastro, il KERNAL crea nel buffer un primo blocco, detto header, contenente:\nTerminata la trasmissione dell'header, il sistema operativo effettua quindi la trasmissione dell'intero programma, diviso a blocchi di 192 byte.\nA questo punto il Kernal ripete la trasmissione dell'header e di tutti i blocchi del programma.\nQuesta seconda trasmissione di dati ridondanti ha lo scopo di verificare, al momento della lettura, la correttezza dei byte ed eventualmente correggere quelli affetti da errori.\nIl controllo errori.\nIl controllo di errore era possibile dato che per ogni byte di programma il KERNAL trasmetteva in realt\u00e0 un gruppo di 9 bit: 8 relativi al byte effettivamente da trasmettere e uno, di parit\u00e0, calcolato in modo che la somma dei bit di valore 1 presenti nei 9 bit fosse un numero pari. Al momento della lettura del nastro, il KERNAL verificava che per ogni gruppo di 9 bit fosse soddisfatta la regola della parit\u00e0; se ci\u00f2 non accadeva esso memorizzava in una specifica locazione della RAM, il byte sospetto. Durante la lettura successiva dello stesso blocco di byte, il sistema verificava se i byte corrispondenti a quelli errati soddisfacevano la parit\u00e0: se ci\u00f2 accadeva il nuovo byte veniva sostituito a quello errato nella memoria di programma. Se anche qualcuno di questi byte non soddisfaceva la parit\u00e0, il KERNAL cessava il caricamento ed inviava al video il messaggio codice_1\nIl messaggio di errore si otteneva solo se ne venivano rilevati pi\u00f9 di 30 al primo passaggio, o se quelli nel primo passaggio non potevano essere corretti dal secondo. Questo metodo di rilevazione degli errori era ritenuto abbastanza sicuro ed affidabile, a discapito per\u00f2 della velocit\u00e0 di caricamento. Per aumentare la velocit\u00e0 di caricamento del software contenuto nei nastri furono rilasciati programmi denominati turbo tape basati su sistemi di scrittura e lettura dei dati personalizzati.\nSpecifiche tecniche.\nLe specifiche tecniche del Datassette erano:\nModelli principali.\nIl primo modello fu il \"C2N\", sviluppato come periferica per il Commodore PET, ma compatibile anche con il VIC-20 ed il C64/C128. Successivamente per questi computer fu sviluppato un modello con forme pi\u00f9 arrotondate, denominato \"1530\", funzionalmente identico al C2N. Infine la Commodore rilasci\u00f2 il modello \"1531\" per il C16/Plus/4, caratterizzato da un attacco differente rispetto a quello del 1530. I primi due modelli esterni erano venduti come periferiche per il Commodore PET, i restanti due per il VIC-20 e il C64. Erano tutti compatibili con le macchine ad 8 bit della Commodore, tranne che il 1531.\nI modelli pi\u00f9 recenti presentavano un forellino sopra la tastiera, per permettere l'accesso alla vite di regolazione della posizione dell'azimut, rendendo cos\u00ec possibile la regolazione tramite un piccolo giravite senza smontare il telaio della periferica. I pi\u00f9 famosi furono:"}
{"id": "853503", "revid": "486946", "url": "https://it.wikipedia.org/wiki?curid=853503", "title": "WFDY", "text": ""}
{"id": "853505", "revid": "1318658", "url": "https://it.wikipedia.org/wiki?curid=853505", "title": "Unione Sportiva Lecce 1984-1985", "text": "Questa voce raccoglie le informazioni riguardanti lUnione Sportiva Lecce nelle competizioni ufficiali della stagione 1984-1985.\nStagione.\nNella stagione 1984-1985 il Lecce ha preso parte alla Coppa Italia, prima del campionato, con l'eliminazione nel sesto girone di qualificazione, che ha promosso agli ottavi di finale la Sampdoria e il Bari.\nNel campionato cadetto ha ottenuto il secondo posto con 50 punti in classifica, a pari punti il Pisa, che ha avuto una differenza reti migliore; la squadra salentina ha guadagnato cos\u00ec per la prima volta nella sua storia, la promozione in Serie A. La squadra salentina guidata dall'allenatore Eugenio Fascetti ha disputato un torneo in costante crescita, al termine del girone di andata \u00e8 terza con 23 punti, poi nel girone di ritorno con 27 punti fa meglio di tutti.\nMiglior marcatore stagionale Loriano Cipriani con 11 reti segnate, 3 in Coppa Italia e 8 in campionato; molto bene il suo \"gemello del gol\", l'argentino Ricardo Paciocco autore di 10 reti, dei quali 9 in campionato e 1 in Coppa Italia.\nMaglie e sponsor.\nIl fornitore tecnico della stagione \u00e8 adidas, mentre lo sponsor ufficiale \u00e8 Lemonsoda.\nOrganigramma societario.\nArea direttiva e amministrativa\nArea tecnica\nArea sanitaria\nSettore giovanile\nTrasferimenti durante la stagione.\nArrivi\nPartenze\nStatistiche.\nStatistiche di squadra.\n\"Statistiche aggiornate al 16 giugno 1985\"."}
{"id": "853508", "revid": "112838013", "url": "https://it.wikipedia.org/wiki?curid=853508", "title": "Supersolido", "text": "Lo stato supersolido \u00e8 uno stato della materia condensata che possiede contemporaneamente una struttura cristallina e le propriet\u00e0 di un superfluido, tra cui, in particolare, quella per cui suoi atomi possono scorrere senza attrito. Un supersolido \u00e8 un materiale nel quale gli atomi hanno raggiunto lo stato quantico di minima energia e gli atomi riescono a scorrere tra di loro con viscosit\u00e0 nulla. Questo particolare stato della materia \u00e8 predetto per basse temperature. Inizialmente si pensava che l'elio 4 a 230 mK avesse una transizione di fase a supersolido, ma le osservazioni di questa transizione sono state poi smentite.\nNella maggior parte delle teorie su questo stato, \u00e8 supposto che i \"posti vacanti\", siti vuoti normalmente occupati da particelle in un cristallo ideale, esistono anche allo zero assoluto. Questi posti vacanti sono causati dall'Energia di punto zero, che causa anche il movimento da un sito ad un altro come delle onde. Giacch\u00e9 i posti vacanti sono bosoni, se tale nuvola di posti vacanti esistesse a temperature estremamente basse sarebbe l'equivalente di un superfluido di particelle in direzione opposta.\nMalgrado la presenza di gas di posti vacanti, la struttura ordinata del cristallo sarebbe mantenuta, sebbene con una media di meno di una particella in ogni sito del reticolo.\nSperimentazioni.\nSebbene diversi esperimenti abbiano prodotto risultati negativi negli anni '80, John Goodkind scopr\u00ec la prima anomalia in un solido usando ultrasuoni. Ispirato dalle sue osservazioni, Eun-Seong Kim e Moses Chan della Pennsylvania State University videro fenomeni interpretabili come il comportamento di un supersolido .\nOsservarono in particolare ci\u00f2 che chiamarono inerzia rotazionale non classica, un inusuale deaccoppiamento dell'elio solido dalle pareti di un contenitore che non poteva essere spiegato dai modelli classici ma al deaccoppiamento simile ad un superfluido in una piccola percentuale di atomi.\nNel 2012, Chan ripet\u00e9 il suo esperimento originale con un nuovo apparato che fu progettato per eliminare qualsiasi contributo di elasticit\u00e0 dall'elio, ma non fu trovata alcuna prova della supersolidit\u00e0. \nIl 13 aprile 2016, ricercatori del Politecnico federale di Zurigo (ETH) pubblicano su \"Nature\" i risultati di un loro esperimento in cui hanno utilizzato atomi di rubidio portati ad una temperatura prossima allo zero assoluto e hanno osservato delle transizioni di fase che in alcune condizioni sono associabili al fenomeno della supersolidit\u00e0, cos\u00ec confermando la teoria che prevedeva queste transizioni in modo diretto.\nIl 16 aprile 2019, ricercatori del Cnr e dell\u2019Universit\u00e0 di Firenze, insieme a colleghi di Stoccarda e Innsbruck, hanno annunciato di aver osservato, in un esperimento condotto nel laboratorio dell\u2019Istituto nazionale di ottica di Pisa (Cnr-Ino) per la prima volta un supersolido con condensati di Bose-Einstein."}
{"id": "853509", "revid": "100120532", "url": "https://it.wikipedia.org/wiki?curid=853509", "title": "David Davies", "text": "Ha vinto la medaglia di bronzo nei 1500\u00a0m stile libero all'Olimpiade di Atene 2004 e la medaglia d'argento nella maratona 10\u00a0km all'Olimpiade di Pechino 2008."}
{"id": "853512", "revid": "1884099", "url": "https://it.wikipedia.org/wiki?curid=853512", "title": "Pericardio", "text": "Il pericardio (dal greco \u03c0\u03b5\u03c1\u03af, \"per\u00ec\", \"intorno\" e \u03ba\u03b1\u03c1\u03b4\u03af\u03b1, \"kard\u00eca\", \"cuore\") \u00e8 una sottile membrana di origine mesodermica che circonda il cuore. Questa struttura, spessa circa 20 \u00b5m, \u00e8 costituita da due strati distinti: \nLa parte superiore del pericardio \u00e8 aderente al cuore e prende il nome di epicardio, e in corrispondenza dei grandi vasi sanguigni che dipartono (o entrano) dal cuore le due superfici si fondono. Inferiormente invece il pericardio aderisce al diaframma.\nL'arteria pericardiacofrenica, l'arteria musculofrenica (entrambe dall'arteria toracica interna), le arterie bronchiali e le arterie coronarie (entrambe dall'aorta) sono responsabili del rifornimento di sangue del pericardio. Riguardo all'innervazione di esso, va detto che il nervo frenico gioca un ruolo chiave.\nIl pericardio funge da difesa primaria del cuore contro gli attacchi esterni, lo fa aderire saldamente entro il mediastino anteriore, ne limita la distensibilit\u00e0 e grazie al liquido pericardico, impedisce lo sfregamento delle fibre miocardiche."}
{"id": "853514", "revid": "1318658", "url": "https://it.wikipedia.org/wiki?curid=853514", "title": "Durmitor", "text": "Il Durmitor \u00e8 un massiccio montuoso delle Alpi Dinariche, situato nella parte Nord-Ovest del Montenegro. \nDescrizione.\nIl picco \"Bobotov Kuk\", il pi\u00f9 alto del gruppo, raggiunge i 2.522\u00a0m s.l.m. e rappresenta la seconda elevazione dell'intero Montenegro, superato di poco solo dalla cima Zla Kolata del gruppo montuoso Prokletije al confine con l'Albania. \nIl massiccio del Durmitor \u00e8 inserito dal 1952 in un parco nazionale. L'area del Durmitor \u00e8 fortemente caratterizzata da processi di erosione di natura carsica, glaciale e fluviale.\nToponimo.\nSecondo alcuni il termine \"Durmitor\" deriverebbe dalle lingue romanze di area balcanica (si ipotizza la lingua morlacca o comunque un dialetto valacco o romeno) con il significato di \"dormitorio\", probabilmente inteso come area di riposo per i pastori. \nCi sono in effetti montagne che presentano nomi simili nei Balcani occidentali, come Visitor (\"vis\u0103tor\" &gt; \"sognante\") e Cipitor (\"a\u0163ipitor\" &gt; \"dormiente\"). Secondo altri invece deriverebbe dalla antica parola preindoeuropea \"DUR\", di larga diffusione sud europea, che significa acqua, e dal suffisso \"MITOR\", ad indicare con molta probabilit\u00e0 il Dio Mitra, i cui Mitrei sono diffusissimi in zona, ed in particolare nell'ampio Katun, conca pascoliva ai piedi del monte cui sopra si fa cenno.\nIl Parco nazionale.\nIl \"Parco nazionale del Durmitor\" \u00e8 stato istituito nel 1952 e include il massiccio del Durmitor, i canyon dei fiumi Tara, Su\u0161ica e Draga e la parte pi\u00f9 elevata della valle creata dal fiume Komarnica, estendendosi per 390\u00a0km\u00b2.\nNel 1977 l'area e la gola percorsa del fiume Tara sono state inserite nelle aree di riserva biologica dell'UNESCO, mentre nel 1980 il Durmitor e il fiume Tara sono stati inclusi nella lista dei Patrimoni dell'Umanit\u00e0 dell'UNESCO.\nIl canyon percorso dal fiume Tara \u00e8 lungo 80\u00a0km e profondo 1.300\u00a0m ed \u00e8 il maggiore dell'Europa, posizionandosi secondo nel mondo dopo quello del Grand Canyon nel Colorado (USA).\nL'area del massiccio del Durmitor conta ben 18 laghi glaciali, essendo quest'area un tempo ricoperta da ampi ghiacciai. Il maggiore e sicuramente pi\u00f9 noto \u00e8 il \"lago nero\" (\"Crno jezero\") situato ad un'altitudine di 1450\u00a0m s.l.m., alle pendici del \"Vrh Me\u0111ed\" (\"Picco dell'Orso\").\nI diversi laghi della zona del Durmitor vengono definiti \"occhi della montagna\" (\"Gorske o\u010di\") e sono connessi fra loro da numerosi sentieri; oltre al \"Crno jezero\" i principali sono: Zmijinje, Barno, Riblje, Vrazje, Modro.\nTutelata dall'UNESCO \u00e8 anche la foresta di \"Crna Poda\", un'importante foresta, l'unica vergine in Europa, di pini neri (\"Pinus nigra\"), con piante e tronchi alti pi\u00f9 di 50 metri e resistenti a lungo nel tempo.\nAlle bellezze naturali della zona va aggiunta la recente scoperta di un ciclo di geoglifi del mesolitico, raffiguranti una scena di caccia al cervo e di vita quotidiana di cacciatori del mesolitico, consistenti in una serie di tre animali simbolico totemici, una base in pietre di un edificio paleo illirico ed un mitreo, il tutto disegnato sul terreno di un Katun, a 1750 metri, in localit\u00e0 Lokvice, sulla via di salita alla cima del monte, e realizzato con milioni di pietre reperite in loco, di grandiose dimensioni, e ben visibile dal satellite.\nTurismo.\nIl massiccio del Durmitor \u00e8 il centro del turismo montano montenegrino. La cittadina di \u017dabljak, alle pendici del monte e situata ad una altezza di 1465\u00a0m s.l.m. \u00c8 una delle principali stazioni turistiche invernali dei Balcani occidentali.\nIn inverno le principali attivit\u00e0 praticate sul Monte Durmitor sono lo sci e lo snowboard. In estate possono invece essere praticati l'alpinismo, l'escursionismo, il parapendio, il ciclismo, nonch\u00e9 il rafting lungo le ampie gole dei fiumi che scendono dal massiccio."}
{"id": "853518", "revid": "339392", "url": "https://it.wikipedia.org/wiki?curid=853518", "title": "Benecia", "text": ""}
{"id": "853519", "revid": "1528507", "url": "https://it.wikipedia.org/wiki?curid=853519", "title": "Mespilus germanica", "text": "Il nespolo comune (\"Mespilus germanica\") \u00e8 un albero da frutto, appartenente alla famiglia delle Rosaceae e al genere \"Mespilus\"; esso viene anche chiamato nespolo germanico o europeo, ed il suo frutto \u00e8 chiamato \"\"nespola\". \nNegli ultimi due secoli per\u00f2, in Europa e altri paesi del mondo \u00e8 stato gradualmente e commercialmente rimpiazzato dal nespolo giapponese, che appartiene ad una specie diversa, ma i suoi frutti vengono sempre chiamati \"nespole\"\". I frutti di entrambe le due specie si raccolgono acerbi, in attesa di maturazione fuori dalla pianta, tuttavia la nespola europea \u00e8 a raccolta autunnale, di forma pi\u00f9 tondeggiante e con una buccia di color verdastro-grigio-marrone chiaro, riconoscibile da una grossa apertura al fondo, mentre quella giapponese \u00e8 primaverile, la bacca appare pi\u00f9 oblunga e chiusa, e la buccia di un colore pi\u00f9 vivo e giallastro. \nStoria.\nIl termine \"nespolo\" deriva da \"nespilum\" - \"mespilum\", a sua volta derivanti dal greco \"meso\" (=in mezzo) e dal latino \"pillum\" (=palla), a indicare il frutto a forma sferoidale dimezzata. Pare che le origini della specie \"Mespilus\" affondino gi\u00e0 nei tempi antichi presso le aree geografiche del Mar Caspio, in Asia Minore, quindi nell'Antica Grecia (VIII secolo a.C. circa), per poi diffondersi fino all'Europa Centrale, da cui prese il nome latino di \"germanico\"). A causa della sua maturazione autunnale e dei frutti vagamente simili, esso veniva anche confuso, o semplicemente paragonato anche alla pianta della Sorba. Come gi\u00e0 detto, a partire dalla fine del XVIII secolo fu gradualmente soppiantato, nell'intera Europa, dal nespolo giapponese, inizialmente importato come semplice pianta ornamentale delle Corti di Francia.\nDescrizione.\nIl nespolo comune appare come un albero di medie dimensioni, raggiungendo i 4\u20135\u00a0m in altezza (a differenza del giapponese, che pu\u00f2 raggiungere i 10 metri in altezza), e con una larghezza della chioma che spesso supera l'altezza, latifoglio e caducifoglio (= perde le foglie in inverno). \u00c8 un albero longevo e pu\u00f2 diventare anche pluricentenario, ma ha una crescita molto lenta. \u00c8 una pianta molto visitata dalle api.\nI fiori, ermafroditi, di colore bianco puro, sono semplici, a cinque petali; la fioritura nel complesso \u00e8 molto decorativa. Nei soggetti selvatici, i giovani rami possono essere spinosi. Le foglie sono lanceolate. La fioritura, che \u00e8 piuttosto tardiva (all'incirca nel mese di maggio), avviene dopo l'emissione delle foglie.\nFrutti.\nI frutti appaiono come dei piccoli pomi tondeggianti, a buccia ruvida e di colore verde-grigio-marrone chiaro, spesso coperti da una finissima peluria; le dimensioni variano da 2 a 3\u00a0cm di diametro. Come detto, la raccolta avviene a frutto immaturo verso novembre, ma vengono consumati man mano che maturano, grazie al tepore domestico, un po' come avviene per i kiwi. Inizialmente, i frutti restano duri e con sapore acido ed astringente fino a dicembre, poi, una successiva trasformazione enzimatica della polpa riduce il contenuto di tannino e ne rende possibile il consumo. I frutti, dopo la maturazione, arrivano ad avere una concentrazione di zuccheri di almeno il 20%. Questi frutti quindi, non possono essere consumati alla raccolta, che si ha verso fine ottobre, ma vanno lasciati \"ammezzire\" in un ambiente asciutto e ventilato (appunto sotto la paglia), cio\u00e8 rammollire e virare di colore dal marrone chiaro al marrone scuro. La trasformazione enzimatica trasforma quindi la polpa, cancellando il forte sapore acido ed astringente, rendendole commestibili e zuccherini, questo nonostante la robusta buccia ed i numerosi e duri semi rendano problematico il consumo. Questo processo in cui i tannini si trasformano in zuccheri riducendo l'acidit\u00e0 e aumentando la dolcezza della polpa, come avviene nel sorbus domestica. La polpa del frutto presenta gradualmente un gusto via via pi\u00f9 dolce, anche se rimane una nota leggermente acidula, dovuta alla presenza di acido formico e acetico, e di solito viene mangiato togliendo il picciolo e risucchiando la polpa, trattenendo i semi al suo interno.\nColtivazione e diffusione.\nEssendo una pianta autunnale molto resistente al freddo, con fioritura tardiva successiva alle ultime brinate, si presta soprattutto alle zone, appunto, dell'Europa Centrale, anche se esistono dei cultivar selezionati, con frutti leggermente migliorati per dimensioni e caratteristiche organolettiche, adatti alle latitudini di area mediterranea. \nAltre selezioni europee possono essere, ad esempio, quelle olandesi, come\nla nespola \"\"Hollandia\", il \"Gigante di Breda\", il tipico \"Dutch\", \"Mostro\" o \"Gigante\" olandese, con frutto, appunto, leggermente pi\u00f9 grande, oppure il \"Grande Russo\" e lo scozzese \"Nottingham\".\nFuori dall'area del vecchio continente invece, nel 1990, furono scoperte alcune piante attribuibili al genere \"Mespilus\" in Arkansas, negli Stati Uniti. Per queste piante (circa 25 esemplari in tutto, ristretti a un unico bosco), fu descritta una specie nuova, il \"Mespilus canescens\". Il \"canescens\" risulterebbe una specie a fortissimo rischio di estinzione, dato il suo ristrettissimo areale e le scarse capacit\u00e0 riproduttive manifestate in questi anni.\nIn Italia, grazie alla sua resistenza al freddo, si \u00e8 tradizionalmente prestato alle zone del Settentrione, anche se \u00e8 stato anticamente piantato anche in alcune zone dell'Italia centrale e meridionale, come il caso, ad esempio, la cosiddetta \"Casa del Nespolo\"\" di Aci Trezza (Sicilia), citata nei Malavoglia di Giovanni Verga (1881).\nNelle regioni dell'Italia settentrionale, il frutto viene dialettalmente chiamato similmente al suo nome italiano, come ad esempio \"gnespul\" in friulano, \"ven\u00e8spula\" in lombardo, \"nespolar\" in veneto, \"n\u00e8spla\" in emiliano, tranne alcune eccezioni, come \"pomai\", \"pomatai\" in dialetto solandro, o \"neflier\", \"nephie\" in valdostano.\nIl \"pocio\" piemontese.\nIn Piemonte, la \"nespola germanica\" si diffuse maggiormente attraverso la tradizione popolare, ribattezzandola con il termine \"pocio\" (da leggersi \"puciu\", in piemontese), un frutto anche qui molto comune almeno fino al XX secolo, poi via via rimpiazzato dall'attuale nespola giapponese. Tuttavia, i \"pocio\" vengono ancor oggi coltivati, appunto per tradizione, in alcune zone, soprattutto nel Basso Piemonte, in particolare in provincia di Cuneo e nelle Langhe meridionali, quasi ai confini con la Liguria, anche attraverso delle esposizioni e delle fiere dedicate. Le pi\u00f9 famose sono a Farigliano, dove tra novembre e dicembre si svolge una festa dedicata alla frazione di \"San Nicolao\" abbinata alla \"Fiera dei Puciu\", e a Trinit\u00e0, dove l'ultima domenica di novembre si svolge la \u201cfera dij pocio e dij bigat\u201d, riproposta, dopo un periodo di interruzione durato 50 anni, nel 2000, dove fu associato il \"pocio\" all'antica coltivazione del baco da seta (\"bigat\",in piemontese). Ogni anno inoltre, la seconda domenica di novembre, si tiene a Virle Piemonte una fiera dedicata alla zucca e al nespolo. Sempre in queste zone vengono tradizionalmente preparate delle grappe tipiche, ma anche dolci farciti di marmellata ai \"pocio\". Con la trasformazione si ottengono: marmellate, gelatine, salse e varie preparazioni culinarie, fino addirittura a formaggi aromatici.\nLa lunga maturazione a riposo nella paglia anche oltre il periodo natalizio, associata alla graduale e crescente dolcezza del frutto, port\u00f2 a coniare il proverbio italiano \"Con il tempo e con la paglia maturano le nespole\" (ovvero ci vuole pazienza ed occorre aspettare per vedere i risultati). \nLegato a questo aspetto, fu inoltre diffuso l'antico detto piemontese \"stago da pocio\" (\"sto come un puciu\"), ad indicare uno stato di pace, riposo, e tranquillo tepore domestico. Sempre metaforicamente, il termine dialettale piemontese \"pocio\" o \"pocionin\" indicava la forma del \"piccolo pomo\" di capelli lunghi delle giovani ragazze che si veniva a formare raccogliendoli dietro e fermandoli con un fermacapelli, e sempre metaforicamente, il soprannome della ragazza stessa.\nCuriosit\u00e0.\nLa \"casa del nespolo\" \u00e8 la casa patriarcale della famiglia Toscano, protagonista del romanzo \"I Malavoglia\" di Giovanni Verga.\nIn Friuli esiste un paese, Nespoledo, il cui nome deriverebbe proprio dall'abbondanza di alberi di nespole presenti fino agli inizi del '900.\nCollegamenti esterni.\nhttp://www.agraria.org/coltivazioniarboree/nespolocomune.htm"}
{"id": "853520", "revid": "12245", "url": "https://it.wikipedia.org/wiki?curid=853520", "title": "Monte Durmitor", "text": ""}
{"id": "853522", "revid": "287204", "url": "https://it.wikipedia.org/wiki?curid=853522", "title": "Melitene", "text": "Melitene era il nome dell'antica fortezza legionaria della provincia romana della Cappadocia, che corrisponde all'odierna citt\u00e0 turca di Malatya. Era posizionata di fronte al regno d'Armenia.\nStoria.\nDa Tiberio a Nerone.\nIn seguito all'annessione della provincia di Cappadocia, avvenuta sotto l'imperatore Tiberio nel 17 furono posti lungo il fiume Eufrate alcuni forti militari a presidio del settore settentrionale del \"limes\" settentrionale orientale. E qui come in altre localit\u00e0 potrebbe essere sorto un primo sito di milizie ausiliarie.\nTacito racconta che durante la campagna di Gneo Domizio Corbulone del 63, il grosso delle su truppe furono concentrate proprio a \"Melitene\".\nDa Vespasiano alla Notitia Dignitatum.\nUna volta terminata la guerra civile e volgendo ormai verso la conclusione la prima guerra giudaica, la legio XII \"Fulminata\" e la XVI \"Flavia Firma\" furono destinate alla provincia di Cappadocia dal 70, la prima con destinazione Melitene, la seconda fu posizionata a Satala, a protezione del confine dell'Eufrate.\nLa legione XII Fulminata rimase a presidio di questo tratto di \"limes\" fino alla fine del IV secolo come \u00e8 testimoniato dalla Notitia Dignitatum (databile al 387 circa).\nNel 377 vi nacque Sant'Eutimio (377-473), uno dei fondatori del monachesimo bizantino in Palestina."}
{"id": "853526", "revid": "339392", "url": "https://it.wikipedia.org/wiki?curid=853526", "title": "Slavia Veneta", "text": ""}
{"id": "853530", "revid": "74801", "url": "https://it.wikipedia.org/wiki?curid=853530", "title": "Graeme Smith", "text": "Ha vinto la medaglia di bronzo nei stile libero alle Olimpiadi di Atlanta 1996.\nSi \u00e8 ritirato dall'attivit\u00e0 agonistica dopo le Olimpiadi di Atene 2004, dove \u00e8 arrivato sesto sempre eni sl."}
{"id": "853537", "revid": "79968", "url": "https://it.wikipedia.org/wiki?curid=853537", "title": "Lingua resiana", "text": ""}
{"id": "853545", "revid": "767487", "url": "https://it.wikipedia.org/wiki?curid=853545", "title": "Drago\u0219 Coman", "text": ""}
{"id": "853552", "revid": "547992", "url": "https://it.wikipedia.org/wiki?curid=853552", "title": "Unione Sportiva Lecce 1983-1984", "text": "In questa pagina sono raccolte le informazioni riguardanti le competizioni ufficiali disputati dall'Unione Sportiva Lecce nella stagione 1983-1984.\nMaglie e sponsor.\nPer l'anno 1983-1984 il fornitore tecnico \u00e8 Adidas, mentre lo sponsor della maglia Lemonsoda.\nLa rosa dell'Unione Sportiva Lecce nella stagione 1983-1984 (Serie B) era cos\u00ec composta:\nCalciomercato.\nArrivi\nEzio Rossi (Torino) (dicembre)\nRodolfo Vanoli (Pro Patria) (dicembre)\nRicardo Paciocco (Milan) (ottobre)"}
{"id": "853554", "revid": "4506", "url": "https://it.wikipedia.org/wiki?curid=853554", "title": "Crwth", "text": ""}
{"id": "853555", "revid": "591237", "url": "https://it.wikipedia.org/wiki?curid=853555", "title": "Michel Fingesten", "text": "\u00c8 considerato uno dei pi\u00f9 grandi artisti di ex libris della storia.\nBiografia.\nDi padre austriaco tessitore e madre ebraica originaria di Trieste.\nA 16 anni studio' all'Accademia di Vienna, assieme a Oskar Kokoschka\nDal 1902 al 1906 girovaga per l'America, e quindi l'Australia, per poi arrivare a Palermo nel 1907. Risale la penisola passando per Trieste e ritornando in Germania, stabilendosi prima a Monaco nello studio di Franz von Stuck, praticando la caricatura e la grafica di piccolo formato e quindi a Berlino.\nNel 1913 inizia ad incidere.\nTorna in Italia nel 1935 per visitare i parenti materni triestini e vi rimase a causa delle persecuzioni razziali a cui erano soggetti gli ebrei nella Slesia stabilendosi a Milano. In questo periodo incide circa 500 exlibris\nIl 9 ottobre 1940 venne arrestato e internato come straniero nel campo di Civitella del Tronto e quindi di Ferramonti,(Cosenza) dal novembre 1941 e sar\u00e0 accusato dai nazisti di aver dipinto arte degenerata (\"Entartete Kunst\").\nMorir\u00e0 l'8 ottobre 1943, dopo la liberazione del campo di prigionia da parte degli alleati, a causa di una infezione conseguente ad un'operazione chirurgica effettuata a Palazzo Sersale di Cerisano, in quel periodo utilizzato come ospedale. Le sue spoglie riposano nel cimitero del piccolo paese delle serre cosentine.\nPrima di questa data esegu\u00ec la sua ultima opera artistica in Bisignano (Cs), realizzando un quadro su tavola raffigurante il martirio di San Bartolomeo, che si conserva ancora nell'omonima chiesa.\nMichel Fingesten, dopo la liberazione dal campo di concentramento di Ferramonti ebbe rapporti con il parroco di Bisignano, don Giuseppe Savaglia, il quale gli commission\u00f2 l'opera dandogli come modello un'immaginetta. Il lavoro fu eseguito in pochi giorni, circa una settimana.\nTale quadro \u00e8 importante non solo in quanto \u00e8 l'ultimo lavoro artistico di Michel Fingesten ma soprattutto perch\u00e9 rappresenta un ritorno all'arte pittorica che egli aveva abbandonato del tutto, in quanto negli ultimi anni della sua vita si era dedicato solo alla realizzazione di Ex Libris.\n\u00c8 possibile leggere una interessante ricostruzione degli ultimi mesi di Fingesten nel campo di Ferramonti di Tarsia in un libro scritto da A. Alkalay (\"The persistence of hope: a true story\", Univ. Delaware pr, 2007) che fu un suo giovane allievo nel campo di internamento.\nNel canale youtube Ferramonticamp \u00e8 possibile vedere il video originale girato dagli inglesi nel settembre del 1943 dove si pu\u00f2 vedere Fingesten che dipinge circondato da un gruppo di bambini. Questo video \u00e8 l'unico esistente che ritrae Fingesten al lavoro."}
{"id": "853558", "revid": "4506", "url": "https://it.wikipedia.org/wiki?curid=853558", "title": "Crowd", "text": ""}
{"id": "853559", "revid": "767487", "url": "https://it.wikipedia.org/wiki?curid=853559", "title": "Ostrolovsk\u00fd \u00dajezd", "text": "Ostrolovsk\u00fd \u00dajezd \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "853560", "revid": "4506", "url": "https://it.wikipedia.org/wiki?curid=853560", "title": "Crowth", "text": ""}
{"id": "853561", "revid": "120025478", "url": "https://it.wikipedia.org/wiki?curid=853561", "title": "Marco Biassoni", "text": "Biografia.\nFigura storica di illustratore e cartoonist della pubblicit\u00e0 italiana, si appassion\u00f2 di grafica in giovane et\u00e0 fondando a Genova lo \"Studio Firma\". Inizi\u00f2 ad operare nel campo pubblicitario in societ\u00e0 con Luzzati, Bernazzoli, Costantini, Piombio e Veruggio acquisendo come clienti dello studio importanti aziende degli anni sessanta: fra le altre, l'Ilva-Italsider, la Esso e la Shell.\nCome pubblicitario Biassoni si caratterizza subito per la ricerca di nuove strategie e messaggi mettendo in risalto il segno grafico e l'ironia e l'importanza dello \"humour\" che rimarr\u00e0 una costante delle sue opere.\nFino dagli anni cinquanta aveva iniziato ad interessarsi all'arte cinematografica e teatrale nonch\u00e9 all'animazione e al disegno a fumetti, appassionandosi in particolare a quest'ultima forma espressiva. Il suo primo personaggio a fumetti, \"Lingottino\", aveva visto la luce nel 1959.\nNel 1961 Biassoni si trasferisce a Milano; accanto al lavoro di grafico acquisisce importanza la sua passione per i fumetti che lo porta al quotidiano Il Giorno per il quale realizza il personaggio a fumetti del \"Prode Anselmo\", a cui pochi anni dopo si aggiunger\u00e0 \"Cia Cia Pasci\u00e0\".\nTra le sue creazioni come pubblicitario risale (1964) l\"'elefantino\" disegnato per la Total S.A..\nSi occupa anche di pubblicit\u00e0 televisiva, sia come regista sia come produttore: tra le aziende che gli affidano le campagne pubblicitarie vi sono Barilla, Perugina, Knorr, ancora Total e Shell, Bertolli, Vov-Pezziol, Cynar, J&amp;B.\nTra i suoi carosello il pi\u00f9 noto \u00e8 senza dubbio il Re Art\u00f9 creato per una campagna della Pavesi durata dal 1964 al 1975 e che era accompagnato dallo \"slogan\": \"Arriva Lancillotto, succede un 48...\".\nBiassoni ha pubblicato negli Stati Uniti \"Il piccolo cavaliere\" (Stephen Greene Press, 1968) e, in Italia, \"Una donna chiamata Libert\u00e0\" (Feltrinelli, 1969), \"Sen-fonia\" (Aprile Editore, 1970), \"Ossesso\" (Heine Verlag, 1972) e \"Al Castel di Camelotto\" (Mondadori, 1976), che raccoglie le storie di Lancillotto e dei Cavalieri della Tavola Rotonda. Ha collaborato anche al Corriere dei Piccoli pubblicando anche su questo giornale per ragazzi il \"suo\" Re Art\u00f9 nato per la pubblicit\u00e0.\nAutore della campagna della Lega italiana per la lotta ai tumori per la lotta al fumo, ha esposto i suoi lavori in varie mostre umoristiche italiane e straniere tra cui il Salone Internazionale dell'Umorismo di Bordighera e le rassegne specializzate tenute a Dolo, Marostica, Fano, Tolentino, Jonzac, Amsterdam. Fra i riconoscimenti ottenuti figura il \"Silver Price\" all\"'International Cartoon Exhibition\" di Ky\u014dto (1997).\nLa parte finale della sua carriera lo ha visto attivo come illustratore per varie riviste, tra le quali Tuttoturismo, Gente Money, TV Sorrisi e Canzoni e per le campagne pubblicitarie di Toro Assicurazioni, Shell, Milano &amp; Grey, Knorr, Hewlett Packard, senza tuttavia trascurare la passione per le illustrazioni destinate ai pi\u00f9 piccol.\nNel 1998, su invito di Carlo Squillante ha aderito - insieme alla moglie Franca e ad altri famosi Autori di umorismo e Arte Leggera, fra i quali Marilena Nardi, Osvaldo Cavandoli, Silver, Athos Careghi, Carlo Peroni, Nedo Zanotti, Antonio Terenghi, Jos\u00e9 Munoz, Franco Bruna, Aldo Bortolotti, Dino Aloi, Gianni Chiostri, Achille Superbi, Ernesto Cattoni, Emilio Isca, Milko Dalla Battista, Gianni Carino, Giancarlo Mangini, Paolo Dalponte, Danilo Paparelli, Pietro Francioso, Claudio Mellana, Riccardo Bernardi, Dario Mairano, Giuseppe Festino - all'ANU, Associazione Nazionale Umoristi, virtuale e virtuosa. A partire da due anni dopo, ha partecipato al FestiValtravaglia dell'Arte Leggera di Porto Valtravaglia, sul Lago Maggiore, evento istituzionale dell'ANU. Cos\u00ec come ha partecipato a tanti altri eventi di Umorismo e Arte Leggera organizzati o promossi o patrocinati dall'ANU, fra i quali, nel 2000, il \"Bestiario di Leonardo da Vinci\" presso il Museo della Scienza e della Tecnologia di Milano, per il quale, con Dario Fo e Franca Rame, ha fatto parte della Giuria di un premio collegato per giovani umoristi dilettanti.\nNel 1998 \u00e8 stato pubblicato il primo di una serie di suoi libri per bambini: \"Re Rir\u00f2 nel paese di Nonso\" (Giunti Editore).\nNel 2002, a Genova, con gli ex-colleghi ha dato vita ad una mostra retrospettiva sull'attivit\u00e0 dello Studio Firma. Nell'autunno di quell'anno Biassoni \u00e8 morto a poche settimane dalla scomparsa della moglie Franca.\nNel febbraio 2003 si \u00e8 svolta a Milano una mostra intitolata \"Omaggio a Biassoni\" che ha reso omaggio alla lunga e prolifica carriera dell'artista.\nSu iniziativa di Carlo Squillante e Vittorio Pizzolato, dal 2004 il Premio principale dell'evento a cadenza annuale Humour a Gallarate, patrocinato dall'ANU, \u00e8 stato intitolato \"Grand Prix Marco Biassoni\"."}
{"id": "853564", "revid": "767487", "url": "https://it.wikipedia.org/wiki?curid=853564", "title": "Pet\u0159\u00edkov (Boemia meridionale)", "text": "Pet\u0159\u00edkov \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "853567", "revid": "913245", "url": "https://it.wikipedia.org/wiki?curid=853567", "title": "Craig Stevens", "text": "Ai Giochi Olimpici di Atene 2004 nuot\u00f2 nelle qualificazioni della staffetta 4x200\u00a0m sl, vincendo la medaglia d'argento con la vittoria della squadra australiana in finale."}
{"id": "853573", "revid": "125480101", "url": "https://it.wikipedia.org/wiki?curid=853573", "title": "Palazzo della Carovana", "text": "Il Palazzo della Carovana (o dei Cavalieri) \u00e8 uno degli edifici su piazza dei Cavalieri a Pisa. Gi\u00e0 quartier generale dell'Ordine dei cavalieri di Santo Stefano, dal 1846 \u00e8 la sede principale della Scuola Normale Superiore di Pisa.\nStoria e descrizione.\nFu costruito tra il 1562 e il 1564 da Giorgio Vasari, ristrutturando drasticamente il medievale palazzo degli Anziani: alcuni resti dell'antico palazzo e di alcune case torri sono per\u00f2 visibili tuttora lungo i fianchi dell'edificio. \nIl nome deriva dai tre anni di noviziato dei nuovi adepti, durante i quali essi seguivano un corso di addestramento al maneggio delle armi per far parte delle \"carovane\" (intese come navigazioni di gruppo) che avrebbero battuto il Mediterraneo e contrastato le scorrerie dei corsari: da qui appunto il termine \"della Carovana\".\nIl Vasari regolarizz\u00f2 la disomogenea facciata medievale, fondendo architettura, scultura e pittura. I graffiti con figure allegoriche e segni zodiacali, disegnati dal Vasari stesso ed eseguiti da Tommaso Battista del Verrocchio e Alessandro Forzori (1564-1566), movimentano la facciata assieme a busti e stemmi marmorei. Le pitture odierne sembrano godere di un ottimo stato di conservazione, ma in realt\u00e0 fu necessario ridipingerle nei secoli XIX e XX, poich\u00e9 le pitture su esterno sono estremamente fragili e sono soggette a sbiadimento e distacco per via degli agenti atmosferici.\nTra le sculture si ricordano lo stemma dei Medici e dei Cavalieri, affiancato dalle allegorie della \"Religione\" e della \"Giustizia\" di Stoldo Lorenzi (1563); gli stemmi sugli angoli sono di Giovanni Fancelli (1564). In alto una galleria di busti dei Granduchi medicei furono aggiunti in tre tempi diversi da altrettante mani: \"Cosimo I, Francesco I\" e \"Ferdinando I\" da Ridolfo Sirigatti nel 1590-1596; \"Cosimo II\" da Pietro Tacca (1633 circa); \"Ferdinando II\" e \"Cosimo III\" da Giovan Battista Foggini (1681 e 1718).\nLa scalinata marmorea a doppia rampa fu rifatta nel 1821 da Giuseppe Marchelli in sostituzione di quella originale di dimensioni pi\u00f9 piccole.\nLa parte posteriore dell'edificio fu aggiunta su progetto di Giovanni Girometti nel 1928-1930 in occasione di un rilancio della Scuola Normale Superiore promosso da Giovanni Gentile.\nAll'interno conserva alcune sale affrescate o decorate da stucchi del XIX secolo, dove si trovano alcuni dipinti di autori del Cinquecento (Michele Tosini, Benedetto Veli e altri di scuola vasariana)."}
{"id": "853575", "revid": "36426", "url": "https://it.wikipedia.org/wiki?curid=853575", "title": "Palazzo dell'Ordine dei Cavalieri", "text": ""}
{"id": "853576", "revid": "36426", "url": "https://it.wikipedia.org/wiki?curid=853576", "title": "Palazzo dei Cavalieri", "text": ""}
{"id": "853583", "revid": "110157", "url": "https://it.wikipedia.org/wiki?curid=853583", "title": "Plan\u00e1 (Boemia meridionale)", "text": "Plan\u00e1 \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "853593", "revid": "110157", "url": "https://it.wikipedia.org/wiki?curid=853593", "title": "Plav (Repubblica Ceca)", "text": "Plav \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "853596", "revid": "2161151", "url": "https://it.wikipedia.org/wiki?curid=853596", "title": "Pulo di Altamura", "text": "Il Pulo di Altamura (in dialetto di Altamura \"u p\u00f9le\", IPA: ) \u00e8 la pi\u00f9 grande dolina carsica dell'Alta Murgia. Si apre, a circa 477\u00a0m s.l.m., nell'altopiano murgiano a circa 6 chilometri a nord della citt\u00e0 di Altamura. Condivide il termine \"pulo\" con tre altre grandi doline murgiane, ossia il Pulicchio di Gravina, il Pulo di Molfetta e il Pulicchio di Toritto.\nDimensioni.\nIl perimetro, misurato sull'orlo della dolina, ha uno sviluppo lineare di circa 1800 m. Il diametro pi\u00f9 lungo \u00e8 di poco superiore ai 500 metri, mentre gli altri diametri non sono mai inferiori di 450 metri. Il dislivello oscilla tra i 70 e i 75 metri.\nEtimologia.\nL'etimologia del toponimo \"pulo\" \u00e8 ignota. Il termine \u00e8 utilizzato nel territorio delle Murge per indicare le doline, mentre risulta sconosciuto e inutilizzato in altre parti della Puglia, in particolare nel Gargano, laddove si preferisce il termine dolina (ad esempio, la dolina Pozzatina). Il termine \u00e8 anche usato per le vicine doline Pulo di Molfetta e Pulicchio di Gravina (pulicchio, ossia piccolo pulo), ed \u00e8 attestato gi\u00e0 dal Seicento, in quanto Domenico Santoro nel 1688 scrisse \"luogo detto dalli Cittadini lo Pulo\".\n\u00c8 stata notata dagli stessi geologici un'assonanza col termine geologico slavo \"polje\" (che significa \"campo\" e che denota forme carsiche costituite da ampi spazi piatti) il quale, pur denotando qualcosa di diverso dal termine pulo, potrebbe avere un'origine comune. Sembra plausibile un'origine indoeuropea, da \"*pol\u016d\" (\"aperto\"). Ciononostante appare improbabile che possa esserci un'affinit\u00e0 tra i due termini, in modo particolare qualora il termine \"polje\" dovesse avere un'origine relativamente recente.\nStoria della ricerca scientifica sul Pulo di Altamura.\nLorenzo Giustiniani, nel \"Dizionario geografico del Regno di Napoli\" (1797), ipotizz\u00f2 che il Pulo di Altamura fosse stato causato dal \"fuoco sotterraneo\" e da terremoti, ipotizzando in tal modo un'origine tettonico-vulcanica.\nAltri studiosi e geologi avevano solo citato una cavit\u00e0 naturale nei pressi di Altamura senza soffermarsi su di essa, ad esempio il noto naturalista pugliese Giuseppe Maria Giovene (1784), che la visit\u00f2 e fece acute osservazioni sulla dolina. Tra gli altri, Flores (1899) afferm\u00f2 di aver sentito parlare di \"una dolina notevole esistente presso Altamura\". Anche T. Vespasiani (1901) cit\u00f2 la dolina.\nIl primo studio scientifico completo di cui si sia a conoscenza sul Pulo di Altamura (fino ad allora pressoch\u00e9 sconosciuto dalla comunit\u00e0 scientifica) risale a Carmelo Colamonico (1917), che per primo formul\u00f2 una teoria scientifica coerente sull'origine della dolina.\nOrigine ed evoluzione.\nCirca l'origine e l'evoluzione di questa dolina si sono avanzate diverse ipotesi, alcune pi\u00f9 plausibili di altre, anche se in ogni caso fondate sulla natura carsica del terreno in cui essa si apre. L'origine della dolina \u00e8 stata oggetto anche di speculazioni errate, che ne attribuivano l'origine all'opera di qualche meteorite, oppure di un generico sprofondamento (subsidenza). Le suddette teorie risultano assai improbabili.\nL'origine del Pulo di Altamura, cos\u00ec come quello di altre forme carsiche del territorio (come, ad esempio, il Pulicchio di Gravina, il Pulo di Molfetta, Gurio Lamanna, la grave Tre Paduli) pu\u00f2 essere spiegato attraverso il carsismo, ossia la doppia azione, meccanica e chimica, che l'acqua di pioggia esercita sulla massa rocciosa dei calcari delle Murge e del Gargano.\nIl calcare di per s\u00e9 \u00e8 una roccia impermeabile, ma, se fortemente fratturata (come nel caso delle Murge), diventa altamente permeabile all'acqua di pioggia, consentendo a questa di infiltrarsi, di erodere fisicamente la roccia e anche di reagire chimicamente con questa.\nQuesto \u00e8 il motivo per cui il territorio delle Murge risulta quasi dappertutto assai permeabile; ivi si nota l'assenza di corsi d'acqua superficiale, sostituiti dalle lame, molto diffuse nelle Murge, e la nota aridit\u00e0 della regione. Le lame sono solchi dovuti all'erosione della acque meteoriche e sono spesso confuse con i normali corsi d'acqua. Nelle lame l'acqua solo in piccola parte scorre in superficie, mentre per la restante parte si infiltra e scorre nel sottosuolo seguendo quasi la stessa direzione che avrebbe sul terreno.\nAlla luce di quanto detto, il pulo di Altamura \u00e8 il punto pi\u00f9 basso di una vasta area di scolo delle acque piovane (bacino idrografico), la quale sopraggiunge attraverso le due lame, una a nord nord-est e una a nord-ovest.\nIl bacino idrografico del Pulo di Altamura risulta di dimensioni tali che \u00e8 stato definito da Colamonico \"una delle pi\u00f9 ampie zone d'assorbimento che si trovino in tutta la Puglia\". La parte di acqua con recapito nel punto pi\u00f9 basso ha generato, nel corso delle ere geologiche, il Pulo di Altamura, grazie ai due meccanismi di erosione meccanica e chimica, la prima agente maggiormente all'esterno e la seconda maggiormente all'interno (nel sottosuolo).\nDegna di nota \u00e8 anche l'osservazione di Carmelo Colamonico secondo cui la dolina si \u00e8 allargata (e continua ad allargarsi) in direzione nord a spese della roccia tra le due lame.\nCarmelo Colamonico, nel 1917, per la prima volta ipotizz\u00f2 anche che una grotta preesistente (che fungeva anche da inghiottitoio) potesse essere crollata, dando vita alla dolina. In tal caso la dolina rientrerebbe nella categoria delle \"doline da crollo\". La forma determinata dal crollo della grotta avrebbe avuto in ogni caso dimensioni cos\u00ec piccole che sarebbe comunque necessario ricorrere all'azione erosiva dell'acqua per spiegarne l'origine.\nRisulta importante l'osservazione dei fronti della dolina. In molte zone, le testate degli strati rocciosi che sporgono dalle pareti sembrano convergere a formare un blando sinclinale, a conferma dell'origine da crollo della dolina affermata da Colamonico. \u00c8 molto probabile che il solco erosivo di NE, pi\u00f9 di due milioni di anni fa, fosse in sotterraneo e che in corrispondenza del Pulo avesse il suo recapito finale in un inghiottitoio allargatosi via via in tal misura da annullare l'effetto arco delle rocce sovrastanti e collassare. La parete settentrionale del Pulo presenta pi\u00f9 livelli di grotte e cunicoli, che possono definirsi cavit\u00e0 di interstrato.\nFrequentazioni umane.\nLe pareti del versante nord, che sono quelle a pendenza praticamente verticale, presentano numerosi anfratti e grotte naturali abitati in epoca preistorica da Homo Sapiens, inoltre in un luogo non lontano, in linea d'aria, dal Pulo, in contrada Lamalunga nell'omonima grotta \u00e8 stato rinvenuto l'Uomo di Altamura (Homo Neanderthalensis) di circa 150.000 anni, che forse con il suo clan potrebbe aver frequentato l'area del Pulo e delle sue grotte.\nDomenico Santoro, nella sua \"Descrizione della citt\u00e0 di Altamura\" (1688), scrisse che San Guglielmo da Vercelli vi aveva vissuto come eremita in una grotta nella parete del lato settentrionale, pur essendo ignote le fonti primarie da lui consultate. Inoltre, lo stesso autore riporta che nel Seicento nella grotta in questione erano ancora visibili una chiesetta \"nel sasso\" dedicata a S. Maria Annunziata e un orticello (forse quello danneggiato dagli animali), e vi erano anche due grosse pietre, forse utilizzate da San Guglielmo da Vercelli per pestare l'uva o per rigettare le piogge. Una di queste pietre \"da pressa\" \u00e8 visibile ancora oggi.\nLe pareti del pulo sono state a lungo molto frequentate dai gruppi speleologici (CARS Altamura) e alpinistici (CAI) perch\u00e9 costituivano una palestra ideale per le loro attivit\u00e0.\nLe grotte.\nIl Pulo di Altamura contiene numerose grotte, ossia la \"Grotta del colombo\", la \"Grotta dell'imbroglio\" la \"Grotta dell'orco\", \"Inghiottitoio del Pulo\" localizzate in corrispondenza della lama di nord nord-est, \"Grotta Mario\" ubicata nella lama di nord-ovest.\nAspetti naturalistici.\nGrazie alla particolare esposizione delle sue pareti e al particolarissimo microclima che viene a crearsi lungo di esse e negli anfratti di questa dolina, essa si \u00e8 rivelata un habitat adatto a molte specie sia animali sia vegetali che \u00e8, altrimenti, raro ritrovare abitualmente sull'altopiano delle Murge. Il corvo imperiale \u00e8 uno degli uccelli piuttosto rari che prediligono nidificare sulle pareti scoscese e impervie del Pulo di Altamura.\nCuriosit\u00e0.\nNelle cartine dell'Istituto Geografico Militare della fine dell'Ottocento, il nome della localit\u00e0 era riportato impropriamente come \"Polo\", poich\u00e9 le cartine geografiche disponibili subito dopo l'Unit\u00e0 d'Italia furono redatte da forestieri (probabilmente del Nord Italia) i quali ignoravano i dialetti locali. In modo analogo, molti altri toponimi pugliesi furono riportati impropriamente. Le trascrizioni furono poi corrette nelle edizioni successive."}
{"id": "853601", "revid": "110157", "url": "https://it.wikipedia.org/wiki?curid=853601", "title": "Rado\u0161ovice (\u010cesk\u00e9 Bud\u011bjovice)", "text": "Rado\u0161ovice \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "853603", "revid": "1378703", "url": "https://it.wikipedia.org/wiki?curid=853603", "title": "Fra..gi..le", "text": "Fra..gi..le \u00e8 l'undicesimo album di Francesco Baccini pubblicato nel 2006. \u00c8 una riproposizione completa del precedente album \"Stasera teatro\", con l'aggiunta di tre brani."}
{"id": "853608", "revid": "1305772", "url": "https://it.wikipedia.org/wiki?curid=853608", "title": "Arta\u0161at", "text": "Arta\u0161at (in armeno: \u0531\u0580\u057f\u0561\u0577\u0561\u057f, greco: Artaxata) \u00e8 una citt\u00e0 di circa 25.200 abitanti (2007), capoluogo della provincia di Ararat in Armenia, sul fiume Aras nella valle dell'Ararat.\nStoria.\nLa citt\u00e0 fu fondata non molto distante dal fiume \"Arsania\", dal re d'Armenia Artaxias I nel 190 a.C., che ne fece poi la sua capitale, dietro consiglio di Annibale. Fu centro culturale e politico del Regno di Armenia fino alla sua caduta nel 428, quando il capoluogo venne spostato dai Sasanidi pi\u00f9 a nord, a Dvin.\nVicino alla citt\u00e0 avvenne lo scontro tra Tigrane II e Lucio Licinio Lucullo, noto come battaglia di Artaxata (68 a.C.), durante la terza guerra mitridatica. Fu occupata dalle legioni romane provenienti dalla Siria agli ordini di Gneo Domizio Corbulone (58), ma distrutta nel 163 da Marco Stazio Prisco."}
{"id": "853609", "revid": "22475", "url": "https://it.wikipedia.org/wiki?curid=853609", "title": "Boletus barrowsii", "text": "Il Boletus barrowsii (Thiers &amp; A.H. Sm., 1976) \u00e8 un fungo molto simile al \"Boletus edulis\", ma differisce da questo per il colore bianco del cappello e la carne leggermente pi\u00f9 compatta. Esso ha un areale molto ristretto, lo si trova infatti solo tra le montagne del Colorado e del Nuovo Messico.\nCommestibilit\u00e0.\nEccellente, al pari dei ben pi\u00f9 noti porcini.\nStoria.\nQuesto fungo fu individuato da Chuck Barrows che studi\u00f2 a lungo la flora micologica del Nuovo Messico. Barrows, nelle sue ricerche, not\u00f2 infatti dei gruppi di \"Boletus edulis\" con una colorazione ed un habitat differenti dal biotipo e per questo ipotizz\u00f2 che appartenessero ad una nuova specie. Nel 1976 Alexander H. Smith ed Harry D. Thiers analizzarono gli \"exsiccata\" di questi funghi e concordarono che appartengono ad una nuova specie alla quale diedero il nome in onore di Barrows."}
{"id": "853610", "revid": "78273", "url": "https://it.wikipedia.org/wiki?curid=853610", "title": "Artaxata", "text": ""}
{"id": "853615", "revid": "174925", "url": "https://it.wikipedia.org/wiki?curid=853615", "title": "Germania Inferiore", "text": ""}
{"id": "853623", "revid": "125753234", "url": "https://it.wikipedia.org/wiki?curid=853623", "title": "Federazione mondiale della giovent\u00f9 democratica", "text": "La Federazione mondiale della giovent\u00f9 democratica (WFDY) \u00e8 un'organizzazione giovanile di sinistra, riconosciuta dall'Organizzazione delle Nazioni Unite come un'organizzazione non governativa giovanile internazionale. La \"FMGD\", che si autodefinisce \"anti-imperialista, di sinistra\", \u00e8 genericamente considerata l'erede della Giovent\u00f9 Comunista Internazionale. La sede centrale dell'organizzazione \u00e8 a Budapest in Ungheria.\nStoria.\nLa WFDY \u00e8 stata fondata a Londra nel 1945. Venne creata sulla base di un largo movimento giovanile internazionale, organizzato nel contesto della fine della seconda guerra mondiale di cui facevano parte le giovent\u00f9 dei paesi alleati e dei movimenti di liberazione nazionale che avevano combattuto contro il fascismo. La FMGD fu fondata ufficialmente il 10 novembre del 1945 a Londra, il giorno dopo la fondazione dell'Organizzazione delle Nazioni Unite e nel medesimo periodo in cui venivano fondate la Federazione sindacale mondiale, la Federazione Mondiale delle donne e l'Unione Internazionale degli Studenti. A tale conferenza partecip\u00f2 per l'Italia il Fronte della giovent\u00f9 per l'indipendenza nazionale e per la libert\u00e0 quale organizzazione unitaria della giovent\u00f9 antifascista, tra i delegati vi era il comunista Giancarlo Pajetta. In questa occasione furono eletti come presidente, il comunista francese Guy De Boisson e come segretario generale il sovietico Alexander Shelepin membro del Komsomol. Nel 1948 e nel 1949 si tennero le prime edizioni del Festival Mondiale della Giovent\u00f9 e degli Studenti rispettivamente a Praga e Budapest.Il crescente peso delle organizzazioni comuniste e socialiste, intimor\u00ec i settori occidentali, e con l'inizio della Guerra Fredda, quasi tutte le organizzazioni filo-occidentali fuoriuscirono dalla Federazione a causa della sua vicinanza ai partiti comunisti e socialisti filo-sovietici. Ci\u00f2 non imped\u00ec alla FMGD di crescere ed ingrandirsi anche attraverso l'ingresso al suo interno della Lega della Giovent\u00f9 Comunista Cinese in seguito alla vittoria della rivoluzione di Mao Zedong. In questi anni la FMGD si caratterizza per la sua lotta contro le armi atomiche, e per il sostegno ai movimenti anticolonialisti e antimperialisti.\nNel 1950 fu eletto presidente della FMGD il giovane comunista Enrico Berlinguer gi\u00e0 segretario nazionale della Federazione Giovanile Comunista Italiana. La solidariet\u00e0 con i movimenti rivoluzionari del Vietnam e la lotta contro il colonialismo, fecero della FMGD oggetto di avversione da parte dei governi occidentali. Nel 1951 il governo francese, a seguito della visita del presidente americano Dwight Eisenhower, dichiar\u00f2 illegali le attivit\u00e0 della FMGD, della FSM e delle altre organizzazioni internazionali sul suolo francese, costringendo la FMGD a trasferire la sua sede da Parigi a Budapest dove tuttora ha il suo Quartier Generale. Sempre nel 1951 si svolse la terza edizione del Festival Mondiale della Giovent\u00f9 e degli Studenti a Berlino Est, che si rivel\u00f2 un grande successo sotto la direzione della giovent\u00f9 della Repubblica Democratica Tedesca che aveva come segretario l'allora giovane Erich Honecker. A seguire la cronaca del festival il giornale L'Unit\u00e0 invi\u00f2 Italo Calvino. Dall'Italia parteciparono 2.000 giovani, tra cui intellettuali, artisti, sportivi, musicisti. Al ritorno in Italia le autorit\u00e0 nazionali ritirarono a Berlinguer il passaporto per una presunta affermazione contro il ministro dell'interno Scelba ed il governo italiano, che aveva riportato il giornale \u00abIl Tempo\u00bb.\nQuando l'Unione Sovietica e il blocco orientale collassarono, la WFDY entr\u00f2 in crisi, infatti a causa del vuoto lasciato dalla sparizione del pi\u00f9 importante membro dell'organizzazione, il Komsomol sovietico, emergono dei conflitti sul carattere ideologico della Federazione; alcuni vogliono una struttura pi\u00f9 apolitica, mentre altri sono pi\u00f9 inclini ad una federazione apertamente di sinistra.\nWFDY \u00e8 comunque riuscita a sopravvivere alle crisi del 1989-1992, ed oggi \u00e8 un'organizzazione giovanile internazionale attiva che organizza regolarmente svariate attivit\u00e0.\nAttivit\u00e0.\nLa Federazione fu una delle organizzazioni di sostegno del Blocco orientale. Molti analisti sottolineano come le sue attivit\u00e0 e prese di posizione fossero ascrivibili alle cosiddette misure attive dirette dal KGB sottolineando come Aleksandr \u0160elepin fu coinvolto con il movimento giovanile fino alla nomina a capo del KGB nel 1958.\nFestival Mondiale della Giovent\u00f9 e degli Studenti.\nIl principale evento curato dalla WFDY \u00e8 il Festival Mondiale della Giovent\u00f9 e degli Studenti (\"WFYS\"), organizzato congiuntamente con l'Unione internazionale degli studenti.\n18\u00aa edizione: dal 7 al 13 dicembre 2013 in Ecuador (fonte: Radio Avana Cuba).\n19\u00aa edizione: dal 13 al 23 ottobre 2017 in Russia.\nMembri.\nLe sezioni giovanili aderenti sono organizzate in cinque Commissioni regionali: \"\"Africa\", \"Asia e Pacifico\", \"Europa e Nord America\", \"America latina e Caraibi\", \"Medio Oriente\"\".\nLa FMGD in Italia.\nTra le organizzazioni fondatrici della FMGD figura il Fronte della giovent\u00f9 per l'indipendenza nazionale e per la libert\u00e0. In seguito allo scioglimento di questo, per la rottura del fronte antifascista operata dal governo De Gasperi, ad aderire fu l'Alleanza giovanile organizzazione giovanile unitaria del Partito Comunista Italiano e del Partito Socialista Italiano. Tale organizzazione ebbe per\u00f2 breve durata sostituita successivamente dalla FGCI, ricostituita nel 1949 e dalla FGS. Per anni fu proprio la FGCI ad esercitare un ruolo di fondamentale importanza nella FMGD. Nel 1950 fu eletto come Presidente Enrico Berlinguer mentre il partigiano Francesco Moranino rivest\u00ec il ruolo di segretario. Molti altri dirigenti comunisti parteciparono agli organismi direttivi della FMGD tra cui Teresa Musu. La FGCI ebbe la presidenza della FMGD per 28 anni, fino a quando nel 1978 gli italiani decisero di favorire una rotazione degli incarichi, lasciando il posto alla Giovent\u00f9 Comunista cilena. La scelta celava anche differenze di vedute tra i giovani comunisti italiani e le giovent\u00f9 dei paesi dell'Est, negli anni in cui si consumava lo strappo berlingueriano del PCI con l'URSS. In seguito ader\u00ec, anche se solo temporaneamente, la Sinistra Giovanile. Attualmente aderiscono la Federazione Giovanile Comunista Italiana (2016), i Giovani Comunisti ed il Fronte della Giovent\u00f9 Comunista, che ne \u00e8 divenuto ufficialmente membro nella XIX assemblea all'Avana."}
{"id": "853629", "revid": "3082", "url": "https://it.wikipedia.org/wiki?curid=853629", "title": "Tigrane il grande", "text": ""}
{"id": "853630", "revid": "3082", "url": "https://it.wikipedia.org/wiki?curid=853630", "title": "Tigrane II d'Armenia", "text": ""}
{"id": "853631", "revid": "3082", "url": "https://it.wikipedia.org/wiki?curid=853631", "title": "Tigrane III d'Armenia", "text": ""}
{"id": "853632", "revid": "3082", "url": "https://it.wikipedia.org/wiki?curid=853632", "title": "Tigrane IV d'Armenia", "text": ""}
{"id": "853633", "revid": "3082", "url": "https://it.wikipedia.org/wiki?curid=853633", "title": "Battaglia di Randeia", "text": ""}
{"id": "853635", "revid": "287204", "url": "https://it.wikipedia.org/wiki?curid=853635", "title": "Tigrane", "text": "Persone.\nTigrane fu il nome di diversi re di Armenia. Tra i pi\u00f9 importanti:"}
{"id": "853636", "revid": "767487", "url": "https://it.wikipedia.org/wiki?curid=853636", "title": "Roudn\u00e9", "text": "Roudn\u00e9 \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "853637", "revid": "110157", "url": "https://it.wikipedia.org/wiki?curid=853637", "title": "Pi\u0161t\u00edn", "text": "Pi\u0161t\u00edn \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale. Pisti\nCollegamenti esterni.\nPisti"}
{"id": "853642", "revid": "713168", "url": "https://it.wikipedia.org/wiki?curid=853642", "title": "Juan de Arag\u00f3n", "text": "Origine.\nSecondo \"Don Alonso de Arag\u00f3n, la \"espada\" o \"lanza\" de Juan II\", Juan era figlio del Conte di Ribagorza, primo Duca di Villahermosa, conte di Cortes e maestro dell'Ordine militare di Calatrava, Alfonso de Arag\u00f3n y de Escobar e di un'amante, Mar\u00eda Junquers, figlia di Mosen Gregorio de Junquers, castellano di Roses.\n&lt;br&gt;Secondo \"Una personificaci\u00f3n del ideal caballeresco en el medievo tard\u00edo: Don Alonso de Arag\u00f3n\", Alfonso de Arag\u00f3n y de Escobar era il figlio del re di Navarra, re di Aragona, Valencia, Sardegna, Maiorca e di Sicilia, re titolare di Corsica, conte di Barcellona e delle contee catalane, Giovanni II \"il Grande\" d'Aragona e di un'amante, Eleonora di Escobar, che, ancora secondo \"Una personificaci\u00f3n del ideal caballeresco en el medievo tard\u00edo: Don Alonso de Arag\u00f3n\" era una nobile discendente da una famiglia che era ricevuta alla corte del regno di Castiglia.\nBiografia.\nSecondo la \"Historia del condado de Ribagorza\", Juan nacque a Benabarre, 27 marzo 1457.\nJuan fu allevato assieme allo zio, Ferdinando il Cattolico (essendo suo padre, Alfonso de Arag\u00f3n y de Escobar, fratellastro di Ferdinando), che era pi\u00f9 vecchio di Juan di cinque anni e godette sempre della sua fiducia.\n&lt;br&gt;All'et\u00e0 di 14 anni gi\u00e0 combatteva valorosamente, agli ordini di suo padre, Alfonso\nDal 1496 al 1506, Juan fu luogotenente del Principato di Catalogna.\n&lt;br&gt;Negli anni precedenti, per un certo periodo, Tom\u00e1s de Torquemada, primo Grande inquisitore dell'Inquisizione spagnola, era stato suo segretario.\nNel 1507 fu designato a reggere il vicereame di Napoli, secondo la politica regia dell'epoca di restituire le alte cariche italiane nelle mani dei sudditi della corona catalano-aragonese; giunse a Napoli succedendo a Giovanna, vedova di Ferrante, inviata dalla Spagna per coprire il vuoto creatosi in seguito al richiamo in patria di Consalvo di Cordova, primo vicer\u00e9 e che resse l'incarico per un breve periodo.\nInizi\u00f2 il suo governo con l'aiuto di tre consiglieri: il conte di Santa Severina, Andrea Carafa, il conte di Monteleone, Ettore I Pignatelli e il Conte di Cariati, Michele Riccio.\nNel 1508 combatt\u00e9 le scorrerie piratesche di Margaregio che imperversavano sulle coste calabresi, riuscendo a far catturare il pirata e a farlo giustiziare.\nIndisse un \"parlamento\" con l'obiettivo principale di chiedere una donazione di 300.000 ducati alla citt\u00e0 e dom\u00f2 la rivolta sediziosa che alcuni esponenti del popolo indissero per la mancanza di pane il 18 giugno 1508, sebbene fu forse proprio a motivo della sua mancanza di polso in quella occasione che fu rimosso dall'incarico e richiamato in patria dal sovrano.\nHa ricoperto la carica fino al 1509, quando \u00e8 tornato in Catalogna. Lasci\u00f2 Napoli l'8 ottobre 1509 per cedere il posto ad un luogotenente generale, Antonio de Guevara, II conte di Potenza.\n&lt;br&gt;Durante il viaggio di ritorno in Spagna fece visita al papa Giulio II, che lo ricevette con tutti gli onori.\nFerdinando il Cattolico ader\u00ec alla Lega di Cambrai che dichiar\u00f2 guerra alla repubblica di Venezia, per riacquisire i porti della Puglia che erano passati alla Serenissima dopo la battaglia di Fornovo. Juan ebbe una posizione di comando nell'esercito comandato da Fabrizio Colonna e riport\u00f2 entro i confini napoletani i principali porti della Puglia, tra cui Trani e Brindisi.\nEletto presidente della Generalitat de Catalunya come castigliano di Amposta nel 1512, fu nominato lo stesso anno, successivamente, luogotenente del Principato, capitano generale e luogotenente generale del Corona catalano-aragonese (l'unione delle due cariche in una persona era allora una novit\u00e0). Prest\u00f2 giuramento il primo febbraio 1513 e tenne l'incarico per circa un anno.\nIn quello stesso anno (1512) Juan era stato creato primo duca di Luna, da suo zio, Ferdinando II, e contemporaneamente aveva ceduto il titolo di conte di Ribagorza al figlio, Alfonso.\nJuan, ultra-sessantenne, fu altres\u00ec tenuto in grande considerazione dal nuovo re e poi imperatore, Carlo V d'Asburgo, pur non essendo pi\u00f9 in grado, per via degli acciacchi dovuti all'et\u00e0, di partecipare alle campagne militari.\nL'abate di Montserrat Pedro de Burgos gli scrisse sotto forma di lettera, nel 1514, la Historia y milagros de la Virgen de Montserrat.\nAncora nel 1524, prese parte alla difesa della contea di Ribagorza contro truppe francesi.\nJuan mor\u00ec a Monz\u00f3n, dove partecipava ad una riunione delle cortes, il 5 luglio 1528, dove fu inumato nella cattedrale di Santa Maria del Romeral; i suoi resti poi furono trasferiti nel monastero di Montserrat, in una tomba rinascimentale in marmo, che aveva commissionato a Napoli nel 1508.\nMatrimonio e discendenza.\nIl 24 giugno 1479, aveva sposato, Mar\u00eda L\u00f3pez de Gurrea Torrellas, detta \"ricca femmina di Aragona\", come da volere testamentario di suo nonno, il re Giovanni II \"il Grande\" d'Aragona\nJuan da Maria ebbe cinque figli:\nDa una o pi\u00f9 amanti di cui non si conoscono n\u00e9 i nomi n\u00e9 gli ascendenti ebbe due figli:"}
{"id": "853645", "revid": "32428", "url": "https://it.wikipedia.org/wiki?curid=853645", "title": "Giovanni di Aragona (vicer\u00e9)", "text": ""}
{"id": "853649", "revid": "110157", "url": "https://it.wikipedia.org/wiki?curid=853649", "title": "\u017dimutice", "text": "\u017dimutice \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "853651", "revid": "121537371", "url": "https://it.wikipedia.org/wiki?curid=853651", "title": "Vologase I", "text": "Biografia.\nFiglio di Vonone II e di una concubina greca, successe al padre nel 51. Diede il regno di Media Atropatene al fratello Pacoro II, occupando il Regno d'Armenia per un altro fratello, Tiridate I: questo atto diede l'inizio a una lunga guerra contro l'Impero romano (54-63), protettore del Regno d'Armenia, che termin\u00f2 con la vittoria del generale romano Gneo Domizio Corbulone.\nIndebolito dall'usurpazione del figlio Vardane II e da un'invasione di nomadi orientali, Vologase accett\u00f2 la pace firmata con Nerone, il quale riconobbe Tiridate re vassallo, dando inizio al dominio della dinastia arsacide su un'Armenia vassalla romana.\nVologase sostenne sia Nerone che il suo successore Tito Flavio Vespasiano, cui offr\u00ec 40.000 arcieri in occasione della sua lotta contro Vitellio. Sappiamo anche dal racconto di Giuseppe Flavio che nel 72 Vologase I sub\u00ec una cocente sconfitta ad opera degli Alani, che rese indipendente l'Ircania. Questo popolo di origine scitica, abitavano la regione del Tanai ed il lago Meotide e maturarono la decisione d'invadere e saccheggiare la Media e le regioni confinanti. Intavolarono, quindi, trattative col re degli Ircani, il quale possedeva i passi caucasici che Alessandro Magno sbarr\u00f2 con porte di ferro.\nUna volta ottenuto il permesso di transitare, piombarono in massa sui Medi che non se l'aspettavano, e saccheggiarono quei territori assai popolosi, ricchi di bestiame d'ogni specie senza alcuno opponesse la bench\u00e9 minima resistenza. Il re di questo regno, Pacoro II, era infatti fuggito per la gran paura, abbandonando buona parte dei suoi beni. A stento poi era riuscito a farsi restituire dagli Alani, sia la moglie, sia le concubine, che erano state fatte prigioniere, a fronte per\u00f2 di un riscatto di cento talenti. Gli Alani cos\u00ec, senza combattere, continuarono a saccheggiare quei territori, avanzando fino all'Armenia dove regnava Tiridate. Quest'ultimo, ingaggiata battaglia contro di loro, per poco non venne preso vivo. Poi finalmente gli Alani decisero di far ritorno nei loro territori, portandosi dietro una moltitudine di prigionieri e una grande quantit\u00e0 di bottino d'ogni genere.\nIl re mor\u00ec a 78 anni, succeduto dal figlio Vologase II. Il suo regno fu caratterizzato da una reazione contro l'ellenismo: ad esempio, costru\u00ec la citt\u00e0 di Vologesocerta (Balashkert) nelle vicinanze di Ctesifonte per attirarvi gli abitanti di Seleucia sul Tigri."}
{"id": "853652", "revid": "991694", "url": "https://it.wikipedia.org/wiki?curid=853652", "title": "Vologese I di Partia", "text": ""}
{"id": "853654", "revid": "519435", "url": "https://it.wikipedia.org/wiki?curid=853654", "title": "Pace di Presburgo", "text": "La pace di Presburgo, firmata il 26 dicembre 1805 nella citt\u00e0 omonima (l'odierna Bratislava), fu stipulata tra l'imperatore Francesco I d'Austria e Napoleone Bonaparte e rappresent\u00f2 l'evento conclusivo della guerra della terza coalizione.\nPremesse.\nQuesto trattato fu conseguenza diretta della disfatta austriaca inflitta dall'esercito francese nella battaglia di Ulma (dal 25 settembre al 20 ottobre 1805) e nella battaglia di Austerlitz (2 dicembre). In quest'ultima Napoleone aveva sconfitto la coalizione austro-anglo-russa, uscendo trionfatore dalla cosiddetta \"battaglia dei tre imperatori\". L'Impero russo era uscito dal conflitto a causa dell'impossibilit\u00e0 di procurarsi nuove truppe, lasciando la sola Austria a negoziare la pace con l'Impero francese.\nSi accord\u00f2 quindi una tregua il 4 dicembre e cominciarono i negoziati per la stesura del trattato di pace, che fu firmato nel palazzo primaziale di Presburgo (attualmente sede del Comune di Bratislava) dal principe Giovanni I Giuseppe di Liechtenstein e dal conte Ignatz von Gyulai per l'Austria, nonch\u00e9 da Charles-Maurice de Talleyrand per la Francia, e fu ratificato alcuni giorni pi\u00f9 tardi da Napoleone nel castello di Sch\u00f6nbrunn a Vienna. Il trattato viene ricordato anche come \"la quarta pace di Presburgo\".\nContenuti.\nOltre alle clausole che stabilivano \"pace ed amicizia\" e la ritirata austriaca dalla Terza Coalizione, il trattato sottrasse all'Austria diversi ed importanti territori europei, che passarono sotto il controllo degli alleati della Francia: \nUn ultimo punto del trattato prevedeva infine un'indennit\u00e0 di 40 milioni di franchi da versare alla Francia.\nIn compenso, l'Austria ottenne il principato di Salisburgo (corrispondente all'attuale Salisburghese e gi\u00e0 retto da un principe-arcivescovo), cos\u00ec come Berchtesgaden.\nIl trattato segn\u00f2 la fine effettiva del Sacro Romano Impero e a Francesco II rimase il titolo di Francesco I d'Austria. Oltre a dover rinunciare alle rivendicazioni sugli stati tedeschi senza eccezione, l'Austria fu obbligata a riconoscere Napoleone come imperatore e a riconoscere la sovranit\u00e0 dei nuovi re di Baviera e del W\u00fcrttemberg, nonch\u00e9 del granduca del Baden. Inoltre dovette dare il suo assenso preventivo alla costituzione della Confederazione del Reno, un nuovo stato creato da Napoleone grazie all'alleanza tra vari principi tedeschi."}
{"id": "853660", "revid": "13833", "url": "https://it.wikipedia.org/wiki?curid=853660", "title": "Trattato di Presburgo", "text": ""}
{"id": "853668", "revid": "729019", "url": "https://it.wikipedia.org/wiki?curid=853668", "title": "Samjhauta Express", "text": "Il Samjhauta Express (\"l'espresso della pace\") \u00e8 un treno che viaggia due giorni a settimana (il marted\u00ec e il venerd\u00ec) fra Delhi e Attari in India fino a Wagah e Lahore in Pakistan.\nFino all'apertura della Thar Express, questo era l'unico treno che univa i due Paesi. Il treno ha effettuato il primo viaggio il 22 luglio 1976 a seguito degli accordi di Shimla e andava da Amritsar a Lahore per circa 42\u00a0km. Per ragioni di sicurezza, il servizio, alla fine degli anni Ottanta, fu fatto fermare nella citt\u00e0 di Attari, mentre il 14 aprile 2000 la distanza coperta \u00e8 stata ridotta a tre km, probabilmente la pi\u00f9 breve ferrovia del mondo. Nel 2004, infine, la ferrovia ha cominciato a percorrere il tragitto attuale.\nIl 19 febbraio 2007 il treno ha subito un attentato che ha causato 66 morti e 13 feriti."}
{"id": "853672", "revid": "14691", "url": "https://it.wikipedia.org/wiki?curid=853672", "title": "ICAM Industria Cioccolato e Affini Morbegno", "text": ""}
{"id": "853682", "revid": "1711941", "url": "https://it.wikipedia.org/wiki?curid=853682", "title": "Thorondor", "text": ""}
{"id": "853683", "revid": "27723", "url": "https://it.wikipedia.org/wiki?curid=853683", "title": "Diagramma HR", "text": ""}
{"id": "853684", "revid": "827882", "url": "https://it.wikipedia.org/wiki?curid=853684", "title": "Crescia", "text": "Il nome di crescia indica alcuni tipi di focaccia diffusi nelle regioni Marche e Umbria. La crescia ha probabilmente un'ascendenza comune alla piadina romagnola, da cercare nel pane in uso presso l'esercito bizantino, di stanza per secoli in Romagna, nel nord delle Marche (Pentapoli), e nella Valle Umbra attraversata dalla via Flaminia. L'alimento \u00e8 anche conosciuto con il nome comune di \"pizza bianca\".\nVarianti locali.\nZona di Urbino.\nLa crescia urbinate, definita anche crescia sfogliata, crostolo o, pi\u00f9 raramente, piadina sfogliata, tipica dell'urbinate e del Montefeltro, si fa con farina, uova, acqua, strutto, sale e pepe. La sfoglia che si ottiene con il mattarello va unta con lo strutto ed arrotolata su se stessa, in modo che rilasci dei pezzi che vanno ad integrarsi con il resto della sfoglia. Schiacciata a disco e cotta, assume una caratteristica struttura a strati, dorata e croccante. Tipicamente si mangia calda con salsiccia, erbe di campo, prosciutto, lonza o formaggio. Una variante, il \"crostolo di Urbania\", prevede la sostituzione della farina di grano con la polenta che resta attaccata al caldaio.\nZona di Pesaro e Fano.\nLa crescia pesarese, spesso chiamata \"piadina\", \u00e8 diffusa nel pesarese, nel fanese e nelle campagne circostanti, non prevede l'uso del lievito, \u00e8 tirata alta con il mattarello, e contiene un'alta quantit\u00e0 di strutto. Sono presenti due varianti: la \"crescia vonta\" e \"crescia sfojeta\". La \"crescia vonta\" \u00e8 abbastanza spessa e dopo cotta viene unta da entrambi i lati con lardo di maiale, si ripassa sulla graticola; a volte viene farcita coi cavoli ripassati in padella. La \"crescia sfojeta\" \u00e8 anch'essa spessa, di forma rettangolare; si stende una prima volta, poi si ripiega e si stende nuovamente con il mattarello; si ottengono in tal modo tanti strati distinti. Originariamente queste cresce molto nutrienti erano destinate ai contadini ed erano loro utili per ritemprarsi dalle dure fatiche dei campi.\nZona di Ancona.\nIn provincia di Ancona, la crescia si prepara con la stessa pasta del pane, ed \u00e8 in genere cotta alla griglia, o, in una versione pi\u00f9 tradizionale, sotto la brace. Si mangia di solito \"sa' le foje\", cio\u00e8 con erbe di campo, ma la si pu\u00f2 accostare anche a salumi come lonza, salame e prosciutto. Una variante fatta con gli avanzi della polenta ripassati sulla piastra \u00e8 chiamata \"cresciola\" nelle zone di Jesi ed Osimo. \u00c8 interessante ricordare che ad Offagna (uno dei castelli di Ancona) esiste un'Accademia della Crescia, che organizza le locali Feste medievali. Questo alimento era cos\u00ec importante, in passato, da dare il nome ad una moneta d'uso corrente, il \"cresciolo\".\nZona di Macerata.\nAnche nella provincia di Macerata, e in tutta la zona dell'Alto Chiascio, la crescia si prepara con la pasta del pane, ma assume una consistenza simile a quella della schiacciata toscana. Rotonda, con l'orlo spezzettato e con fossette sulla superficie (che hanno la funzione di trattenere meglio l'olio), si condisce con olio, sale, cipolla o rosmarino. Alcune varianti storiche prevedono l'uso nell'impasto di strutto e ciccioli di maiale (detti anche \"grasselli\" o \"sgriscioli\"), e la sostituzione della farina di grano con quella di granoturco.\nZona di Ascoli Piceno.\nProcedendo pi\u00f9 a sud, nelle aree interne della provincia di Ascoli Piceno, ormai lontano dalla zona di dominazione bizantina, la crescia lascia il posto alla \"focaccia ripiena\", o \"chich\u00ec ripieno\", pi\u00f9 alta della crescia e riccamente farcita.\nUmbria.\nNella regione sono riconosciute come PAT la Torta al testo (chiamata diffusamente \"crescia\") e le Cresciole di ciccioli.&lt;br&gt;\nLa \"crescia di Gubbio\" \u00e8 una ricetta della tradizione fra le pi\u00f9 conosciute e apprezzate: l'impasto si ottiene impastando a mano ingredienti molto semplici: farina, acqua, sale . Tradizionalmente cotta su testi ovvero dischi di ferro messi direttamente sulla brace del camino, oggi normalmente si cuoce su testi di ghisa o padelle antiaderenti direttamente sul fornello. Di solito viene servita con prosciutto, affettati vari, formaggi oppure con salsicce alla brace e spinaci cotte in padella.\nLa crescia di Pasqua.\nNelle Marche settentrionali e centrali, il nome di crescia \u00e8 usato a volte anche per indicare un alimento ben diverso dalla crescia tipica: si tratta di una torta salata alta: la \"crescia pasquale\" o pizza di Pasqua o pizza di formaggio, tipica del pesarese, dell'anconitano e del maceratese, con un impasto lievitato insaporito da formaggio pecorino, che le dona un colore dorato ed un sapore forte e gustoso. La \"crescia\" o \"pizza di Pasqua\" dell'anconetano e del maceratese unisce alla ricetta pesarese grossi pezzi di formaggio pecorino, che durante la cottura si gonfiano e lasciano degli alveoli all'interno della crescia; il formaggio che cola all'esterno diventa croccante, e rende particolarmente saporito l'impasto."}
{"id": "853686", "revid": "1543377", "url": "https://it.wikipedia.org/wiki?curid=853686", "title": "Federazione calcistica della Repubblica Ceca", "text": "L'Associazione calcistica della Repubblica Ceca (in ceco \"Fotbalov\u00e1 asociace \u010cesk\u00e9 republiky\", abbreviato in FA\u010cR) \u00e8 il massimo organismo calcistico della Repubblica Ceca. Si occupa dell'organizzazione del campionato, della coppa nazionale e pone sotto la propria egida la Nazionale ceca. Ha sede a Praga.\nFu fondata nel 1901 e si affili\u00f2 alla FIFA nel 1907 e alla UEFA nel 1954. Dal 1922 al 1993 era nota con il nome di \"Federazione calcistica della Cecoslovacchia\" (in ceco \"\u010ceskoslovensk\u00fd fotbalov\u00fd svaz\", acronimo \u010cSFS; in slovacco \"\u010ceskoslovensk\u00fd futbalov\u00fd zv\u00e4z\", acronimo \u010cSFZ) e controllava la nazionale cecoslovacca. Dopo la separazione della Cecoslovacchia l'associazione assunse il nome attuale, si affianc\u00f2 alla nascente Federazione calcistica della Slovacchia.\nNel 1934 il segretario della federcalcio cecoslovacca era Gurthler.\nL'attuale presidente \u00e8 Martin Mal\u00edk."}
{"id": "853687", "revid": "33751", "url": "https://it.wikipedia.org/wiki?curid=853687", "title": "Federazione calcistica ceca", "text": ""}
{"id": "853698", "revid": "919135", "url": "https://it.wikipedia.org/wiki?curid=853698", "title": "Left loop", "text": "Un left-loop \u00e8 una struttura algebrica usata in matematica.\nDefinizione.\nUn \"left-loop\" \u00e8 una struttura algebrica che consiste di un insieme non vuoto formula_1 dotato di un'operazione binaria \ntale che: \nCostruzione di left-loop.\nSezione di un gruppo.\nDefinizione.\nSiano formula_8 un gruppo ed formula_9 un suo sottogruppo. Una sezione di formula_8 relativamente ad formula_9 \u00e8 un'applicazione\ndove formula_13 \u00e8 la famiglia delle classi laterali sinistre di formula_8 modulo formula_9, tale che:\nInoltre l'immagine formula_18 della sezione prende il nome di trasversale (sinistro) di formula_13. Va osservato che la 1. \u00e8 quivalente alla condizione\ndove formula_21 \u00e8 la proiezione canonica del gruppo formula_8 sul quoziente formula_13.\nTeorema 1.\nSiano formula_8 un gruppo, formula_9 un sottogruppo di formula_8 e formula_27 una sezione di formula_13, allora formula_18 \u00e8 un left loop rispetto l'operazione\n\"Dimostrazione\" \nL'identit\u00e0 formula_31 sta in formula_1 poich\u00e9 esso \u00e8 un trasversale di formula_13, dunque basta far vedere che l'equazione sinistra \nha un'unica soluzione in formula_35\nL'elemento formula_36 \u00e8 una soluzione di (1), poich\u00e9\nSupponiamo che \nper qualche formula_39, allora \nTeorema 2.\nSiano formula_8 un gruppo, formula_9 un sottogruppo ed formula_44 una sezione con formula_17. Il left-loop definito su formula_46 rispetto l'operazione\n\u00e8 un loop se e solo se formula_1 \u00e8 trasversale sinistro per ogni spazio omogeneo formula_49, formula_50."}
{"id": "853699", "revid": "10137", "url": "https://it.wikipedia.org/wiki?curid=853699", "title": "Giacomo di Maiorca", "text": ""}
{"id": "853700", "revid": "7061834", "url": "https://it.wikipedia.org/wiki?curid=853700", "title": "Giacomo di Morea", "text": ""}
{"id": "853709", "revid": "1711941", "url": "https://it.wikipedia.org/wiki?curid=853709", "title": "Ecthelion", "text": ""}
{"id": "853711", "revid": "126257", "url": "https://it.wikipedia.org/wiki?curid=853711", "title": "Religioni negli Stati Uniti d'America", "text": "Le religioni negli Stati Uniti d'America sono caratterizzate da una diversit\u00e0 di credenze e pratiche culturali. Alcune religioni nacquero e fiorirono direttamente in territorio statunitense. La maggioranza degli statunitensi riferisce che la religione svolge un ruolo molto importante nella loro vita, una quota unica tra i paesi sviluppati.\nStoricamente gli Stati Uniti sono sempre stati contrassegnati dal pluralismo religioso e dal multiculturalismo, a cominciare dalle differenti credenze di stampo naturalistico del tempo precoloniale. Provenienti dal continente europeo, diffusi sono l'anglicanesimo, il cattolicesimo e i principali gruppi facenti capo al protestantesimo, cos\u00ec come la comunit\u00e0 ebraica.\nLa Chiesa ortodossa \u00e8 stata presente fin dalla colonizzazione dell'America russa. Numerosi dissenzienti inglesi, che avevano lasciato la Chiesa anglicana, hanno molto diversificato il paesaggio religioso. Il grande Risveglio ha dato origine a molteplici denominazioni dell'evangelicalismo; l'appartenenza a chiese del metodismo e del battismo \u00e8 aumentata in una maniera pi\u00f9 che notevole nel secondo grande risveglio.\nNel XVIII secolo il deismo trov\u00f2 sostegno tra le classi superiori della stratificazione sociale e nei primi pensatori americani. La Chiesa episcopale degli Stati Uniti d'America, divisa dalla Chiesa d'Inghilterra, \u00e8 nata durante la guerra d'indipendenza americana. Nascono nello stesso lasso di tempo nuovi rami protestanti come l'avventismo; il restaurazionismo e altre forme di cristianesimo come i Testimoni di Geova, il Movimento dei Santi degli ultimi giorni, la Chiesa di Cristo e la Chiesa di Cristo scientista, nonch\u00e9 le comunit\u00e0 dell'unitarianismo e dell'Universalismo si diffusero nel corso del XIX secolo. Il pentecostalismo \u00e8 emerso nei primi anni del XX secolo grazie alla \"rifondazione di Azusa Street\". La Chiesa di Scientology \u00e8 emersa nel corso degli anni cinquanta. Gli unitariani universalisti nascono dalla fusione di chiese unitarie e universali durante il XX secolo.\nA partire dagli anni novanta la partecipazione religiosa dei cristiani sta diminuendo a causa della secolarizzazione, mentre l'islam, il buddhismo, l'induismo e altre religioni si stanno diffondendo. Tenendo conto di quanti si dichiarano non affiliati ad alcuna categoria religiosa, il protestantesimo, storicamente la forma di religione dominante negli Stati Uniti, cessa di essere la religione professata dalla maggioranza assoluta degli statunitensi nei primi anni del 2010; questo \u00e8 principalmente il risultato di un aumento degli statunitensi che professano \"nessuna affiliazione religiosa\", piuttosto che di un aumento delle affiliazioni religiose non protestanti, e il protestantesimo rimane comunque la religione maggioritaria tra coloro che dichiarano un'affiliazione religiosa. \nLa maggior parte degli adulti statunitensi si identificano come cristiani, mentre quasi un quarto non afferma alcuna affiliazione religiosa. Secondo uno studio del Pew Research Center del 2014 il 70,6% della popolazione adulta identifica come cristiana, con il 46,5% che partecipa a una variet\u00e0 di chiese che potrebbero essere considerate protestanti e il 20,8% che si considerano credenti cattolici. Lo stesso studio dice che altre religioni (tra cui l'ebraismo, il buddhismo, l'induismo e l'islam) collettivamente costituiscono circa il 6% della popolazione. Secondo un sondaggio del 2012 da parte del forum Pew il 36% degli adulti statunitensi afferma di frequentare i servizi religiosi quasi ogni settimana o anche pi\u00f9 spesso. Quando si consolidano tutte le denominazioni cristiane in un unico gruppo religioso, l'ebraismo diventa la seconda religione pi\u00f9 professata negli Stati Uniti, con il 2% della popolazione che dichiara di essere affiliata all'ebraismo. \nSecondo un sondaggio di Gallup del 2016 il Mississippi, con il 63% della sua popolazione adulta definitasi come \"molto religiosa\" (affermano che la religione per loro \u00e8 importante e frequentano regolarmente i servizi religiosi), \u00e8 lo stato pi\u00f9 religioso del paese, mentre il New Hampshire, con solo il 20% che si descrive essere molto religioso, \u00e8 lo stato maggiormente caratterizzato dal secolarismo.\nStoria.\nFin dal primissimo periodo dell'era coloniale, quando alcuni migranti tedeschi e inglesi attraversarono l'oceano Atlantico alla ricerca della libert\u00e0 religiosa, l'America \u00e8 stata profondamente influenzata dalla fede. Quest'influenza continua a riverberarsi nella cultura degli Stati Uniti d'America, nella vita sociale e anche nell'ambito politico.\nMolte delle originali tredici colonie furono stabilite da immigrati europei che desideravano esercitare la propria credenza all'interno di una comunit\u00e0 di persone con idee simili: la Colonia della Massachusetts Bay \u00e8 stata fondata dai puritani inglesi (della \"Chiesa congregazionalista\"), la Pennsylvania dal Quaccherismo britannico, il Maryland dai cattolici inglesi e la Virginia dagli anglicani inglesi. Nonostante questo fatto, e come conseguenza dell'intervento di conflitti e preferenze religiose intervenute nel frattempo in Inghilterra (vedi Guerra civile inglese, Gloriosa rivoluzione, Restaurazione inglese e \"Nonconformismo anglicano\"), il \"Plantation Act 1740\" stabil\u00ec la politica ufficiale per i nuovi immigrati che giungevano nell'America britannica fino all'epoca della Rivoluzione.\nIl testo del I emendamento della Costituzione degli Stati Uniti d'America afferma che \"il Congresso degli Stati Uniti d'America non promulgher\u00e0 alcuna legge che istituisca una religione di Stato o che vieti il libero esercizio di qualsiasi fede o che riduca la libert\u00e0 di parola o la libert\u00e0 di stampa o altres\u00ec il diritto della gente di riunirsi in modo pacifico e di inviare una petizione al governo per porre rimedio a rimostranze\". Ci\u00f2 garantisce l'esercizio libero di ogni tipo e forma religiosa, impedendo al governo di stabilire una religione ufficiale. Tuttavia gli Stati non furono inizialmente vincolati dalla disposizione e fino a quando nel 1830 il Massachusetts non forn\u00ec i fondi fiscali alle chiese congregazionali locali l'emendamento non ebbe una compiuta realizzazione.\nLa Corte suprema degli Stati Uniti d'America, fin dagli anni 1940, ha interpretato il XIV emendamento della Costituzione degli Stati Uniti d'America come applicazione del I emendamento agli Stati federati degli Stati Uniti d'America e ai governi locali.\nIl Presidente degli Stati Uniti d'America John Adams, assieme a un Senato degli Stati Uniti d'America unanime, fece approvare il Trattato di Tripoli nel 1797: \"il governo degli Stati Uniti non \u00e8 in alcun modo fondato sulla religione cristiana\".\nNel prosieguo dalla sua fondazione gli Stati Uniti sono stati battezzati da varie fonti come una nazione protestante.\nSecondo un sondaggio svolto nel 2002 del Pew Research Center circa 6 statunitensi su 10 hanno dichiarato che la religione svolge un ruolo importante nella loro vita, rispetto al 33% del Regno Unito, al 27% dell'Italia, al 21% della Germania, al 12% del Giappone e all'11% della Francia. Il rapporto di indagine ha affermato che i risultati hanno mostrato negli Stati Uniti una maggiore somiglianza con i paesi in via di sviluppo (dove percentuali pi\u00f9 elevate affermano che la religione svolge un ruolo importante) che ad altre nazioni ricche, dove la credenza religiosa svolge un ruolo assai minore.\nNel 1963 il 90% degli adulti statunitensi affermava di essere cristiano, mentre solo il 2% non professava alcuna identit\u00e0 religiosa. Nel 2014 quasi il 70% si identifica come cristiano, mentre quasi il 23% dichiara di non possedere nessuna identit\u00e0 religiosa.\nLibert\u00e0 di religione.\nIl governo federale degli Stati Uniti \u00e8 stato il primo al mondo a non avere una religione ufficiale approvata dalla nazione. Tuttavia alcuni Stati avevano stabilito delle religioni in una qualche forma ufficiale almeno fino agli anni 1830.\nModificando le disposizioni nello Statuto della Virginia per favorire la libert\u00e0 religiosa i formulatori della Costituzione hanno respinto ogni obbligo di affiliazione religiosa per poter assumere un ufficio pubblico e il I emendamento ha negato in modo specifico al governo federale un qualsiasi potere di emanare una legge che imponga una religione sulle altre o che vieti la libert\u00e0 di esercitarne una, proteggendo cos\u00ec ogni organizzazione religiosa, istituzione o denominazione da interferenze governative.\nLa decisione \u00e8 stata prevalentemente influenzata dagli ideali europei del razionalismo e del protestantesimo, ma \u00e8 stata anche una conseguenza delle preoccupazioni pragmatiche dei gruppi religiosi minoritari e dei piccoli Stati che non desideravano essere sotto il potere o l'influenza di una religione nazionale che non li rappresentasse.\nReligioni abramitiche.\nSpesso la religione sta dietro anche alle questioni e controversie politiche riguardanti il razzismo (il movimento per i diritti civili degli afroamericani era guidato dal pastore battista Martin Luther King), il pacifismo (la stessa guerra in Iraq ha diviso il panorama religioso tra favorevoli e contrari), la pena di morte (sostenuta dalle chiese protestanti di stampo evangelicale e fermamente contestata dai cattolici), la bioetica, l'omosessualit\u00e0, l'insegnamento della teoria della teoria evoluzionistica e il neodarwinismo.\nCristianesimo.\nLa religione pi\u00f9 popolare negli Stati Uniti rimane il cristianesimo, che comprende la maggioranza della popolazione (70,6% degli adulti nel 2014). Secondo il rapporto dell'\"Association of Statisticians of American Religious Bodies\" pubblicato nel marzo del 2017, sulla base dei dati del 2010, i cristiani erano la pi\u00f9 grande popolazione religiosa in tutte le 3.143 contee del paese.\nCirca il 46,5% degli statunitensi sono protestanti, il 20,8% sono cattolici, l'1,6% mormoni (denominazione comunemente usata per riferirsi ai membri della Chiesa di Ges\u00f9 Cristo dei santi degli ultimi giorni) e l'1,7% ha affiliazioni con diverse altre confessioni cristiane. Il cristianesimo \u00e8 stato introdotto durante il periodo della colonizzazione europea delle Americhe.\nSecondo un riesame del 2012 da parte del \"Consiglio Nazionale delle Chiese\" le cinque maggiori denominazioni sono:\nLa \"Convenzione Battista meridionale\", con oltre 16 milioni di aderenti, \u00e8 la pi\u00f9 grande di pi\u00f9 di 200 denominazioni protestanti distinte. Nel 2007 i membri delle chiese evangelicali comprendevano il 26% della popolazione americana, mentre un altro 18% apparteneva alle principali chiese protestanti e il 7% a chiese storicamente afroamericane.\nLa Chiesa episcopale degli Stati Uniti d'America, ramo americano dell'anglicanesimo cui tradizionalmente fanno riferimento le classi alte, attrae sempre pi\u00f9 i giovani per le sue posizioni liberali in campo etico-sociale. Le confessioni pi\u00f9 diffuse sono nell'ordine il battismo (17,2%), il metodismo (7,2%), il luteranesimo (4,9%), il presbiterianesimo (2,8%) e l'episcopalismo (1,8%), oltre a una miriade di Chiese dell'evangelicalismo, del pentecostalismo, non-denominazionali e minori. La singola chiesa pi\u00f9 diffusa \u00e8 quella cattolica, rafforzata dall'immigrazione ispanica degli ultimi decenni.\nNegli ultimi decenni si \u00e8 sviluppato l'evangelicalismo strettamente collegato al fenomeno delle \"TV and Web Churches\" guidate dai cosiddetti telepredicatori, tra i quali vanno ricordati Billy Graham, Pat Robertson e Jerry Falwell, animatori della destra politica e del fondamentalismo cristiano, fondamentali per le vittorie elettorali di Ronald Reagan nel 1980 e 1984 e per quelle di George W. Bush nel 2000 e nel 2004; va ricordato anche il pi\u00f9 recente e controverso telepredicatore Benny Hinn, peraltro molto conosciuto e seguito anche in Italia.\nParallelamente sono nate e cresciute le cosiddette \"mega-churches\", grandissime chiese evangelicali non-denominazionali.\nDai dati di uno studio del 2015 si rileva che circa 450.000 credenti cristiani provengono da un contesto musulmano, la maggior parte di essi appartenenti a una qualche forma di protestantesimo. Nel 2010 c'erano circa 180.000 arabi americani e circa 130.000 iranoamericani che si sono convertiti dall'Islam al cristianesimo. Dudley Woodbury, un islamista del Programma Fulbright stima che 20.000 musulmani si convertono ogni anno al cristianesimo negli Stati Uniti d'America.\nPrincipali denominazioni protestanti.\nGli storici concordano sul fatto che i membri delle principali denominazioni protestanti hanno svolto ruoli di leadership in molti aspetti della vita statunitense, tra cui il sistema politico, l'economia, la storia dello sviluppo scientifico, le arti, la cultura e infine anche il campo dell'istruzione, sia pubblica che privata fondando la maggior parte dei principali istituti di istruzione superiore.\nSecondo la sociologa Harriet Zuckerman il 72% di coloro che hanno ricevuto il premio Nobel dal 1901 al 1972 sono identificabili per aver avuto uno sfondo protestante.\nI fedeli della Chiesa episcopale e presbiteriana tendono a essere considerevolmente pi\u00f9 ricchi e maggiormente istruiti rispetto alla maggior parte degli altri gruppi religiosi e con la percentuale pi\u00f9 alta di famiglie americane benestanti e influenti: i Vanderbilt, gli Astor, la Famiglia Rockefeller, i Du Pont, i Roosevelt, i Forbes, gli Whitney, i Morgan e gli Harriman sono le dinastie protestanti di pi\u00f9 vasto rilievo storico-economico. Questo anche se coloro che possiedono origini dall'ebraismo rappresentano il gruppo religioso statunitense pi\u00f9 ricco. Il cattolicesimo, per dimensione assoluta, contiene in s\u00e9 il maggior numero di aderenti fra tutti i gruppi religiosi nella fascia di reddito superiore.\nAlcuni dei primi college universitari in America, tra cui l'universit\u00e0 di Harvard, l'universit\u00e0 Yale, l'universit\u00e0 di Princeton, la Columbia University, il Dartmouth College, il Williams College, il Bowdoin College, il Middlebury College e l'Amherst College sono stati tutti fondati dalle denominazioni protestanti maggiori. Negli anni venti la maggior parte aveva indebolito o abbandonato del tutto la loro connessione formale con una specifica denominazione.\nJames Hunter sostiene che: \"le scuole private e le scuole istituite dalla linea principale delle denominazioni protestanti, di regola, vogliono ancora essere conosciute come luoghi che promuovono valori, ma pochi potrebbero spingersi fino a identificare tali valori come prettamente cristiani... Nel complesso il carattere distintivo della linea principale dell'identit\u00e0 protestante si \u00e8 in gran parte dissolta fin dagli anni sessanta\".\nColonizzazione cristiana.\nA partire dal 1600 circa i coloni europei hanno introdotto l'anglicanesimo e la religione dei puritani, nonch\u00e9 le denominazioni del battismo, del presbiterianesimo, del luteranesimo, del quaccherismo e anche i moraviani.\nA partire dal XVI secolo gli spagnoli (e in seguito i francesi e gli inglesi) hanno introdotto il cattolicesimo. Dal XIX secolo fino a oggi i cattolici sono arrivati negli Stati Uniti in gran numero a causa dell'immigrazione degli italiani, degli ispanici, dei portoghesi, dei francesi, dei polacchi, degli irlandesi, degli scozzesi (dalle Highlands), degli olandesi, dei fiamminghi, degli ungheresi, dei tedeschi e di altri gruppi etnici.\nLa Chiesa ortodossa orientale \u00e8 stata portata in America dai greco-americani, dagli ucraino-americani, dagli armenoamericani e da altri gruppi di immigrati.\nNumerosi gruppi cristiani furono fondati in America durante i periodi dei grandi risvegli di fervore religioso. \u00c8 emerso l'evangelicalismo interdenominazionale e il pentecostalismo; nuove denominazioni protestanti come l'avventismo; movimenti non denominazionali come il \"Movimento della Restaurazione\" (che nel tempo si sono separati e/o integrati nella Chiesa di Cristo, nelle Chiese cristiane di Cristo e nella \"Chiesa Cristiana dei Discepoli di Cristo\"); i Testimoni di Geova (chiamati \"Studenti della Bibbia\" nell'ultima parte del XIX secolo); e la Chiesa di Ges\u00f9 Cristo dei santi degli ultimi giorni (il Mormonismo).\nLa robustezza delle varie varia notevolmente nelle diverse regioni del paese, con parti rurali degli Stati Uniti meridionali, sede di vaste comunit\u00e0 evangelicali e di ridotte comunit\u00e0 cattoliche (a eccezione della Louisiana nella costa del golfo e della comunit\u00e0 ispanica, entrambi costituiti principalmente da cattolici); al contrario, le aree urbanizzate degli Stati Uniti nord-orientali e dei Grandi Laghi, cos\u00ec come molte citt\u00e0 industriali e minerarie, sono in prevalenza cattoliche, anche se ancora molto miscelate, soprattutto a causa delle comunit\u00e0 afroamericane decisamente protestanti. Nel 1990 quasi il 72% della popolazione dello Utah era mormone, cos\u00ec come il 26% del vicino Idaho.\nIl luteranesimo \u00e8 pi\u00f9 importante negli Stati Uniti d'America medio-occidentali settentrionali, con il Dakota del Nord che ospita la pi\u00f9 alta percentuale di luterani (almeno il 35% secondo una stima del 2001).\nLa religione maggiore, il cristianesimo, \u00e8 diminuita progressivamente a partire dal 1990. Mentre il numero assoluto di cristiani \u00e8 aumentato dal 1990 al 2008, la percentuale di cristiani \u00e8 scesa dall'86% al 76%. Un sondaggio telefonico nazionale condotto su 1.002 adulti dal \"gruppo Barna\" ha scoperto che il 70% degli adulti statunitensi crede che Dio \u00e8 \"il creatore onnipotente dell'universo e che ancora oggi lo governa\"; il 9% di tutti gli statunitensi adulti e lo 0,5% dei giovani adulti si preoccupano di ci\u00f2 che l'indagine definisce come una \"visione biblica\" dell'esistenza.\nI membri episcopaliani, presbiteriani, ortodossi orientali e uniti della Chiesa di Cristo hanno il maggior numero di affiliati con un titolo di studio universitario e post-universitario pro capite rispetto a tutte le altre confessioni cristiane, nonch\u00e9 la pi\u00f9 alta percentuale di membri attivi nella classe sociale medio-superiore. Tuttavia, a causa della demografia assoluta, i cattolici hanno il maggior numero di individui laureati e stazionano tra i pi\u00f9 alti livelli di reddito rispetto agli individui di qualsiasi altra comunit\u00e0 religiosa.\nEbraismo.\nLa comunit\u00e0 ebraica (1,4%) \u00e8 fortemente radicata nel tessuto sociale statunitense, soprattutto attraverso l'ebraismo riformato e l'ebraismo conservatore; numerosa e ben organizzata negli Stati Uniti nord-orientali e in particolare nello Stato di New York.\nDopo il cristianesimo l'ebraismo \u00e8 l'affiliazione religiosa interna al monoteismo pi\u00f9 grande negli USA, anche se questa identificazione non \u00e8 necessariamente indicativa di credenze o pratiche effettivamente religiose. Ci sono tra i 5,3 e i 6,6 milioni di ebrei; un numero significativo di questi si identifica come ebrei americani per motivi etnici e culturali piuttosto che religiosi; per esempio il 19% di coloro che si auto-identificano come ebrei americani non credono che Dio esista.\nLa proiezione ARIS del 2001 ha campionato la popolazione ebraica americana in circa 5,3 milioni di adulti: 2,83 milioni (l'1,4% della popolazione adulta totale) sono considerati aderenti all'ebraismo; si stima che 1,08 milioni non siano aderenti ad alcuna religione, mentre 1,36 milioni sono considerati aderenti a una religione diversa dall'ebraismo. Lo studio ARIS del 2008 ha stimato in circa 2,68 milioni il numero di adulti (1,2%) che identificano l'ebraismo come la propria fede.\nGli ebrei sono stati presenti in quelli che sono oggi gli Stati Uniti fin dal XVII secolo, in particolar modo a seguito del \"Plantation Act 1740\". Sebbene le piccole comunit\u00e0 dell'Europa occidentale inizialmente si sviluppassero e crescessero l'immigrazione su larga scala non si \u00e8 verificata fino alla seconda met\u00e0 del XIX secolo, in gran parte a seguito delle persecuzioni correlate all'antisemitismo scoppiate in vaste aree dell'Europa orientale. La comunit\u00e0 ebraica statunitense \u00e8 composta prevalentemente da aschenaziti i cui antenati emigrarono dall'Europa centrale e orientale.\nEsiste comunque un piccolo numero di comunit\u00e0 pi\u00f9 antiche (e anche alcune arrivate recentemente) di sefarditi con radici che risalgono alla penisola iberica del XV secolo (attuali Spagna, Portogallo e Maghreb). Ci sono anche i mizrah\u00ec (provenienti dal Medio Oriente, dalle regioni del Caucaso e dall'Asia centrale), cos\u00ec come un numero molto ristretto di falascia, di ebrei indiani, di ebrei di Kaifeng e di altre diverse gruppi minori. Circa il 25% dell'intera popolazione ebraica americana vive a New York.\nSecondo il rapporto dell'\"Association of Statisticians of American Religious Bodies\" pubblicato nel marzo del 2017, sulla base dei dati del 2010, gli ebrei erano la pi\u00f9 grande religione minoritaria in 231 contee su 3143. Secondo un sondaggio condotto dal \"Pew Forum\" sulla religione e la pubblica amministrazione del 2014 l'1,7% degli adulti statunitensi identifica l'ebraismo come la propria religione. Tra gli intervistati il 44% ha dichiarato di appartenere all'ebraismo riformato, il 22% all'ebraismo conservatore e infine il 14% all'ebraismo ortodosso.\nSecondo il \"National Jewish Population Survey\" del 1990 il 38% degli ebrei era affiliato alla tradizione della riforma, mentre il 35% era conservatore e il 6% ortodosso; l'1% apparteneva all'ebraismo ricostruzionista, il 10% si legava a un'altra tradizione e infine il 10% diceva di essere \"solo ebreo\".\nLa relazione del Pew Research Center sull'ebraismo americano pubblicato nell'ottobre del 2013 ha rivelato che il 22% degli ebrei statunitensi afferma di non avere alcuna religione e la maggioranza degli intervistati non vede la religione come una componente primaria dell'identit\u00e0 ebraica. Il 62% crede che una tale identit\u00e0 sia fondata principalmente sulle origini ancestrali e sulla cultura, mentre solo il 15% crede si basi sulla religione. Tra gli ebrei che si sono auto-identificati nella religione ebraica il 55% crede che l'identit\u00e0 si fondi sulla nascita e la cultura, mentre il 66% non ha considerato essenziale la credenza in un qualche Dio.\nUno studio del 2009 ha stimato la popolazione ebraica (compresi coloro che si definiscono religiosi e quelli che si considerano ebrei solo in termini culturali o etnici) tra i 6,0 e i 6,4 milioni. Secondo uno studio effettuato nel 2000 nel paese c'erano circa 6,14 milioni di persone ebree, circa il 2% della popolazione totale.\nSecondo l'analisi della popolazione ebraica del 2001 4,3 milioni di adulti ebrei americani hanno una qualche sorta di forte legame con la comunit\u00e0 ebraica, religiosa o culturale che sia. L'ebraismo \u00e8 generalmente considerato sia un'identit\u00e0 etnica che religiosa. Tra i 4,3 milioni di coloro che si erano descritti come \"fortemente legati\" all'ebraismo oltre l'80% hanno un impegno comunitario attivo, che va dalla presenza ai servizi di preghiera quotidiani fino al rituale del \"S\u00e9der di Pesach\" o all'accensione delle candele di Chanukkah. Il sondaggio ha anche scoperto che gli ebrei degli Stati Uniti d'America nord-orientali e degli Stati Uniti d'America medio-occidentali sono generalmente pi\u00f9 osservanti rispetto a quelli degli Stati Uniti meridionali o degli Stati Uniti d'America occidentali. Riflettendo su una tendenza osservata anche tra altri gruppi religiosi gli ebrei nord-occidentali sono tipicamente i meno praticanti e tradizionalisti.\nLa comunit\u00e0 ebraica americana ha redditi familiari pi\u00f9 cospicui rispetto alla media ed \u00e8 uno dei gruppi religiosi maggiormente istruiti.\nIslam.\nVi \u00e8 anche una presenza dell'islam la quale \u00e8 la terza fede pi\u00f9 grande negli Stati Uniti, dopo il cristianesimo e l'ebraismo; esso rappresenta lo 0,9% della popolazione. Secondo il rapporto dell'\"Association of Statisticians of American Religious Bodies\" pubblicati nel marzo del 2017, sulla base dei dati del 2010, i musulmani costituivano la pi\u00f9 grande religione minoritaria in 392 contee su 3143. L'Islam in America ha cominciato a svilupparsi efficacemente con l'arrivo degli schiavi africani; si stima che circa il 10% delle vittime della tratta atlantica degli schiavi africani trasportati negli Stati Uniti fossero musulmani.\nLa maggior parte, tuttavia, \u00e8 diventata cristiana e l'America non ha avuto una popolazione musulmana significativa fino all'arrivo di immigrati provenienti da aree musulmane dei Balcani e del mondo arabo. Secondo alcuni esperti l'Islam ha ottenuto un profilo pi\u00f9 elevato attraverso Nation of Islam, un gruppo religioso che si appella agli afroamericani a partire dalla fine degli anni trenta; i suoi convertiti pi\u00f9 celebri includono Malcolm X e Muhammad Ali.\nIl primo musulmano eletto al Congresso degli Stati Uniti d'America \u00e8 stato l'afroamericano Keith Ellison del Partito Democratico nel 2006, seguito da Andr\u00e9 Carson nel 2008.\nLa ricerca indica che i musulmani negli Stati Uniti sono generalmente pi\u00f9 integrati e prosperi rispetto alle loro controparti presenti nel continente europeo. Come le altre comunit\u00e0 subculturali e religiose anche la comunit\u00e0 islamica ha generato le proprie organizzazioni politiche e di beneficenza.\nFede Bah\u00e1'\u00ed.\nGli Stati Uniti ospitano la seconda pi\u00f9 grande comunit\u00e0 Bah\u00e1'\u00ed del mondo. La prima menzione della fede in America fu all'inauguarazione del Parlamento mondiale delle religioni che si tenne alla Fiera Colombiana di Chicago nel 1893. L'anno seguente Ibrahim George Kheiralla, un immigrato siriano, istitu\u00ec una comunit\u00e0 negli Stati Uniti. Successivamente ha lasciato il gruppo principale e ha fondato un movimento rivale.\nSecondo il rapporto dell'\"Association of Statisticians of American Religious Bodies\" pubblicato nel marzo del 2017, sulla base dei dati del 2010, i Bah\u00e1'\u00ed erano la pi\u00f9 grande religione minoritaria in 80 contee su 3143.\nRastafarianesimo.\nGli aderenti al rastafarianesimo cominciarono a migrare negli Stati Uniti tra gli anni cinquanta e settanta dalla Giamaica. Marcus Garvey, che viene considerato un profeta da molti rastafariani, \u00e8 riuscito a promuovere e sviluppare molte delle sue idee negli Stati Uniti.\nReligioni asiatiche.\nBuddhismo.\nIl buddhismo \u00e8 entrato negli Stati Uniti durante il XIX secolo con l'arrivo dei primi immigrati provenienti dall'Asia orientale. Il primo tempio buddhista fu fondato a San Francisco nel 1853 da un gruppo di sinoamericani.\nNella seconda met\u00e0 del XIX secolo i primi missionari buddhisti provenienti dal Giappone giunsero negli Stati Uniti. Nel corso dello stesso periodo gli intellettuali statunitensi hanno iniziato a interessarsi del buddhismo.\nIl primo cittadino americano di un certo rilievo che si convert\u00ec pubblicamente al buddhismo fu Henry Steel Olcott nel 1880. Un evento che ha contribuito al rafforzamento del buddhismo \u00e8 stato il \"Parlamento mondiale delle religioni\" nel 1893, al quale hanno partecipato molti delegati buddhisti inviati dall'India, dalla Cina, dal Giappone, dal Vietnam, dalla Thailandia e dallo Sri Lanka.\nL'inizio del XX secolo \u00e8 stato caratterizzato da un susseguirsi di tendenze che hanno avuto le loro radici nel secolo precedente. A partire dagli anni cinquanta si sono visti emergere nuovi approcci e il radicamento del movimento buddhista nel mainstream il quale ha prodotto un fenomeno religioso e sociale di massa.\nLe stime sul numero di buddhisti (nelle loro varie forme) variano tra lo 0,5% e lo 0,9%, con uno 0,7% riferito sia da CIA World Factbook che da Pew. Secondo il rapporto dell'\"Association of Statisticians of American Religious Bodies\" pubblicato nel marzo del 2017, sulla base dei dati del 2010, i buddhisti erano la pi\u00f9 grande religione minoritaria in 186 contee su 3143.\nInduismo.\nL'induismo \u00e8 la quarta pi\u00f9 grande fede presente negli Stati Uniti, rappresentando lo 0,7% della popolazione. La prima volta che esso entr\u00f2 in America non \u00e8 chiaramente identificabile; tuttavia grandi gruppi di ind\u00f9 hanno migrato dall'India e da altri paesi asiatici a partire dall'entrata in vigore dell'\"Immigration and Nationality Act of 1965\". Durante gli anni sessanta e settanta esercit\u00f2 un notevole fascino, contribuendo allo sviluppo del pensiero della New Age. Negli stessi decenni \u00e8 stata fondata anche l'Associazione internazionale per la coscienza di Krishna (un'organizzazione riformata hindu del Vi\u1e63\u1e47uismo).\nNel 2001 ci sono stati circa 766.000 ind\u00f9 negli Stati Uniti, circa lo 0,2% della popolazione totale. Secondo il rapporto dell'\"Association of Statisticians of American Religious Bodies\" pubblicato nel marzo del 2017, sulla base dei dati del 2010, gli induisti erano la pi\u00f9 grande religione minoritaria in 92 contee su 3143.\nNel 2003 \u00e8 stata creata l'\"Hindu American Foundation\", un'istituzione nazionale che tutela i diritti della comunit\u00e0 ind\u00f9 statunitense.\nGli ind\u00f9 statunitensi hanno alti tassi di livello d'istruzione e di reddito familiare, mentre tendono ad avere tassi di divorzio nettamente pi\u00f9 bassi.\nGiainismo.\nGli aderenti al giainismo giunsero per la prima volta negli Stati Uniti nel XX secolo. Il periodo pi\u00f9 significativo dell'immigrazione dei Jain \u00e8 stato nei primi anni settanta; da allora in poi l'America \u00e8 diventato uno dei centri della loro diaspora. La \"Federation of Jain Associations in North America\" \u00e8 un'organizzazione \"ombrello\" comprendente le varie congregazioni locali americane e canadesi Jain volte alla preservazione, alla pratica e alla promozione del Giainismo e del suo stile di vita.\nSikhismo.\nIl Sikhismo \u00e8 una religione proveniente dal subcontinente indiano; essa \u00e8 stata introdotta negli Stati Uniti quando, intorno alla fine del XX secolo, i sikh hanno iniziato a emigrare oltreoceano in numero significativo per lavorare nelle fattorie in California. Erano la prima comunit\u00e0 numericamente pi\u00f9 numerosa proveniente dal subcontinente indiano. Il primo Gurdwara fu costruito a Stockton (California) nel 1912.\nNel 2007 sono stati stimati tra i 250 e i 500.000 Sikh residenti negli Stati Uniti, con le maggiori popolazioni che vivono sulla East Coast e sulla West Coast e con altre comunit\u00e0 minori a Detroit, Chicago e Austin.\nGli Stati Uniti hanno anche un certo numero di non-Punjabi convertiti al Sikhismo.\nTaoismo.\nNel 2004 esistevano circa 56.000 fedeli al Taoismo; esso \u00e8 stato diffuso in tutto il mondo attraverso gli scritti e gli insegnamenti di Laozi e di altri maestri, nonch\u00e9 grazie alla pratica del Qi Gong, del Taijiquan e di altre forme di arte marziale.\nIrreligiosit\u00e0.\nSotto la denominazione di irreligiosit\u00e0 viene compreso l'ateismo, l'agnosticismo, il deismo e quei gruppi di persone che non dichiarano alcuna religione in particolare.\n\"Non affiliato\" non significa necessariamente \"non religioso\". Alcune persone che non sono affiliate a una particolare religione esprimono credenze religiose (come la fede in uno o pi\u00f9 dei o nella reincarnazione) e si impegnano nelle pratiche religiose (come la preghiera).\nAgnosticismo, ateismo e umanesimo secolare.\nUn sondaggio del 2001 diretto da Ariela Keysar per l'Universit\u00e0 della Citt\u00e0 di New York ha indicato che, tra le pi\u00f9 di 100 categorie di risposte, \"nessuna identificazione religiosa\" ha avuto il maggior aumento tra la popolazione sia in termini assoluti che in termini percentuali. Questa categoria comprendeva atei, agnostici, umanisti e altri senza specifiche religioni dichiarate. Le cifre crescono da 14,3 milioni nel 1990 a 34,2 milioni nel 2008, con un incremento dell'8% della popolazione totale nel 1990 e del 15% nel 2008.\nUno studio nazionale di Pew Research Center pubblicato nel 2008 ha riportato la quantit\u00e0 di persone non affiliate al 16,1%, mentre un altro studio Pew pubblicato nel 2012 ha descritto in questa collocazione circa il 20% degli intervistati e circa il 33% di coloro che avevano tra i 18 e i 29 anni.\nIn un sondaggio a livello nazionale del 2006 i ricercatori dell'Universit\u00e0 del Minnesota hanno constatato che, nonostante l'accresciuta accettazione della diversit\u00e0 religiosa, gli atei continuavano a subire una generale diffidenza da parte degli altri statunitensi, i quali li consideravano meno affidabili dei musulmani, degli immigrati pi\u00f9 recenti e di altri gruppi minoritari nel \"condividere la loro visione della societ\u00e0 americana\". Essi hanno anche associato gli atei con attributi indesiderati come l'amoralit\u00e0, il comportamento criminale, il materialismo rampante e l'elitismo culturale\nTuttavia lo stesso studio ha anche riferito che \"i ricercatori hanno rinvenuto che l'accettazione o il rifiuto degli atei non \u00e8 solo correlato alla religiosit\u00e0 personale, ma anche all'esposizione alla diversit\u00e0 etnico-culturale, all'istruzione ricevuta e all'orientamento politico; gli statunitensi pi\u00f9 istruiti, orientali e occidentali, accettano maggiormente gli atei rispetto alle loro controparti degli Stati Uniti d'America medio-occidentali\".\nAlcune indagini hanno indicato che i dubbi sull'esistenza del divino stavano rapidamente crescendo tra tutti gli statunitensi sotto i 30 anni.\nIl 24 marzo 2012 gli atei statunitensi hanno sponsorizzato il \"Reason Rally\" a Washington, seguito dalla \"Conferenza americana atea\" di Bethesda (Maryland). Gli organizzatori hanno attratto una folla stimata di 8-10.000 persone, la pi\u00f9 grande riunione mai avvenuta degli atei statunitensi in un unico luogo.\nDeismo.\nNegli Stati Uniti la filosofia dell'Illuminismo (che era in s\u00e9 fortemente ispirata da ideali provenienti dal deismo) ha svolto un ruolo importante nella creazione del principio della libert\u00e0 religiosa, espresso nelle lettere di Thomas Jefferson e incluso nel I emendamento della Costituzione degli Stati Uniti d'America.\nI Padri fondatori degli Stati Uniti d'America, o gli elaboratori della Costituzione degli Stati Uniti d'America, che sono particolarmente noti per essere stati influenzati da tale filosofia comprendono, oltre a Jefferson, Benjamin Franklin, Cornelius Harnett, Gouverneur Morris e Hugh Williamson. I loro discorsi politici mostrano un'influenza deistica distinta. Altre figure notevoli che possono essere state pi\u00f9 o meno direttamente deiste includono Thomas Paine, James Madison e probabilmente anche Alexander Hamilton e Ethan Allen.\nFede nell'esistenza di un qualche dio.\nSono stati condotti diversi sondaggi per determinare le convinzioni reali degli statunitensi riguardanti l'effettiva o meno esistenza di un qualche dio:\nMeno della met\u00e0 (45%) crede nella teoria dell'evoluzione di Charles Darwin, ma questo dato \u00e8 maggiore rispetto al 40% di coloro che invece credono nel creazionismo. Molte persone si considerano cristiani senza necessariamente avere alcune delle credenze fondamentali del cristianesimo, ma ci\u00f2 non \u00e8 vero per i cristiani della Rinascita. Oltre alle credenze religiose vi sono ampie minoranze, tra cui molti cristiani, che hanno fedi vicine al neopaganesimo o convinzioni relative ai fantasmi, all'astrologia, alla stregoneria e alla reincarnazione.\nSpiritualit\u00e0 senza religiosit\u00e0.\n\"Spirituale ma non religioso\" (SBNR) \u00e8 l'auto-identificazione in una posizione di spiritualit\u00e0 che si confronta con la religione organizzata la quale da sempre si considera come il mezzo privilegiato - quando non l'unico possibile - per promuovere la crescita spirituale. La spiritualit\u00e0 pone l'accento sul benessere dell'insieme \"mente-corpo-spirito\", cos\u00ec che le attivit\u00e0 riferibili all'olismo come il t\u00e0ij\u00edqu\u00e1n, il reiki e lo yoga sono comuni all'interno del movimento SBNR. A differenza della religione la spiritualit\u00e0 \u00e8 stata spesso maggiormente associata alla vita interiore dell'individuo.\nUn quinto del pubblico americano e 1/3 degli adulti al di sotto dei 30 anni non sono affiliati ad alcuna religione, tuttavia si identificano come spirituali in qualche modo. Di questi statunitensi non religiosi il 37% si classifica come \"spirituale ma non religioso\".\nAltre fedi.\nMolte altre religioni sono rappresentate negli Stati Uniti d'America, tra cui il caodaismo, il kemetismo, la santeria, lo shintoismo, il Thelema, la via romana agli dei, il vud\u00f9, lo zoroastrismo e molte forme di spiritualit\u00e0 di tipo New Age; il tutto grazie all'enorme variet\u00e0 di gruppi etnici presenti in ogni religione.\nReligiosit\u00e0 dei nativi americani.\nLe forme religiose dei nativi americani hanno storicamente dimostrato una grande diversit\u00e0 e sono spesso caratterizzate da animismo o panenteismo. L'appartenenza nel XXI secolo comprende all'incirca 9.000 persone.\nNeopaganesimo.\nIl neopaganesimo statunitense \u00e8 rappresentato da movimenti e organizzazioni molto diversificate, le cui numerose diramazioni sono tutte ben attestate. La pi\u00f9 grande religione neopagana \u00e8 la wicca, seguita dal neodruidismo. Altri movimenti neopagani includono l'etenismo, il celtismo, il dodecateismo e il giudeopaganesimo.\nDruidi.\nSecondo l'\"American Religious Identification Survey\" (ARIS) negli U.S.A vi sono circa 30.000 druidi. Il moderno druidismo \u00e8 giunto nell'America del Nord inizialmente sotto forma di organizzazioni fraterne nel corso del XIX secolo e associazioni come l'\"Ancient Order of Druids in America\" vennero fondati come distinti gruppi statunitensi gi\u00e0 nel 1912. Nel 1963 i \"Reformed Druids of North America\" viene creato dagli studenti del Carleton College a Northfield (Minnesota); adottarono nelle loro pratiche elementi neopagani, ad esempio festeggiando l'evento della ruota dell'anno.\nWicca.\nProposta nel corso degli anni sessanta in tutto il Nordamerica da Raymond Buckland, un britannico espatriato che aveva fatto visita a Gerald Gardner nell'Isola di Man per poter ottenere l'iniziazione. L'\"Universal Eclectic Wicca\" ha cominciato a venire diffusa nel 1969 nella sua qualit\u00e0 di disegno di appartenenza diversifica rispetto al dianismo e alla wicca britannica tradizionale.\nMovimento New Thought.\nUn gruppo di Chiese che ebbero il loro inizio nel 1830 in territorio statunitense vengono oggi conosciute sotto il termine New Thought. Esse condividono una predisposizione alla spiritualit\u00e0, alla metafisica e al misticismo, assieme all'interpretazione della Bibbia; sono fortemente influenzate dal movimento del trascendentalismo e in particolare dall'opera di Ralph Waldo Emerson. Un altro antecedente di questo movimento fu l'\"Ecclesia Nova\", basata sugli scritti di Emanuel Swedenborg e creato nel 1787.\nIl concetto di \"New Thought\" \u00e8 stato coniato e definito da Emma Curtis Hopkins, dopo che interruppe i suoi rapporti con la \"Chiesa di Cristo scientista\" di Mary Baker Eddy. Il movimento era stato precedentemente noto come le \"scienze mentali\" o le \"scienze cristiane\". I tre rami principali sono la Scienza religiosa, l'Unity Church e la Chiesa di scienza divina.\nUnitariani universalisti.\nGli Unitariani universalisti non condividono un credo religioso, piuttosto sono uniti dalla loro ricerca condivisa per la crescita spirituale e dalla comprensione che la teologia di un individuo \u00e8 frutto di tale ricerca e non dell'obbedienza richiesta nei confronti di un'istituzione ecclesiale autoritaria.\nPosizioni governative.\nIl I emendamento della Costituzione degli Stati Uniti d'America garantisce sia la libera pratica della religione che le istituzioni non religiose da parte del governo federale (le decisioni pi\u00f9 tardi della Corte suprema degli Stati Uniti d'America hanno esteso tale disposizione anche ai singoli Stati federati degli Stati Uniti d'America). Il Pledge of Allegiance, il giuramento di fedelt\u00e0 alla bandiera degli Stati Uniti d'America \u00e8 stato modificato nel 1954 per aggiungere la frase \"sotto Dio\", per distinguersi dall'ateismo di Stato professato dall'Unione Sovietica.\nVari presidenti degli Stati Uniti d'America hanno spesso affermato l'importanza della religione. Il 20 febbraio 1955 Dwight Eisenhower ha affermato che \"il riconoscimento dell'Essere Supremo \u00e8 la prima e pi\u00f9 elementare espressione dell'Americanismo\". Gerald Ford ha convenuto e ripetuto questa stessa dichiarazione nel 1974.\nReligioni e politica.\nNell'agosto 2010 il 67% degli statunitensi ha dichiarato che la religione stava perdendo influenza, contro il 59% nel 2006. La maggior parte dei protestanti evangelicali bianchi (79%), la confessione bianca protestante tradizionale (67%), i protestanti afroamericani (56%), i cattolici (71%) e i religiosamente non affiliati (62%) hanno convenuto che la religione stava perdendo influenza sulla vita americana. Il 53% ha dichiarato che questo \u00e8 un fatto negativo, mentre solo il 10% lo interpreta come un avvenimento positivo.\nI politici spesso discutono della loro religione durante la campagna elettorale; il fondamentalismo cristiano e i protestanti afroamericani sono politicamente estremamente attivi. Tuttavia, per mantenere il loro status come organizzazioni esenti da imposta, essi non devono ufficialmente approvare nessun candidato. Storicamente i cattolici erano fortemente affiliati al Partito Democratico prima degli anni settanta, mentre i principali protestanti costituivano il nucleo del Partito Repubblicano. Questi modelli sono scomparsi; i cattolici, ad esempio, si dividono al 50% per ognuno dei due. Tuttavia gli evangelicali bianchi dal 1980 in poi hanno costituito un gruppo solidamente repubblicano che favorisce i candidati conservatori. Gli elettori secolari sono invece sempre pi\u00f9 democratici.\nSolo tre candidati presidenziali sono stati cattolici, tutti per il partito democratico:\nJoe Biden \u00e8 il primo vicepresidente degli Stati Uniti d'America dal (20 gennaio 2009 \u201320 gennaio 2017) sotto la presidenza Obama e come Presidente degli Stati Uniti d'America a essere un cattolico.\nJoe Lieberman \u00e8 stato il primo candidato ebreo alle Elezioni presidenziali negli Stati Uniti d'America del 2000, vice di Al Gore (anche se John Kerry e Barry Goldwater avevano entrambi origini ebraiche, erano praticanti cristiani). Bernie Sanders correva contro Hillary Clinton per ottenere la nomination democratica del 2016; egli \u00e8 stato il primo candidato ebreo a competere alle primarie presidenziali; tuttavia ha affermato durante la campagna elettorale che non pratica attivamente alcuna religione.\nNel 2006 Keith Ellison del Minnesota \u00e8 diventato il primo musulmano eletto al Congresso degli Stati Uniti d'America; quando ha fatto la sua dichiarazione di giuramento ha usato la copia del Corano di cui era proprietario Thomas Jefferson. Andr\u00e9 Carson \u00e8 il secondo musulmano a servire nel Congresso.\nUn sondaggio di Gallup pubblicato nel 2007 ha indicato che il 53% degli statunitensi avrebbe rifiutato di votare per un ateo come presidente, a partire dal 48% nel 1987 e nel 1999. Ma poi il numero ha cominciato a diminuire e ha raggiunto un record inferiore del 43% nel 2012 e addirittura il 40% nel 2015\nIl vincitore delle Elezioni primarie del Partito Repubblicano del 2012 nonch\u00e9 candidato presidenziale alle Elezioni presidenziali negli Stati Uniti d'America del 2012 Mitt Romney \u00e8 membro della Chiesa di Ges\u00f9 Cristo dei santi degli ultimi giorni. \u00c8 l'ex governatore dello stato del Massachusetts e suo padre George W. Romney era il governatore del Michigan. Entrambi erano coinvolti nel mormonismo sia nei loro Stati che nello Utah.\nStatistiche.\nIl censimento degli Stati Uniti d'America non richiede l'indicazione della religione professata. Varie societ\u00e0 hanno condotto indagini per determinare le percentuali approssimative di coloro che si dichiarano affiliati a ciascun gruppo religioso.\nDistribuzione geografica.\nLa distribuzione geografica della pluralit\u00e0 di preferenza religiosa presenta una marcata differenza geografica. Mentre negli Stati Uniti meridionali \u00e8 prevalente il Battismo, i cattolici sono la maggioranza relativa sia nella maggior parte degli Stati del Nord, sia in Florida, Texas, Nuovo Messico, Arizona e California. Tuttavia nel nord-ovest l'ateismo e l'agnosticismo sono pi\u00f9 numerosi dei fedeli di ciascuna singola confessione; nel Dakota del Nord e nel Dakota del Sud il Luteranesimo costituisce la fede pi\u00f9 numerosi e infine nello Utah c'\u00e8 un'ampia maggioranza di fedeli del Mormonismo.\nSondaggio ARDA 2010.\nL'\"Association of Religion Data Archives\" (ARDA) ha esaminato le congregazioni per numero di membri. Alle differenti chiese sono stati chiesti i loro dati di appartenenza. Sono state apportate correzioni per quelle congregazioni che non hanno risposto e per i gruppi religiosi che hanno riportato solo l'adesione degli adulti.\nARDA stima che la maggior parte delle chiese che non rispondevano erano congregazioni protestanti afroamericane. La differenza significativa nei risultati di altri database comprende la minore rappresentanza degli aderenti di 1) tutti i tipi (62,7%), 2) cristiani (59,9%), 3) protestanti (meno del 36%); e il maggior numero di non affiliati (37,3%).\nPew Research Center 2014.\nSecondo i risultati ottenuti da Pew Research Center i cristiani sono il 70,6%, i non religiosi il 22,8%, gli ebrei l'1,9%, i musulmani lo 0,9%, il buddhismo nelle sue varie forme \u00e8 attestato allo 0,7%, l'induismo \u00e8 anch'esso allo 0,7%, altre fedi non cristiane l'1,8%, gli incerti o coloro che non rispondono lo 0,6%\nGallup, Inc. 2016.\nSecondo l'indagine condotta da Gallup i cristiani costituiscono il 73,3% della popolazione; coloro che dichiarano irreligiosit\u00e0, ateismo o agnosticismo sono il 18,2%; gli ebrei rappresentano il 2,1%; i musulmani lo 0,8%; altre religioni non cristiane il 2,5%; non risponde il2,6%.\nPartecipazione.\nUn sondaggio del 2013 ha riferito che il 31% degli statunitensi frequenta i uoghi di culto almeno settimanalmente. \u00c8 stato condotto dal \"Public Religion Research Institute\"' con un margine di errore del 2,5%.\nNel 2006, un sondaggio online condotto da \"Harris Insights &amp; Analytics\" (sono stati rilevati 2.010 adulti statunitensi ) ha rilevato che il 26% degli intervistati ha frequentato i servizi religiosi \"ogni settimana o pi\u00f9 spesso\", il 9% vi \u00e8 andato \"una o due volte al mese\", il 21% vi \u00e8 andato \"poche volte l'anno\", il 3% vi \u00e8 andato \"una volta l'anno\", il 22% vi \u00e8 andato meno di una volta all'anno e infine il 18% non partecipa mai ai servizi religiosi.\nIn un sondaggio \"Gallup International\" del 2009 il 41,6% dei cittadini statunitensi ha dichiarato di aver partecipato a un servizio religioso in una chiesa, una sinagoga o una moschea una volta alla settimana o quasi ogni settimana. Questa percentuale \u00e8 superiore a quella degli altri paesi occidentali. La frequenza varia notevolmente da Stato e da regione. Le cifre, aggiornate fino al 2014, variano dal 51% in Utah al 17% in Vermont.\nNumero di membri riportati dalle congregazioni.\nConfessioni cristiane.\nLa tabella che segue \u00e8 basata principalmente sui dati riportati annualmente dalle singole confessioni cristiane nel \"Yearbook of American and Canadian Churches\" e pubblicato nel 2011 dal \"National Council of Churches of Christ in USA\". Include solo gli enti religiosi che riferiscono 60.000 o pi\u00f9 membri. La definizione di \"membro\" \u00e8 determinata autonomamente da ogni organismo religioso.\nARIS - risultati relativi all'auto-identificazione.\nIl governo degli Stati Uniti non raccoglie dati religiosi nel suo censimento. L'indagine sottostante, l'\"American Religious Identification Survey\" (ARIS) del 2008, \u00e8 stata un'indagine telefonica casuale di 54.461 famiglie residenziali americane negli Stati Uniti d'America continentali. Il campione del 1990 era costituito da 113.723 persone; quello del 2001 \u00e8 stato di 50.281.\nAgli intervistati adulti \u00e8 stata rivolta la seguente domanda aperta: \"Qual \u00e8 la tua religione, se c'\u00e8?\" Gli intervistatori non hanno chiesto n\u00e9 offerto un elenco di risposte potenziali o suggerimenti. \u00c8 stata inoltre richiesta la religione del coniuge o del partner. Se la risposta iniziale era \"protestante\" o \"cristiana\" sono stati rivolti altri quesiti per stabilire a quale delle confessioni cristiane in particolare appartenesse. A circa 1/3 del campione sono state fatte anche domande demografiche pi\u00f9 dettagliate.\nRisultati dell'auto-identificazione religiosa della popolazione adulta degli Stati Uniti: 1990, 2001, 2008. Le cifre non vengono modificate per il rifiuto di rispondere; gli investigatori sospettano che i rifiuti siano forse pi\u00f9 rappresentativi di \"nessuna religione\" di qualsiasi altra scelta.\nRisultati posti in evidenza:\nEtnie.\nLa tabella che segue mostra le affiliazioni religiose tra le etnie negli Stati Uniti, secondo l'indagine \"Pew Forum\" del 2014. Le persone di etnia afroamericana erano molto probabilmente parte di una religione formale, con il 79% di cristiani; le denominazioni protestanti costituiscono la maggioranza dei cristiani tra i bianchi americani nelle varie etnie; mentre gli ispanici sono per lo pi\u00f9 cattolici."}
{"id": "853714", "revid": "599013", "url": "https://it.wikipedia.org/wiki?curid=853714", "title": "Andr\u00e9s Mart\u00ednez", "text": "Ha fatto parte della nazionale uruguaiana.\nCarriera.\nClub.\nInizia la sua carriera professionistica in Uruguay, nel Pe\u00f1arol, dove milita per quattro campionati. Passa quindi nella seconda divisione spagnola vestendo per due stagioni la maglia dell'Osasuna. Nel 1996-1997 fa ritorno in patria dove gioca alcune partite con il Cerro e il Defensor Sporting Club.\nNel 1997 viene acquistato dal Lecce che disputa il campionato di serie A. A met\u00e0 stagione passa al , ma, trovando poco spazio nel campionato italiano, l'anno seguente ritorna in Uruguay, ancora nel Defensor, squadra con la quale gioca per tre stagioni. Nel 2001-2002 \u00e8 all'Atletico Bella Vista di Montevideo.\nLa stagione seguente si accasa al Racing de Ferrol, nella seconda divisione spagnola. Nel 2003-2004 passa allo Yeclano Deportivo, terza divisione spagnola.\nRitorna quindi al Defensor prima di passare al Racing Club de Montevideo e nel 2007 al Club Atl\u00e9tico Progreso dove ha chiuso la carriera all'et\u00e0 di 35 anni.\nNazionale.\nConta 8 presenze e 1 gol con la nazionale uruguaiana. Debutt\u00f2 il 29 novembre 1992 a Montevideo, in Uruguay-Polonia 0-1. Segn\u00f2 un gol all'Honduras in Coppa America nel 2001.\nHa fatto parte anche della nazionale under 20 ai mondiali portoghesi del 1991 e ai campionati sudamericani sempre del 91."}
{"id": "853717", "revid": "465169", "url": "https://it.wikipedia.org/wiki?curid=853717", "title": "Walk This Way (Aerosmith)", "text": "Walk This Way \u00e8 un singolo del gruppo musicale statunitense Aerosmith, pubblicato il 28 agosto 1975 come secondo estratto dal terzo album in studio \"Toys in the Attic\".\nBrano tra i pi\u00f9 celebri del quintetto di Boston, si ispira a una scena di \"Frankenstein Junior\" in cui Igor dice \u00absegua i miei passi\u00bb (in originale \"walk this way\"); raggiunse il decimo posto di Billboard nel 1977.\nComposto da Steven Tyler e Joe Perry, il brano fu riproposto nel 1986 dal gruppo rap Run DMC con la collaborazione degli stessi Aerosmith. Questa versione raggiunse la quarta posizione di Billboard e permise agli Aerosmith di ritornare in auge. Inoltre questa collaborazione tra un gruppo hard rock ed uno hip hop pose le basi per il genere ibrido rap metal, che in seguito si svilupp\u00f2 per poi affermarsi negli anni novanta.\nNel 1999 MTV include \"Walk This Way\" tra i 100 pi\u00f9 grandi video mai realizzati (esattamente al quinto posto). L'ormai famosissimo riff di Joe era venuto fuori per caso durante un soundcheck, con Joey che gli suonava sopra con la batteria.\nCollaborazioni.\nNel 1989 il gruppo musicale rock statunitense Bon Jovi cant\u00f2 questa canzone con Steven Tyler e Joe Perry a Milton Keynes.\nVersione delle Sugababes con le Girls Aloud.\nIl 12 marzo 2007 \u00e8 stata pubblicata una cover in chiave pop del brano, incisa dalle Sugababes insieme alle Girls Aloud in onore del Red Nose Day, giornata organizzata dalla \"Comic Relief\", organizzazione fondata dallo scrittore comico Richard Curtis nel 1985 per sensibilizzare le persone alla fame in Etiopia.\nLa canzone ha riscosso un ottimo successo in Regno Unito, dove ha raggiunto la prima posizione della classifica.\nAltre versioni.\nTra gli artisti che hanno interpretato la canzone c'\u00e8 Macy Gray, che ne ha registrato una versione per \"The Very Best of Macy Gray\" del 2004.\nIl 25 novembre 2013 una nuova versione remix del brano, realizzato dalla produttrice discografica italiana EVO-K \u00e8 stata pubblicata all'interno di un album discografico con le hits di Ti\u00ebsto e Afrojack (due fra i DJ producer pi\u00f9 noti nell'ambito dell'electronic dance music internazionale)."}
{"id": "853718", "revid": "287204", "url": "https://it.wikipedia.org/wiki?curid=853718", "title": "Milan Rapaic", "text": ""}
{"id": "853720", "revid": "32428", "url": "https://it.wikipedia.org/wiki?curid=853720", "title": "Giovanni d'Aragona (vicer\u00e9)", "text": ""}
{"id": "853724", "revid": "1784492", "url": "https://it.wikipedia.org/wiki?curid=853724", "title": "Ante Rukavina", "text": "Carriera.\nClub.\nGli esordi nel \u0160ibenik.\nCresciuto nel \u0160ibenik, la squadra della sua citt\u00e0, esordisce con la formazione croata nella 2. HNL, la seconda divisione nazionale, nel corso del campionato 2003-2004 a diciotto anni. Nelle stagioni successive comincia a giocare e segnare con una certa continuit\u00e0 ed alla fine del campionato 2005-2006 raggiunge la promozione alla categoria superiore con la propria squadra.\nNello stesso periodo esordisce nella Nazionale Under-20 della Croazia, con la quale il 15 marzo 2006 disputa una partita ad Umago contro la rappresentativa dei coetanei della Serie C italiana, terminata col punteggio di 6-0 per i padroni di casa, riuscendo a realizzare anche una rete.\nArrivato nella 1. HNL con la propria squadra, Rukavina esordisce nella massima divisione croata il 29 luglio 2006 nella sconfitta casalinga per 2-3 contro l'Osijek, mentre nel successivo match contro la mette a segno il suo primo gol stagionale. Nel \u0160ibenik gioca stabilmente da titolare, fornendo delle ottime prestazioni ed arrivando a segnare otto reti complessive nei diciassette incontri disputati fino alla fine dell'anno solare.\nGrazie alle sue prestazioni comincia ad essere convocato nella rappresentativa Under-21 della Nazionale croata e si interessano a lui alcuni importanti club europei quali Lione, Arsenal, Paris Saint-Germain, Olympique Marsiglia, e Sporting Lisbona.\nHajduk Spalato.\nIl 4 gennaio del 2007 viene per\u00f2 acquistato dall'Hajduk Spalato che gli fa firmare un contratto di quattro anni. Il suo esordio con la nuova maglia avviene il 17 febbraio 2007 nel match casalingo vinto per 3-0 contro l'Osijek, la stessa squadra che aveva battezzato il suo esordio nella massima serie croata.\nPanathinaikos.\nIl 7 luglio 2008 appare sul sito ufficiale della squadra ateniese del l'annuncio del suo passaggio nella squadra bianco-verde; l'attaccante croato ha firmato un quadriennale."}
{"id": "853725", "revid": "1924342", "url": "https://it.wikipedia.org/wiki?curid=853725", "title": "I Don't Want to Miss a Thing", "text": "I Don't Want to Miss a Thing \u00e8 un brano musicale scritto da Diane Warren e registrato dagli Aerosmith, pubblicato originariamente come traccia bonus delle edizioni argentine e brasiliane del dodicesimo album in studio del gruppo \"Nine Lives\" e poi come colonna sonora del film \"Armageddon - Giudizio finale\", di Michael Bay.\nQuando la Warren scrisse il brano, fu originariamente pensato per C\u00e9line Dion. Il singolo debutt\u00f2 alla prima posizione della Billboard Hot 100, divenendo il primo fra quelli del gruppo a riuscirvi dopo 28 anni di carriera. Al primo posto, il brano rimase per ben quattro settimane, introducendo gli Aerosmith a una nuova generazione di fan. Nel Regno Unito, invece, raggiunse la posizione numero 4 della Official Singles Chart, diventando la hit del gruppo dal miglior piazzamento in tale classifica.\n\"I Don't Want to Miss a Thing\" ricevette una candidatura come migliore canzone agli Oscar del 1999, piazzandosi secondo nella graduatoria generale dietro solo a \"When You Believe\" di Hans Zimmer e di Stephen Schwartz (prodotta per il lungometraggio \"Il principe d'Egitto\"). Inoltre, fu anche nominato come peggior canzone ai Razzie Awards del 1998, suscitando non poche polemiche per questa scelta, dal momento che la canzone aveva ottenuto un ottimo successo.\nNel 2006 il cantante dei Toto Joseph Williams ha reinterpretato il brano per l'album \"Two of Us\".\nLa canzone \u00e8 stata inserita da VH1 al secondo posto nella classifica delle \"25 pi\u00f9 grandi power ballad\" e al decimo posto nella classifica delle \"100 pi\u00f9 grandi canzoni d'amore\".\nVideo musicale.\nIl video musicale di \"I Don't Want to Miss a Thing\", diretto da Francis Lawrence, \u00e8 stato girato nel Minneapolis Armory. Il video intreccia scene in cui si vede il gruppo suonare la canzone con altre di \"Armageddon\". \u00c8 presente un cameo di Liv Tyler, figlia del cantante Steven Tyler, che nel film interpreta il personaggio di Grace Stamper. Liv precedentemente era gi\u00e0 apparsa in un clip degli Aerosmith, \"Crazy\" del 1994.\nIl video inizia con alcuni colpi di luna e meteoriti, per poi dare una visione della terra, prima di ingrandirla e mostrare il gruppo esibirsi. In seguito viene rivelato come la band stia suonando di fronte a quello che sembra essere la base di un\nimmaginario Space Shuttle. Insieme agli Aerosmith c'\u00e8 anche una grande orchestra che si esibisce in sincronia con la melodia, fino a quando questi non vengono avvolti dal fumo che sancisce il decollo dalla rampa di lancio della navicella spaziale (lo Space Shuttle). Il video si conclude mostrando una lacrimosa Grace Stamper che tocca un monitor nel tentativo di raggiungere il padre (il vero padre Steven Tyler nel video; on-screen il padre Harry Stamper, interpretato da Bruce Willis nel film).\nDurante le riprese del clip di \"I Don't Want to Miss a Thing\", Steven Tyler si stava ancora riprendendo da un infortunio alla gamba subito nel corso del Nine Lives Tour, e quindi non si muove molto nel video.\nPosizioni in classifica.\n\"I Don't Want to Miss a Thing\" \u00e8 stata la canzone di maggior successo nella carriera degli Aerosmith, debuttando al primo posto della Billboard Hot 100, dove \u00e8 rimasta per quattro settimane dal 5 al 26 settembre 1998. Il singolo ottenne grandi riscontri anche a livello internazionale, raggiungendo la prima posizione in diversi paesi del mondo, tra cui Australia, Germania, Irlanda, Austria, Norvegia, Italia, Paesi Bassi, e Svizzera. \"I Don't Wanna Miss a Thing\" rimane ancora oggi l'unica canzone di un gruppo rock ad aver debuttato alla prima posizione della Billboard Hot 100."}
{"id": "853728", "revid": "287204", "url": "https://it.wikipedia.org/wiki?curid=853728", "title": "Quercus gambelii", "text": "La quercia di Gambel (Quercus gambelii ) \u00e8 una pianta della famiglia delle Fagaceae che cresce negli Stati Uniti d'America sud-occidentali e nel Messico nord-occidentale."}
{"id": "853737", "revid": "110157", "url": "https://it.wikipedia.org/wiki?curid=853737", "title": "\u0158\u00edmov (Boemia meridionale)", "text": "\u0158\u00edmov \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "853738", "revid": "110157", "url": "https://it.wikipedia.org/wiki?curid=853738", "title": "Sedlec (Boemia meridionale)", "text": "Sedlec \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "853739", "revid": "767487", "url": "https://it.wikipedia.org/wiki?curid=853739", "title": "Slav\u010de", "text": "Slav\u010de \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "853740", "revid": "110157", "url": "https://it.wikipedia.org/wiki?curid=853740", "title": "Srubec", "text": "Srubec \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "853741", "revid": "1711941", "url": "https://it.wikipedia.org/wiki?curid=853741", "title": "Anello di Barahir", "text": ""}
{"id": "853742", "revid": "110157", "url": "https://it.wikipedia.org/wiki?curid=853742", "title": "Star\u00e9 Hod\u011bjovice", "text": "Star\u00e9 Hod\u011bjovice \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "853743", "revid": "767487", "url": "https://it.wikipedia.org/wiki?curid=853743", "title": "Str\u00e1\u017ekovice", "text": "Str\u00e1\u017ekovice \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "853744", "revid": "767487", "url": "https://it.wikipedia.org/wiki?curid=853744", "title": "Str\u00fd\u010dice", "text": "Str\u00fd\u010dice \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "853745", "revid": "767487", "url": "https://it.wikipedia.org/wiki?curid=853745", "title": "St\u0159\u00ed\u017eov", "text": "St\u0159\u00ed\u017eov \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "853747", "revid": "110157", "url": "https://it.wikipedia.org/wiki?curid=853747", "title": "Svat\u00fd Jan nad Mal\u0161\u00ed", "text": "Svat\u00fd Jan nad Mal\u0161\u00ed \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "853748", "revid": "110157", "url": "https://it.wikipedia.org/wiki?curid=853748", "title": "\u0160ev\u011bt\u00edn", "text": "\u0160ev\u011bt\u00edn \u00e8 un comune mercato della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "853749", "revid": "110157", "url": "https://it.wikipedia.org/wiki?curid=853749", "title": "\u0160t\u011bp\u00e1novice (Boemia meridionale)", "text": "\u0160t\u011bp\u00e1novice \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "853751", "revid": "110157", "url": "https://it.wikipedia.org/wiki?curid=853751", "title": "Temel\u00edn", "text": "Temel\u00edn \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale.\nIl comune \u00e8 sede della principale centrale nucleare del paese, con una potenza installata di 1 923 MW ed un ampliamento previsto a 3 200\u00a0MW."}
{"id": "853753", "revid": "110157", "url": "https://it.wikipedia.org/wiki?curid=853753", "title": "\u00dasiln\u00e9", "text": "\u00dasiln\u00e9 \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "853755", "revid": "110157", "url": "https://it.wikipedia.org/wiki?curid=853755", "title": "V\u010deln\u00e1", "text": "V\u010deln\u00e1 \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "853756", "revid": "88295", "url": "https://it.wikipedia.org/wiki?curid=853756", "title": "Occhetto", "text": ""}
{"id": "853757", "revid": "110157", "url": "https://it.wikipedia.org/wiki?curid=853757", "title": "Vidov", "text": "Vidov \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "853759", "revid": "110157", "url": "https://it.wikipedia.org/wiki?curid=853759", "title": "Zv\u00edkov (\u010cesk\u00e9 Bud\u011bjovice)", "text": "Zv\u00edkov \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "853761", "revid": "110157", "url": "https://it.wikipedia.org/wiki?curid=853761", "title": "\u017dabov\u0159esky", "text": "\u017dabov\u0159esky \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "853762", "revid": "1684799", "url": "https://it.wikipedia.org/wiki?curid=853762", "title": "\u017d\u00e1r", "text": "\u017d\u00e1r \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "853763", "revid": "697352", "url": "https://it.wikipedia.org/wiki?curid=853763", "title": "Telmo Zarra", "text": "Carriera.\nDopo una stagione nell'Erandio (1939-40) approda all'Athletic Club, squadra in cui rester\u00e0 15 anni, diventando il giocatore pi\u00f9 prolifico nella storia del club. Con la squadra di Bilbao ha vinto sei volte il trofeo Pichichi, il riconoscimento che si assegna al miglior marcatore della Liga. Inoltre \u00e8 il terzo pi\u00f9 prolifico calciatore della storia del calcio spagnolo, con 251 reti all'attivo, ed era anche il giocatore ad aver segnato il maggior numero di reti in una stagione (38 nella 1950-51), fino alla stagione 2011-12 quando \u00e8 stato superato da Lionel Messi.\nNonostante le sue ottime prestazioni in campionato ha giocato in nazionale solo 20 partite in cui ha segnato 20 gol. Ha comunque partecipato alla Coppa del Mondo in Brasile del 1950, segnando 4 gol. Nel 1955 lascia l'Athletic Club per giocare una stagione nell'Indautxu e una nel Barakaldo.\n\u00c8 morto il 23 febbraio 2006 a seguito di un infarto, all'et\u00e0 di 85 anni. In suo onore \u00e8 stato istituito, a partire dalla stagione 2005-06 il Trofeo Zarra, assegnato dal quotidiano \"Marca\" al giocatore spagnolo che, senza considerare il referto arbitrale, ha segnato pi\u00f9 gol in campionato. Il primo a vincerlo \u00e8 stato David Villa (25 gol con il Valencia)."}
{"id": "853764", "revid": "767487", "url": "https://it.wikipedia.org/wiki?curid=853764", "title": "Vit\u00edn", "text": "Vit\u00edn \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "853765", "revid": "767487", "url": "https://it.wikipedia.org/wiki?curid=853765", "title": "Z\u00e1vraty", "text": "Z\u00e1vraty \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "853766", "revid": "767487", "url": "https://it.wikipedia.org/wiki?curid=853766", "title": "Vlkov (\u010cesk\u00e9 Bud\u011bjovice)", "text": "Vlkov \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "853767", "revid": "110157", "url": "https://it.wikipedia.org/wiki?curid=853767", "title": "Vr\u00e1b\u010de", "text": "Vr\u00e1b\u010de \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "853768", "revid": "767487", "url": "https://it.wikipedia.org/wiki?curid=853768", "title": "Vr\u00e1to", "text": "Vr\u00e1to \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "853769", "revid": "110157", "url": "https://it.wikipedia.org/wiki?curid=853769", "title": "V\u0161emyslice", "text": "V\u0161emyslice \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "853770", "revid": "94647", "url": "https://it.wikipedia.org/wiki?curid=853770", "title": "Requiem tedesco", "text": ""}
{"id": "853771", "revid": "767487", "url": "https://it.wikipedia.org/wiki?curid=853771", "title": "Z\u00e1bo\u0159\u00ed (\u010cesk\u00e9 Bud\u011bjovice)", "text": "Z\u00e1bo\u0159\u00ed \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "853772", "revid": "767487", "url": "https://it.wikipedia.org/wiki?curid=853772", "title": "Oliviero Twist", "text": "Oliviero Twist (\"Oliver Twist\") \u00e8 un film muto americano del 1922, diretto da Frank Lloyd e interpretato da Jackie Coogan.\nNel 1922 erano ormai gi\u00e0 numerose le versioni cinematografiche tratte dall'omonimo romanzo di Charles Dickens, l'ultima delle quali era stata quella americana del 1921 con il diciannovenne Harold Goodwin nella parte di Oliver Twist.\nSe era ormai diventato impensabile assegnare la parte di Oliver ad un'attrice com'era stata la regola anche in tutte le prime versioni cinematografiche, il cinema americano non aveva ancora trovato l'attore bambino a cui affidare l'impegnativo ruolo. Lo strepitoso successo ottenuto da Jackie Coogan ne \"Il monello\" di Charlie Chaplin lo rese l'ovvia scelta per una nuova produzione in cui la piccola star raccoglier\u00e0 un altro trionfo affiancato da un altrettanto memorabile Lon Chaney (\"Fagin\") e da un cast d'eccezione.\nIl successo fu tale che fino all'avvento del sonoro nessuna altra versione cinematografica del soggetto sar\u00e0 prodotta negli Stati Uniti.\nTrama.\nA Londra, un orfanello viene preso nella banda del crudele e meschino Fagin.\nDopo mille peripezie, Oliver riuscir\u00e0 ad avere una vera famiglia, adottato da Brownlow.\nProduzione.\nIl film fu prodotto dalla Jackie Coogan Productions, una compagnia formata nel 1921 che chiuse nel 1925. Era stata creata per produrre i film interpretati da Jackie Coogan, diventato una star dopo il successo planetario ottenuto nel 1921 con \"Il monello\" di Charlie Chaplin.\nDistribuzione.\nDistribuito dalla First National Pictures, il film usc\u00ec nelle sale cinematografiche statunitensi dopo una prima tenuta a New York il 30 ottobre 1922.\nCopie della pellicola sono conservate presso la Film Preservation Associates e in collezioni private."}
{"id": "853773", "revid": "110157", "url": "https://it.wikipedia.org/wiki?curid=853773", "title": "Zah\u00e1j\u00ed", "text": "Zah\u00e1j\u00ed \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "853774", "revid": "1516087", "url": "https://it.wikipedia.org/wiki?curid=853774", "title": "Ford Ka", "text": "La Ford Ka \u00e8 un'utilitaria di segmento A commercializzata dalla filiale europea della casa automobilistica americana Ford a partire dal 1996. Nel 2015 \u00e8 stata presentata la terza generazione, che cambia denominazione in Ka+.\nPrima generazione (1996-2008).\nLa Ka venne introdotta l'11 settembre del 1996 (in Italia il 9 novembre) ed era basata sulla stessa piattaforma della Ford Fiesta terza serie. Ford decise inoltre di costruire la Ka nello stesso stabilimento di Valencia dove veniva assemblata la stessa Fiesta terza serie, risparmiando sui costi di gestione. Il capo ingegnere del progetto fu Kevin O'Neill. Quando la Ka venne introdotta sul mercato, dest\u00f2 pareri differenti fra il pubblico a causa del nuovo design \"New Edge\", creato da Jack Telnack, inoltre molti dettagli estetici vennero ripresi dalla concept car Ghia Saetta disegnata da Filippo Sapino.\nLa Ka, come le sue sorelle Fiesta e Puma, venne apprezzata dalla stampa per via della sua ottima guidabilit\u00e0. Sotto la supervisione di Richard Parry-Jones, il settaggio delle sospensioni e dello sterzo permise alla Ka di raggiungere alti livelli di grip stradale rendendola una delle migliori segmento A.\nAl lancio, la Ka venne prodotta in una sola variante e aveva come optional il climatizzatore, il servosterzo, sedili regolabili in altezza, poggiatesta posteriori, airbag per il passeggero, vetri elettrici anteriori e chiusura centralizzata. L'ABS venne aggiunto nel gennaio 1997. Nei crash test EuroNCAP la vettura ottenne il risultato di 3 stelle nella protezione degli adulti.\nLa Ka nacque con il motore a benzina \"Endura-e\" da 1.297\u00a0cm\u00b3 OHV quattro cilindri in linea da 60 CV (45\u00a0kW), in grado di fornire una coppia di 100 N\u00b7m a 3.000 giri/min. Nel 2001 l\"'Endura\" venne sostituito dal \"Duratec\", che miglior\u00f2 le prestazioni e i consumi. Assieme alla sostituzione del motore, venne anche aggiornato il quadro strumenti tramite un contagiri (assente con la vecchia motorizzazione) ed un tachimetro digitale, capace di apprezzare velocit\u00e0 inferiori ai 20\u00a0km/h.\nTutti i modelli vennero realizzati con dei grossi paraurti in plastica grigia, poich\u00e9 l'intento era quello di renderli poco costosi da sostituire in seguito ai possibili graffi dovuti all'uso cittadino. Perci\u00f2 venne impiegato uno stabilizzatore chimico per evitare lo scolorimento dovuto ai raggi UV del sole. Tuttavia, le continue richieste da parte degli acquirenti portarono la Ford ad introdurre successivamente i paraurti in tinta con la carrozzeria.\nIn seguito al successo europeo, la Ka venne prodotta dal 1997 al 2008 anche in Brasile per il mercato sudamericano. Il modello leggermente pi\u00f9 lungo (3.835 mm) presentava leggere modifiche alla fanaleria anteriore e posteriore ed era equipaggiato con due motorizzazioni benzina quattro cilindri da 1000 e 1600 cm\u00b3 rispettivamente da 64 e 94 cavalli.\nSportKa e StreetKa.\nNel 2003 fu lanciata la versione sportiva della Ford Ka, denominata \"SportKa\", dotata di assetto sportivo, archetti dei passaruota allargati, sospensioni pi\u00f9 rigide, cerchi in lega da 16 pollici, spoiler posteriore e fanaleria pi\u00f9 aggressiva. Contemporaneamente, fu lanciata anche una versione cabrio chiamata \"StreetKa\", prodotta in Italia da Pininfarina e lanciata propagandisticamente con l'aiuto di Kylie Minogue. La SportKa venne pubblicizzata con lo slogan \"The Ka's Evil Twin\", per evidenziare la differenza con la sua gemella cittadina dal design \"eccentrico\".\nQueste nuove versioni, a differenza del modello base che venne equipaggiato con un solo propulsore da 1.3 litri, vennero messe in vendita con un motore \"Duratec\" 1.6 litri 8 valvole da 95 cavalli alimentato a benzina. La StreetKa usc\u00ec di produzione verso la fine del 2006.\nSeconda generazione (2008-2016).\nAl Salone dell'automobile di Parigi del 2008 venne presentata la seconda serie costruita sulla medesima base della Fiat 500. Prodotta dalla Fiat Automobiles S.p.A presso lo stabilimento polacco di Tychy, la seconda serie venne venduta con la motorizzazione benzina 1.2 Fire da 69 cavalli (rinominata \"Duratec\") e il diesel 1.3 Multijet da 75 cavalli con filtro attivo antiparticolato (rinominato \"Duratorq TDCI\").\nIn questa versione approd\u00f2 il \"Kinetic Design\", corso stilistico inaugurato da Ford con il modello S-Max e trasportato successivamente su tutta la gamma. Furono presenti soluzioni tecnologiche come porte USB, impianto Hi-Fi con sei altoparlanti, comandi al volante e sedili riscaldabili. La nuova Ka venne declinata in due allestimenti, disponibili per entrambe le motorizzazioni: \"Plus\" e \"Titanium\", la pi\u00f9 accessoriata. Sempre al Salone di Parigi, l'auto venne presentata in 4 versioni: la prima normale, la seconda denominata \"Tatoo\" con una sorta di tatuaggio aerografato, la terza \"Digital Art\" con strisce \"GT\" e presa d'aria anteriore colorata, mentre la quarta denominata \"Grand Prix\" (di colore rosso con inserti bianchi).\nRispetto alla 500, venne rimaneggiata la geometria dello sterzo e venne aggiunta una barra stabilizzatrice posteriore per migliorare l'agilit\u00e0 della vettura. La nuova Ka possiede uno sterzo elettro-idraulico, pi\u00f9 leggero ed efficiente del predecessore.\nSotto l'aspetto della sicurezza, la seconda serie ottenne 4 stelle Euro NCAP con airbag frontali, ABS, immobilizzatore, luci di emergenza lampeggianti automaticamente in caso di frenata improvvisa e doppia chiusura centralizzata. Come optional, erano disponibili gli airbag frontali e laterali a tendina, l'ESP (di serie a partire dal 2010), \"HBA\" (Hydraulic Breaking Assist\") e \"HLA\" (Hill Launch Assist\").\nLa seconda serie debutt\u00f2 su schermo nel film di James Bond \"Quantum of Solace\", similmente a quanto accadde per la Ford Mondeo terza serie con il film \"Casino Royale\".\nTerza generazione (Ka+, 2016-2019).\nSviluppata dalla sezione brasiliana della Ford, la terza generazione della Ka, ora denominata Ka+, \u00e8 stata presentata nel mese di luglio 2014 e le prime consegne in Brasile sono iniziate nel settembre 2014. La vettura ha adottato una carrozzeria a 5 porte, rompendo di fatto la tradizione che la vedeva come una piccola utilitaria a 3 porte. Successivamente \u00e8 stata lanciata sul mercato indiano, in cui la vettura si \u00e8 presentata come \"Ford Figo Aspire\" nel mese di agosto 2015. In Europa ha esordito dopo una serie di modifiche specifiche nel giugno 2016, mentre le consegne sono partite a fine anno.\nIl nuovo modello si basa sulla piattaforma \"Ford B Global Platform\", cio\u00e8 quella della Fiesta MkVI e incarna il \"Ford Kinetic Design 2.0\", gi\u00e0 visto su altri modelli recenti della casa dell'ovale blu, caratterizzato da una griglia frontale trapezoidale a \"T rovesciata\" e da fari sottili e sfuggenti. Il nuovo modello ha una carrozzeria cinque porte lunga (a differenza dei 362\u00a0cm della seconda serie) ed \u00e8 pi\u00f9 corta di 4\u00a0cm rispetto alla Fiesta MkVI da cui deriva e con la quale ha anche in comune il passo di 249\u00a0cm.\n\u00c8 offerta con una trasmissione manuale a 5 rapporti e un motore a benzina 1.2 Duratec 4 cilindri in linea 16 valvole Euro 6 disponibile in due tagli di potenza: da 70\u00a0CV (51\u00a0kW) e 85\u00a0CV (63\u00a0kW). \u00c8 dotata di accessori come il Ford MyKey, i sistemi multimediali di infotainment MyDock e SYNC, climatizzatore automatico, ingresso keyless, il controllo elettronico della stabilit\u00e0, fino a sei airbag e una struttura della scocca in acciaio ad alta resistenza. La nuova Ka+ \u00e8 prodotta negli stabilimenti della Ford a Cama\u00e7ari, in Brasile (da dove viene esportata in Argentina) e Sanand in India (da dove viene esportata in Messico, Sud Africa ed Europa).\nAttivit\u00e0 sportiva.\nNel 2001 una Ford Ka Zetec 2.0 16v venne preparata per competere nella 29\u00aa edizione della Mil Milhas Brasileiras svoltasi sul circuito di Interlagos. Affidata ai piloti Leandro de Almeida e S\u00e9rgio Louz\u00e3o, riusc\u00ec ad imporsi nella categoria IV riservata a vetture turismo e pick-up, ma al 70\u00ba giro fu costretta all'abbandono a causa della rottura del propulsore provocata dall'impatto contro un detrito che aveva danneggiato l'impianto di raffreddamento.\nNel 2019 la Four Project Italia ha costruito 12 vetture da corsa basate sulla Ford KA+ Ultimate da 85 cavalli, disputando la prima stagione del Challenge Ford MPM, con il supporto di una concessionaria italiana. Il trofeo si \u00e8 articolato su cinque prove disputate in tutta Italia."}
{"id": "853781", "revid": "1605525", "url": "https://it.wikipedia.org/wiki?curid=853781", "title": "Il fratellino", "text": "Il fratellino (\"El hermano peque\u00f1o\") \u00e8 una raccolta di racconti di Manuel V\u00e1zquez Montalb\u00e1n, che ha come protagonista l'investigatore privato Pepe Carvalho.\nAdattamento.\n\"Il fratellino\" ha ispirato il primo episodio della serie televisiva \"Pepe Carvalho (1999-2004)\"."}
{"id": "853783", "revid": "287204", "url": "https://it.wikipedia.org/wiki?curid=853783", "title": "Chorz\u00f2w", "text": ""}
{"id": "853788", "revid": "1005847", "url": "https://it.wikipedia.org/wiki?curid=853788", "title": "Pensioni tabellari", "text": "Le pensioni tabellari sono pensioni privilegiate erogate in Italia dalle Direzioni territoriali dell'economia e delle finanze.\nSono concesse ai militari di truppa ed ai graduati che abbiano contratto un'infermit\u00e0 durante il servizio di leva. Non vengono liquidate in base alla paga percepita, ma sulla base di apposite tabelle stabilite per legge.\nLe pensioni privilegiate tabellari sono classificate in otto categorie a seconda delle infermit\u00e0 o lesioni contratte.\nLegislazione.\nSono disciplinate dal T.U. delle pensioni n. 70 del 21 febbraio 1895 e successivi.\nLa pi\u00f9 importante riforma si \u00e8 avuta con l'entrata in vigore del T.U. sulle pensioni ordinarie con D.P.R. 1092/73.\nNel corso degli anni gli importi tabellari sono stati via via aumentati.\nCon la legge n. 9/80 si \u00e8 provveduto ad unificare le tabelle a seguito dell'eliminazione della distinzione per grado rivestito.\nDal 1/1/1979 il conteggio degli arretrati avviene con procedura automatizzata.\nDal 1/1/1989 non vengono pi\u00f9 applicate le ritenute assistenziali.\nAssegni accessori sulle pensioni privilegiate tabellari.\nOltre agli importi tabellari, vengono erogati ai titolari degli assegni altri importi accessori.\nIndennit\u00e0 di caroviveri.\nIntrodotta dal 1\u00ba gennaio 1919 fino a tutto il 31 dicembre 1975, non compete al titolare che presta opera retribuita alle dipendenze dello Stato, Amministrazioni pubbliche ed Enti pubblici.\nTredicesima.\nOpera dal 1\u00ba gennaio 1953 sulle voci pensioni e caroviveri. La tredicesima mensilit\u00e0 non compete al titolare che presta opera retribuita alle dipendenze dello Stato, Amministrazioni Pubbliche ed Enti Pubblici.\nIndennit\u00e0 integrativa speciale.\nOpera dal 1\u00ba luglio 1959. Nel caso di titolare di pi\u00f9 pensioni la I.I.S. spetta una sola volta.\nPer il pensionato che presta opera lavorativa, l'IIS compete se il pensionato presta opera retribuita alle dipendenze di privati. Non compete al titolare che presta opera retribuita alle dipendenze dello Stato, Amministrazioni Pubbliche ed Enti Pubblici. Dal 1\u00ba gennaio 1979 non compete a chi presta opera retribuita salvo che per l'integrazione al minimo INPS, in merito a tale disposizione sono stati fatti ricorsi presso la Corte dei Conti per l'erogazione totale dell I.I.S in considerazione del riconoscimento integrale dell'importo come forma risarcitoria del danno subito, e molte sono state le sentenze favorevoli al destinatario della pensione.\nAssegni accessori su pensioni tabellari privilegiate di 1\u00aa categoria.\nAi titolari di trattamento privilegiato di I ctg. spettano gli stessi assegni accessori alle stesse condizioni come per i titolari di pensione di guerra di I ctg.\nIl contenzioso sulle Pensioni Privilegiate Tabellari.\nIl contenzioso in materia di Pensioni Privilegiate Tabellari riguarda nella quasi totalit\u00e0 dei casi:\nRispetto al punto 1, la richiesta della doppia Indennit\u00e0 Integrativa Speciale si basa sulle numerose pronunce delle Sezioni Giurisdizionali della Corte dei Conti.\nA fronte di tale richiesta l'amministrazione eccepisce la non applicabilit\u00e0 delle numerose sentenze in quanto la Corte Costituzionale, con la sentenza n. 56/89 e n. 204/92 riconosce al legislatore il potere discrezionale di determinare, nei confronti di pensionati che prestano opera retribuita alle dipendenze di terzi, il limite minimo dell'emolumento per l'attivit\u00e0 esplicata, al di sotto del quale \u00e8 dichiarata l'illegittimit\u00e0 costituzionale della sospensione dell'IIS, ovvero di stabilire la misura della retribuzione oltre la quale la IIS non spetti o non sia cumulabile.\nIn sostanza, in dipendenza della natura risarcitoria della pensione tabellare, il giudice ritiene che l'IIS spettante sul trattamento pensionistico tabellare costituisce \"un unicum\" per l'identit\u00e0 della natura con il trattamento pensionistico e ne segue, quindi, l'identica sorte.\nTale cumulabilit\u00e0 discende dall'assoluta assenza di prescrizione normativa che abbia recepito i principi suggeriti dalla sentenza della Corte Costituzionale.\nPer lo stesso motivo che la pensione tabellare costituisce un trattamento pensionistico risarcitorio, il giudice adito di solito sancisce la non applicabilit\u00e0 nei giudizi della specie dell'art. 2 della legge 428/85 che limita a 5 anni la prescrizione per le pensioni o assegni in quanto le pensioni privilegiate hanno natura risarcitoria.\nNei casi in cui la Corte dei Conti riconosce la prescrizione decennale, l'Amministrazione propone sempre ricorso in appello, invocando l'art. 2 \u2013 comma 3 \u2013 della legge 7/8/4985, n. 428 allorch\u00e9 statuisce che le rate di pensione dovute dallo Stato si prescrivono con il decorso dei cinque anni e che detto articolo si riferisce letteralmente a tutte le pensioni statali ed \u00e8 valido per ogni componente del trattamento pensionistico e anche per l'IIS e per la tredicesima.\nDi conseguenza, tale breve termine, \u00e8 da applicarsi anche per le pensioni privilegiate tabellari, non rilevando, agli effetti della citata norma, la loro natura indennitaria-risarcitoria.\nSpesso, tuttavia, anche in sede di appello, l'amministrazione \u00e8 soccombente perch\u00e9 trattasi di pensioni aventi natura indennitaria-risarcitoria.\nLa Corte Costituzionale, in materia di IIS e di 13 mensilit\u00e0, ha emesso nel corso degli anni molte sentenze di incostituzionalit\u00e0 di vari articoli del DPR 1092/73, sentenze che hanno dato origine a numerosi ricorsi."}
{"id": "853793", "revid": "1305772", "url": "https://it.wikipedia.org/wiki?curid=853793", "title": "Pensione di guerra", "text": "La pensione di guerra \u00e8 il trattamento economico (pensione, assegno o invalidit\u00e0) che costituisce un atto risarcitorio di riconoscimento e di solidariet\u00e0 dello Stato nei confronti di coloro che, a causa della guerra, abbiano subito menomazioni nell'integrit\u00e0 fisica o la perdita di un congiunto.\nDiritto italiano.\nIn Italia le pensioni di guerra erano erogate dalle Direzioni territoriali dell'economia e delle finanze fino al 28 febbraio 2011. Dal 1\u00ba marzo 2011 le attribuzioni delle DTEF in materia di pensioni di guerra sono state trasferite alle Ragionerie territoriali dello Stato (v. Decreto Ministero dell'economia e delle finanze del 23 dicembre 2010, pubblicato sulla G.U. 28/02/2011 N. 48 \u2013 Riallocazione delle funzioni delle direzioni territoriali dell'economia e delle finanze; v. anche, per le Commissioni mediche di verifica, il Decreto Ministero dell'economia e delle finanze del 23 dicembre 2010, pubblicato sulla G.U. 23/02/2011 N. 44 \u2013 Individuazione della data dell'avvio delle funzioni del nuovo assetto territoriale e rideterminazione delle competenze territoriali delle Commissioni mediche di verifica).\nEssendo risarcitorie, le somme corrisposte a tale titolo non concorrono a formare il reddito individuale. La giurisprudenza della Corte dei Conti ha specificato che sarebbe pi\u00f9 opportuno parlare di natura indennitaria e non risarcitoria, in quanto il trattamento economico erogato non corrisponde esattamente al danno sub\u00ecto, come invece si verifica nel risarcimento che per definizione \u00e8 giuridicamente equivalente al danno stesso.\nI soggetti che hanno titolo a chiedere i benefici di guerra sono quelli elencati nell'art. 2 del DPR 915/78 e cio\u00e8:\nNell'art. 3 sono altres\u00ec indicate altre categorie speciali di soggetti militari che hanno diritto ai benefici pensionistici di guerra.\nSono considerati fatti di guerra quelli ovunque avvenuti, ad opera delle Forze Armate nazionali, alleate o nemiche e coordinati alla preparazione ed alle operazioni di guerra.\nAltra fonte normativa \u00e8 il DPR 834/81 che si limita ad un adeguamento degli importi tabellari delle pensioni di guerra e ad introdurre, per le vedove dei grandi invalidi, di I categoria, un assegno supplementare pari all'80% della tabella G.\nLa Legge 6 ottobre 1986 n. 656 ha soppresso l'inabilit\u00e0 presunta a 65 anni che da questo momento in poi dovr\u00e0 essere accertata dagli organi sanitari ed ha soppresso la pensione di guerra a favore dei collaterali.\nTutti i provvedimenti in materia pensionistica di guerra emessi dalla DTEF (ora dalle RTS) sono sottoposti al controllo preventivo della Ragioneria territoriale dello Stato .\nIl contenzioso sulle Pensioni di Guerra.\nIl provvedimento negativo di concessione \u00e8 notificato a cura dell'Ufficio Amministrativo, direttamente all'interessato, mediante lettera raccomandata con avviso di ricevimento.\nDalla data di ricevimento decorrono i termini per l'impugnazione in sede amministrativa e in sede giurisdizionale.\nIl ricorso gerarchico.\nPu\u00f2 essere effettuato entro 30 giorni dalla notifica del provvedimento alla Direzione centrale degli uffici locali e servizi del tesoro. In sede di trattazione del ricorso gerarchico, l'amministrazione centrale, acquisito il fascicolo istruttorio, si avvale, se del caso, della Commissione Medica Superiore. Valutata la tempestivit\u00e0 e la fondatezza del ricorso, emette il relativo provvedimento di definizione.\nRicorso in sede giurisdizionale.\nAi sensi dell'art. 7 del DPR 377/99 e indipendentemente dalla presentazione del ricorso gerarchico - ai sensi dell'art. 113 della Costituzione - \u00e8 ammesso il ricorso alla Corte dei Conti, giudice unico delle Pensioni a carico del bilancio dello Stato, entro il termine quinquennale di prescrizione del diritto a pensione.\nCompetente per territorio \u00e8 la sezione giurisdizionale della Corte dei Conti in cui ha residenza il ricorrente in base al principio del \"foro dell'attore\".\nI ricorsi in tale materia possono essere proposti anche senza patrocinio legale, ma in tal caso i ricorrenti non possono svolgere oralmente le proprie difese in udienza.\nAspetti e fasi del ricorso.\nIl ricorso deve essere depositato nella segreteria della Sezione territorialmente competente.\nDeve essere data prova della notifica del ricorso alla controparte contestualmente o entro 30 giorni dalla data di deposito del ricorso.\nIl giudice monocratico fissa l'udienza e dispone che ne sia data comunicazione d'ufficio all'Amministrazione interessata alla quale viene pure ordinato di depositare in segreteria, entro 30 giorni, i documenti sulla base dei quali \u00e8 stato emesso il provvedimento impugnato o indicare i motivi del rifiuto a provvedere.\nLa data dell'udienza viene annunciata alle parti costituite con un preavviso di almeno sessanta giorni durante i quali le parti possono produrre o depositare memorie di costituzione e documenti sino al 10\u00ba giorno precedente la data dell'udienza.\nNon si procede a discussione quando il ricorrente risulti deceduto. In tal caso il giudice dichiara interrotto il giudizio e dispone la comunicazione agli eredi per l'eventuale riassunzione in giudizio del ricorso entro i 90 giorni.\nTerminata la discussione il giudice d\u00e0 lettura della sentenza che viene depositata in segreteria entro 15 giorni dalla pronuncia.\nLa decisione.\nLa decisione del giudice pu\u00f2 essere:\nLe sentenze di primo grado che pronunciano una condanna a favore del ricorrente sono provvisoriamente esecutive.\nL'efficacia esecutiva della sentenza di condanna pu\u00f2 essere sospesa solo dal giudice d'appello.\nL'appello.\nL'appello \u00e8 un mezzo di impugnazione tipico, ordinario, devolutivo che si propone, attraverso una motivata dichiarazione di volont\u00e0 con la quale viene impugnato un provvedimento del giudice con richiesta di un nuovo giudizio totale o parziale.\n\u00c8 prevista l'appellabilit\u00e0, per soli motivi di diritto, delle sentenze emesse dalle sezioni regionali in materia pensionistica e ci\u00f2 per garantire anche in tale materia l'operativit\u00e0 del principio del doppio grado di giudizio.\nL'appello va proposto, entro 60 giorni dalla notifica del provvedimento da parte della parte vincitrice, alle Sezioni giurisdizionali Centrali della Corte dei Conti.\nLa revocazione.\n\u00c8 comunemente definita come un'impugnazione limitata, perch\u00e9 ammissibile soltanto per un numero ristretto di motivi, tassativamente elencati dalla legge.\nPu\u00f2 essere ordinaria la cui proponibilit\u00e0 impedisce il passaggio in giudicato dalla sentenza e straordinario che pu\u00f2 proporsi anche dopo il passaggio in giudicato (per es. integrazione di atti o prove non presentate, nel caso di dichiarazioni o testimonianze dichiarate false)."}
{"id": "853796", "revid": "1345932", "url": "https://it.wikipedia.org/wiki?curid=853796", "title": "Cinque tetraedri nel dodecaedro", "text": "In geometria solida il composto (regolare) di cinque tetraedri (talvolta anche \"cinque tetraedri nel dodecaedro\" in senso descrittivo) costituisce uno dei cinque poliedri composti regolari, ottenuto disponendo cinque identici tetraedri regolari secondo la simmetria icosaedrale.\nChiralit\u00e0.\nI cinque tetraedri costituiscono un poliedro chirale, cio\u00e8 che differisce dalla propria immagine riflessa. Per questo motivo esistono due versioni di questo composto, dette \"destrogira\" e \"levogira\", si verica cio\u00e8 un enantiomorfismo. \u00c8 l'unico poliedro composto regolare con questa propriet\u00e0.\nLe due forme chirali del composto di cinque tetraedri, se sovrapposte vertice a vertice, formano un nuovo composto regolare noto come composto di dieci tetraedri.\nDualit\u00e0.\nIl poliedro duale di un composto di cinque tetraedri \u00e8 un composto di cinque tetraedri con chiralit\u00e0 opposta. Questa propriet\u00e0 \u00e8 rarissima tra i poliedri.\nNucleo e inviluppo convesso.\nL'inviluppo convesso dei cinque tetraedri, ovvero il pi\u00f9 piccolo poliedro convesso che li contiene tutti, \u00e8 un dodecaedro regolare avente gli stessi 20 vertici dei tetraedri.\nL'intersezione dei cinque tetraedri, o nucleo del composto, \u00e8 un icosaedro regolare le cui 20 facce giacciono su quelle dei tetraedri. Si tratta in effetti di una delle tante possibili stellazioni dell'icosaedro. \nSimmetrie.\nIl gruppo delle simmetrie \u00e8 il gruppo icosaedrale formula_1 delle simmetrie dell'icosaedro (e del dodecaedro) che preservano l'orientazione. Ovvero le 60 simmetrie, esclusivamente rotazionali, del dodecaedro simo e del suo duale (esacontaedro pentagonale)."}
{"id": "853798", "revid": "411670", "url": "https://it.wikipedia.org/wiki?curid=853798", "title": "Dieci tetraedri nel dodecaedro", "text": "In geometria solida il composto (regolare) di dieci tetraedri (talvolta anche \"i dieci tetraedri nel dodecaedro\" in senso descrittivo) costituisce uno dei cinque poliedri composti regolari, ottenuto unendo dieci identici tetraedri regolari disposti secondo le simmetrie del dodecaedro.\nPropriet\u00e0.\nIl composto di dieci tetraedri \u00e8 un composto regolare autoduale: ovvero \u00e8 il duale di s\u00e9 stesso.\nI 40 vertici dei 10 tetraedri sono a due a due coincidenti restituendo quindi 20 vertici a valenza doppia, ovvero su ogni vertice convergono 2 cuspidi di 2 distinti tetraedri.\nEssendo un composto autoduale si verifica una condizione analoga anche per le sue 40 facce che, a due a due complanari, giacciono esattamente su 20 piani facciali.\nNucleo e inviluppo convesso.\nL'inviluppo convesso dei dieci tetraedri, ovvero il pi\u00f9 piccolo poliedro convesso che li contiene tutti, \u00e8 un dodecaedro regolare avente gli stessi 20 vertici dei tetraedri.\nL'intersezione dei dieci tetraedri, o nucleo del composto, \u00e8 un icosaedro regolare le cui facce giacciono sui 20 piani facciali del solido. Il composto di dieci tetraedri \u00e8 proprio una stellazione dell'icosaedro.\nScomposizione.\nI dieci tetraedri possono essere suddivisi in cinque coppie di tetraedri duali che formano cinque stelle octangule orientate secondo la simmetria icosaedrale.\nUn'altra suddivisione dei dieci tetraedri \u00e8 in due gruppi da cinque, che costituiscono le due versioni chirali del composto di cinque tetraedri, una duale dell'altra: i dieci tetraedri nel dodecaedro sono quindi anche il composto di un poliedro e del suo duale.\nSimmetrie.\nIl gruppo delle simmetrie del composto di dieci tetraedri ha 120 elementi; si tratta cio\u00e8 del gruppo icosaedrale completo formula_1\u00d7formula_2 caratteristico dell'icosaedro e del dodecaedro."}
{"id": "853800", "revid": "411670", "url": "https://it.wikipedia.org/wiki?curid=853800", "title": "Cinque cubi nel dodecaedro", "text": "In geometria solida il composto (regolare) di cinque cubi (talvolta anche \"i cinque cubi nel dodecaedro\" in senso descrittivo) costituisce uno dei cinque poliedri composti regolari. \u00c8 formato da cinque identici cubi, disposti in modo tale che ogni cubo condivida ognuna delle 4 coppie di vertici opposti con uno degli altri quattro cubi.\nDualit\u00e0.\nIl poliedro duale del composto di cinque cubi \u00e8 il composto di cinque ottaedri.\nNucleo e inviluppo convesso.\nL'inviluppo convesso dei cinque cubi, ovvero il pi\u00f9 piccolo poliedro convesso che li contiene tutti, \u00e8 un dodecaedro regolare avente gli stessi 20 vertici dei cubi; le diagonali delle sue facce sono gli spigoli dei cubi.\nL'intersezione dei cinque cubi, o nucleo del composto, \u00e8 un triacontaedro rombico le cui facce giacciono sulle 30 facce dei cubi. Il composto di cinque cubi \u00e8 infatti una stellazione del triacontaedro rombico.\nSimmetrie.\nIl gruppo delle simmetrie del composto di cinque cubi ha 120 elementi; si tratta cio\u00e8 del gruppo icosaedrale completo formula_1\u00d7formula_2 caratteristico dell'icosaedro e del dodecaedro."}
{"id": "853806", "revid": "411670", "url": "https://it.wikipedia.org/wiki?curid=853806", "title": "Cinque ottaedri nell'icosidodecaedro", "text": "In geometria solida il composto (regolare) di cinque ottaedri (verosimilmente anche \"i cinque ottaedri nell'icosidodecaedro\") costituisce uno dei cinque poliedri composti regolari. \u00c8 formato da cinque identici ottaedri regolari, disposti in modo tale che le 40 facce siano a due a due complanari.\nDualit\u00e0.\nIl poliedro duale del composto di cinque ottaedri \u00e8 il composto di cinque cubi.\nNucleo e inviluppo convesso.\nL'inviluppo convesso dei cinque ottaedri, ovvero il pi\u00f9 piccolo poliedro convesso che li contiene tutti, \u00e8 un icosidodecaedro avente gli stessi 30 vertici degli ottaedri.\nL'intersezione dei cinque ottaedri, o nucleo del composto, \u00e8 invece un icosaedro. Si tratta in effetti di una delle tante possibili stellazioni dell'icosaedro.\nSimmetrie.\nIl gruppo delle simmetrie del composto di cinque ottaedri ha 120 elementi; ovvero \u00e8 il gruppo icosaedrale completo formula_1\u00d7formula_2 caratteristico dell'icosaedro e del dodecaedro."}
{"id": "853807", "revid": "436907", "url": "https://it.wikipedia.org/wiki?curid=853807", "title": "All Mixed Up (Korn)", "text": "All Mixed Up \u00e8 il primo EP del gruppo musicale statunitense Korn, pubblicato il 16 novembre 1999 dalla Epic Records e dalla Immortal Records.\nDescrizione.\nPubblicato in concomitanza con il lancio del quarto album \"Issues\", l'EP contiene la versione radiofonica del singolo \"A.D.I.D.A.S.\", due remix, una versione dal vivo di \"Twist/Chi\" e l'inedito \"Jingle Balls\", parodia del canto popolare natalizio \"Jingle Bells\"."}
{"id": "853812", "revid": "119895361", "url": "https://it.wikipedia.org/wiki?curid=853812", "title": "Paolo Sarpi", "text": "Teologo, astronomo, matematico, fisico, anatomista, letterato e storico, fu tanto versato in molteplici campi dello scibile umano da essere definito da Girolamo Fabrici d'Acquapendente \u00abOracolo del secolo\u00bb. Autore della celebre \"Istoria del Concilio tridentino\", subito messa all'Indice, fu fermo oppositore del centralismo monarchico della Chiesa cattolica, difendendo le prerogative della Repubblica veneziana, colpita dall'interdetto emanato da Paolo V. Rifiut\u00f2 di presentarsi di fronte all'Inquisizione romana che intendeva processarlo e sub\u00ec un grave attentato che si sospett\u00f2 essere stato organizzato dalla Curia romana, \"agnosco stilum Curiae romanae\", che neg\u00f2 tuttavia ogni responsabilit\u00e0.\nBiografia.\nL'infanzia.\nNell'anno in cui proseguivano le sedute del Concilio di Trento, Carlo V era in guerra con i pr\u00ecncipi protestanti tedeschi e il Parlamento inglese adottava un \"Libro di preghiere\" d'ispirazione luterana, Pietro, questo il nome secolare del Sarpi, nacque a Venezia da Francesco di Pietro Sarpi, di famiglia di lontane origini friulane (precisamente di San Vito al Tagliamento) e mercante a Venezia eppure, scrive il biografo Micanzio, per la sua indole violenta \u00abpi\u00f9 dedito all'armi ch'alla mercatura\u00bb; la madre, veneziana, \u00abd'aspetto umile e mite\u00bb, si chiamava Isabella Morelli. Rimasta vedova, fu accolta con Pietro e l'altra figlia Elisabetta nella casa del fratello Ambrosio Morelli, prete della collegiata di Sant'Ermagora.\nCon lo zio, \u00abuomo d'antica severit\u00e0 di costumi, molto erudito nelle lettere d'umanit\u00e0 [...] addottrinando nella grammatica e retorica molti fanciulli della nobilt\u00e0\u00bb, fece i primi studi, imparando presto e con facilit\u00e0. A dodici anni, nel 1564, anno dell'istituzione, dopo la chiusura del Concilio, dell\"'Indice dei libri proibiti\" - tra i tanti, vi finirono il Talmud e il Corano, il \"De Monarchia\" di Dante e le opere di Rabelais, Folengo, Telesio, Machiavelli ed Erasmo - pass\u00f2 alla scuola del padre Giovanni Maria Capella, teologo cremonese dell'Ordine dei Servi di Maria, seguace delle dottrine di Giovanni Duns Scoto, il quale gli insegn\u00f2 logica, filosofia e teologia, finch\u00e9 il ragazzo fece cos\u00ec rapidi progressi che \u00abil maestro istesso confessava non aver pi\u00f9 che insegnargli\u00bb. Con altri maestri veneziani apprese la matematica, la lingua greca e l'ebraica.\n\u00abCon la familiarit\u00e0 e co' studii entr\u00f2 Pietro anco in desiderio di ricevere l'abito de' servi, o perch\u00e9 gli paresse vita conforme alla sua inclinazione ritirata e contemplativa, o perch\u00e9 vi fosse allettato dal suo maestro\u00bb, malgrado l'opposizione della madre e dello zio Ambrogio che lo voleva prete nella sua chiesa, il 24 novembre 1566 entr\u00f2 nel monastero veneziano dei servi di Maria.\nA Mantova.\nQui continu\u00f2 ancora a studiare con il Capella, rimanendo alieno dalle distrazioni proprie della sua et\u00e0 finch\u00e9 nel 1567, in occasione della riunione a Mantova del capitolo generale dell'Ordine servita, fu mandato in quella citt\u00e0 \u00abad onorar il congresso e far vedere che gl'ordini non sono oziosi, ma spendono il tempo in sante e lodevoli operazioni\u00bb, difendendo \u00ab318 delle pi\u00f9 difficili proposizioni della sacra teologia e della filosofia naturale. Il qual carico con che felicit\u00e0 lo sostenesse e con che giubilo e stupore di quella venerabile corona, si pu\u00f2 dall'evento argomentare\u00bb.\nEssersi cos\u00ec distinto a soli quindici anni gli valse la nomina a teologo da parte del duca di Mantova Guglielmo Gonzaga - \u00abprencipe di grandissimo ingegno, cos\u00ec profondamente erudito nello scienze, che difficilmente si discerneva qual fosse maggiore, o la prudenza di governare, o l'erudizione di tutte le scienze et arti, sino nella musica\u00bb - mentre il vescovo Gregorio Boldrino gli affid\u00f2 la cattedra di \u00abteologia positiva di casi di coscienza e delli sacri canoni\u00bb. Stabilito nel convento di San Barnaba, perfezion\u00f2 la conoscenza della lingua ebraica e inizi\u00f2, col puntiglio consueto, ad applicarsi agli studi storici.\nFu certo a motivo di quest'interesse che a Mantova frequent\u00f2 Camillo Olivo, gi\u00e0 segretario di Ercole Gonzaga, cardinale e legato pontificio nelle ultime sessioni del concilio di Trento, la cui caduta in disgrazia presso Pio IV coinvolse anche l'Olivo che fu dagli \u00abinquisitori molto travagliato, col tenerlo longamente in carcere dopo la morte del cardinale suo signore\u00bb, ma che ora, dopo la morte del pontefice, \u00abviveva privatamente in Mantova. Il gusto principale che riceveva fra Paolo in conversare con lui era perch\u00e9 lo trovava d'una moderazione singolare, erudito, e che, per esser stato col cardinale a Trento, aveva avuto gran maneggio in quelle azioni e sapeva tutte le particolarit\u00e0 de' negozii pi\u00f9 secreti, et aveva anco molte memorie, nell'intendere le quali fra Paolo riceveva molto piacere\u00bb.\nErano gli anni in cui in Italia continuava con vigore la repressione inquisitoriale di Pio V: Pietro Carnesecchi venne decapitato nel 1567, nel 1569 gli ebrei furono espulsi dallo Stato pontificio - tranne che da Roma e da Ancona, nei ghetti delle quali vennero costretti a risiedere - e nel 1570 fu impiccato l'umanista Aonio Paleario; il papa scomunic\u00f2 Elisabetta d'Inghilterra nel 1570, organizz\u00f2 la Lega contro i turchi nel 1571, ottenendo la vittoria navale di Lepanto e a Parigi, la notte del 23 agosto 1572 migliaia di ugonotti furono massacrati: in quest'anno Sarpi fece la sua professione, entrando ufficialmente nell'Ordine servita. Anche di lui l'Inquisizione si occup\u00f2 per la prima volta nel 1573, a seguito della denuncia di un confratello, un tale Claudio, che lo accus\u00f2 di sostenere che dal primo capitolo del Genesi non si pu\u00f2 ricavare l'articolo di fede della Trinit\u00e0: ma, poich\u00e9 effettivamente di Trinit\u00e0 divina non vi \u00e8 traccia nel Vecchio Testamento, l'Inquisizione gli diede ragione, archiviando il caso.\nIl ritorno a Venezia.\nDopo aver ricevuto nel convento mantovano il titolo di baccelliere, nel 1574 fu invitato a Milano da Carlo Borromeo il quale, dopo aver ottenuto dalle autorit\u00e0 spagnole, contro la volont\u00e0 del Senato, il riconoscimento del tribunale e della polizia diocesana, aveva avviato un processo di riforma del clero. L'anno successivo ottenne di essere trasferito nel convento dell'Ordine servita di Venezia, dove fu incaricato dell'insegnamento della filosofia e continu\u00f2 i suoi studi scientifici. Nella grande epidemia di peste, che impervers\u00f2 a Venezia dal 1575 al 1577, facendo 50.000 vittime - tra le quali Tiziano - fra' Paolo rimase immune dal contagio, ma perdette la madre.\nNel 1578, dopo essersi addottorato in teologia nell'Universit\u00e0 di Padova, venne nominato reggente del convento di Venezia e, l'anno dopo, priore della provincia veneta. Quello stesso anno, durante il Capitolo generale tenutosi a Parma, nel quale venne rieletto priore generale Giacomo Tavanti, tenne una dissertazione di fronte ai cardinali protettori dell'Ordine, Alessandro Farnese e Giulio Antonio Santori. Sarpi fu uno dei tre \u00absaggi\u00bb, insieme con Cirillo Franco e Alessandro Giani, incaricati di preparare una riforma della regola: \u00abil carico suo speziale fu d'accommodare quella parte che toccava i sacri canoni, le riforme del concilio di Trento, allora nuove, e la forma de' giudizii [...] quella parte tutta ove si tratta de' giudizii accommodatamente allo stato claustrale [...] Lasci\u00f2 in questo carico in Roma fama di gran sapere e di molta prudenza, non solo nelle corti de' due cardinali suddetti, co' quali, per ordine contenuto in un breve apostolico di Gregorio XIII, conveniva conferire tutte le leggi che si facevano, ma anco fu necessario molte volte trattar col pontefice medesimo. Sbrigato da quale peso ritorn\u00f2 al suo governo\u00bb.\nNel giugno del 1585 si tenne a Bologna il nuovo Capitolo dell'Ordine servita e Sarpi viene eletto procuratore generale, \u00abla suprema dignit\u00e0 di quell'ordine dopo il generale [...] il carico porta seco di difender in Roma tutte le liti e controversie che vengono promosse in tutta la religione\u00bb Dovette pertanto trasferirsi a Roma dove conobbe e \u00abprese strettissima familiarit\u00e0 col padre Bellarmino [...] poi cardinale, e dur\u00f2 l'amicizia sin al fine della vita\u00bb, grazie al quale forse pot\u00e9 prendere visione di diversa documentazione relativa alle istruzioni date ai legati pontifici durante il Concilio di Trento. Conobbe anche il dottor Navarro, teologo spagnolo difensore dell'arcivescovo di Toledo, Bartolom\u00e9 Carranza, accusato di eresia, il gesuita Nicol\u00e1s Alfonso de Bobadilla e il cardinale Castagna, che fu poi papa Urbano VII. Ebbe occasione di passare a Napoli per presiedere Capitoli e \u00abconversare con quel famoso ingegno Giovanni Battista della Porta, il quale, anco nelle sue opere mandate in luce, fa onorata menzione del padre Paolo come di non ordinario personaggio\u00bb.\nScaduto il periodo di carica a procuratore generale dell'Ordine servita, Sarpi ritorn\u00f2 a Venezia nel 1589, frequentandovi i circoli intellettuali che si riunivano nella bottega di Bernardo Sechini e nella casa del nobile veneziano Andrea Morosini, dove conobbe anche Giordano Bruno, mentre a Padova frequentava la casa di Gian Vincenzo Pinelli, \u00abil ricetto delle muse e l'academia di tutte le virt\u00f9 in quei tempi\u00bb, dove pot\u00e9 incontrare Galileo e forse ancora il Bruno, il quale s'intrattenne a Padova pi\u00f9 di tre mesi, poco prima di essere arrestato a Venezia nel maggio del 1592.\nSeconda denuncia all'Inquisizione.\nNel 1594 si dovette scegliere il nuovo generale dell'Ordine servita, e fra i due principali candidati, Lelio Baglioni e Gabriele Dardano, Sarpi si espresse a favore del primo. Il rancore spinse il Dardano a denunciare Paolo Sarpi al Sant'Uffizio, accusandolo di negare efficacia allo Spirito Santo, di avere rapporti sospetti con ebrei veneziani e allegando una lettera che fra' Paolo gli scrisse anni prima da Roma, nella quale erano contenute \u00abalcune parole in discredito della corte, come che in quella si venisse alle dignit\u00e0 con male arti, e di tenerne esso poco conto, anzi abominarla\u00bb.\nSarpi, senza nemmeno essere chiamato a Roma per discolparsi, fu subito prosciolto da ogni accusa ma il cardinale di Santa Severina, Giulio Antonio Santori, protettore dell'Ordine e capo del Sant'Uffizio, \u00abmostr\u00f2 per\u00f2 implacabile indignazione al padre\u00bb utilizzando tutta la sua autorit\u00e0 per escludere gli amici del frate \u00abdalli gradi et onori [...] con maniere cos\u00ec strane e fini cos\u00ec bassi, ch'io non ardisco poner i casi che mi sono stati dati in nota, perch\u00e9 troppo gran scandalo arrecherebbono al mondo\u00bb.\nSarpi continu\u00f2 i suoi studi mentre non cessavano le rivalit\u00e0 nell'Ordine servita, del quale venne eletto priore, il 1\u00ba giugno 1597, Angelo Montorsoli, che mor\u00ec tre anni dopo, succedendogli cos\u00ec, nel 1601, Gabriele Dardano, accanito avversario del Sarpi. Questi, deciso a uscire dall'Ordine per sottrarsi all'inimicizia dalla quale si sentiva circondato, cerc\u00f2 invano di ottenere un vescovato, prima a Caorle e poi a Nona, in Dalmazia, che per\u00f2 gli vennero rifiutati a causa delle negative informazioni che di lui il Dardano e Ludovico Gagliardi, preposito della casa veneziana dei gesuiti, diedero al papa: essi avrebbero \u00absentito mormorare alle volte che egli con alcuni facci una scoletta piena d'errori\u00bb. Non solo: nel Capitolo, il Dardano accus\u00f2 padre Paolo di portare \u00abuna berretta in capo contra una forma che sino sotto Gregorio XIV disse esser proscritta; che portasse le pianelle incavate alla francese, allegando falsamente esserci decreto contrario, con privazioni divote; che nel fine della messa non recitasse lo Salve Regina\u00bb. Ma Sarpi fu assolto anche da queste accuse.\nL'interdetto del papa contro Venezia.\nLa Repubblica veneziana, stretta a nord dall'Impero, in Italia dalla prevalenza spagnola e papale, in Oriente dalla potenza turca, era ormai avviata a quel lungo declino politico ed economico che avr\u00e0 la sua sanzione alla fine del Settecento. Alla prudente politica dei vecchi patrizi, rassegnati alla compromissione con l'Impero e il papato, si sostitu\u00ec quella degli innovatori, i cosiddetti \u00abGiovani\u00bb, decisi a sottrarre la Serenissima all'invadenza ecclesiastica nell'interno e a rilanciarne le fortune commerciali nell'Adriatico, compromesse dal controllo dei porti esercitato dallo Stato pontificio e dalle azioni degli Uscocchi, i pirati cristiani croati appoggiati dall'Impero.\nIl 10 gennaio 1604 il Senato veneziano proib\u00ec la fondazione di ospedali gestiti da ecclesiastici, di monasteri, chiese e altri luoghi di culto senza autorizzazione preventiva della Signoria; il 26 marzo 1605 un'altra legge proibiva l'alienazione di beni immobili dai laici agli ecclesiastici, gi\u00e0 proprietari, pur essendo solo un centesimo della popolazione, di quasi la met\u00e0 dei beni fondiari della Repubblica, e limitava le competenze del foro ecclesiastico, prevedendo il deferimento ai tribunali civili degli ecclesiastici responsabili di reati di particolare gravit\u00e0. Avvenne che il canonico vicentino Scipione Saraceno, colpevole di molestie a una nobile parente, e l'aristocratico abate di Nervesa, Marcantonio Brandolini, reo di omicidi e di stupri, fossero incarcerati. Il 10 dicembre 1605 il papa Paolo V eman\u00f2 due brevi richiedenti l'abrogazione delle due leggi e la consegna al nunzio pontificio dei due ecclesiastici, affinch\u00e9 secondo il diritto canonico fossero giudicati da un tribunale ecclesiastico.\nIl nuovo doge Leonardo Don\u00e0 fece esaminare il 14 gennaio 1606 i due brevi da giuristi e teologi, fra i quali il Sarpi, affinch\u00e9 trovassero modo di controbattere alle richieste della Santa Sede. Il 28 gennaio venne nominato teologo canonista proprio il Sarpi e lo stesso giorno il suo scritto: \"Consiglio in difesa di due ordinazioni della Serenissima Repubblica\", venne inviato al Papa. Il Sarpi difese le ragioni della Repubblica con numerosi scritti: sono di questi mesi la \"Scrittura sopra la forza e validit\u00e0 delle scomuniche\", il \"Consiglio sul giudicar le colpe di persone ecclesiastiche\", la \"Scrittura intorno all'appellazione al concilio\", la \"Scrittura sull'alienazione dei beni laici agli ecclesiastici\" e altri ancora, poi raccolti nella sua successiva \"Istoria dell'interdetto\". In quell'opera \u00e8 contenuta anche la traduzione in italiano, fatta dal Sarpi stesso, del trattato di Jean Gerson sulla validit\u00e0 della scomunica, che fu attaccato dal cardinale Bellarmino, al quale fra' Paolo rispose allora con l\"Apologia per le opposizioni del cardinale Bellarmino\".\nMentre il frate servita Fulgenzio Micanzio - suo futuro biografo - iniziava a collaborare con Paolo Sarpi, il 6 maggio, dopo che il 17 aprile Paolo V aveva scomunicato il Consiglio veneziano e fulminato con l'interdetto lo Stato veneto, Venezia pubblic\u00f2 il \"Protesto del monitorio del pontefice\", scritto ancora da Sarpi, nel quale il breve papale \"Superioribus mensibus\" \u00e8 definito \u00abnullo e di nessun valore\u00bb, mentre imped\u00ec la pubblicazione della bolla pontificia.\nObbedendo alle disposizioni del papa, il 9 maggio i gesuiti rifiutarono di celebrare le messe a Venezia e la Repubblica reag\u00ec espellendoli insieme con cappuccini e teatini: \u00abpartirono la sera alle doi di notte, ciascuno con un Cristo al collo, per mostrare che Cristo partiva con loro. Concorse moltitudine di populo [...] e quando il preposto, che ultimo entr\u00f2 in barca, dimand\u00f2 la benedizione al vicario patriarcale [...] si lev\u00f2 una voce in tutto il populo, che in lingua veneziana grid\u00f2 loro dicendo \"And\u00e9 in malora!\" [...]\u00bb. A Roma si sperava che l'interdetto provocasse una sollevazione contro i governanti veneziani ma \u00abli gesuiti scacciati, li cappuccini e teatini licenziati, nissun altro ordine part\u00ec, li divini uffizi erano celebrati secondo il consueto [...] il senato era unitissimo nelle deliberazioni e le citt\u00e0 e populi si conservarono quietissimi nell'obbedienza\u00bb\nVenezia era alleata, in funzione anti-spagnola, con la Francia, ed era in buoni rapporti con l'Inghilterra e con la Turchia. Fingendosi veneziani, il 10 agosto soldati spagnoli, per provocare la rottura delle relazioni turco-veneziane, sbarcarono a Durazzo, saccheggiandola, ma la provocazione fu facilmente scoperta e i turchi offrirono a Venezia l'appoggio della loro flotta contro il papa e la Spagna. Il 30 ottobre l'Inquisizione intim\u00f2 a Sarpi di presentarsi a Roma per giustificare le molte cose \u00abtemerarie, calunniose, scandalose, sediziose, scismatiche, erronee ed eretiche\u00bb contenute nei suoi scritti ma il frate naturalmente si rifiut\u00f2. Invano il papa - che il 5 gennaio 1607 aveva scomunicato Sarpi e Micanzio - si dichiarava favorevole a portare guerra a Venezia: la sua unica alleata, la Spagna, minacciata da Francia, Inghilterra e Turchia, non poteva sostenerla in quest'impresa e si giunse cos\u00ec alle trattative diplomatiche, favorite dalla mediazione del cardinale francese Fran\u00e7ois de Joyeuse. Il 21 aprile Venezia rilasci\u00f2 i due ecclesiastici incarcerati e ritir\u00f2 il suo \"Protesto\" al papa in cambio della revoca dell'interdetto, mentre le leggi promulgate dal Senato veneziano restarono in vigore e i gesuiti non poterono rientrare nella Repubblica.\nGli attentati.\nIn quel tempo Sarpi ricevette la visita dell'ex-luterano ed erudito tedesco Kaspar Schoppe, molto intimo dei segreti affari della Curia romana, il quale gli confid\u00f2 che \u00abil papa, come gran prencipe, ha longhe le mani, e che per tenersi da lui gravemente offeso non poteva succedergli se non male, e che se sino a quell'ora avesse voluto farlo ammazzare, non gli mancavano mezzi. Ma che il pensiero del papa era averlo vivo nelle mani e farlo levare sin a Venezia e condurlo a Roma, offerendosi egli, quando volesse, di trattare la sua riconciliazione, e con qual onore avesse saputo desiderare; asserendo d'aver in carico anco molte trattazioni co' prencipi alemanni protestanti e la loro conversione\u00bb.\nLo Schoppe, ambiguo provocatore, intendeva convincere il frate a mettersi nelle mani dell'Inquisizione come miglior partito che il Sarpi potesse prendere, tanto \u00abparvero strane le due proposte di far ammazzare o prender vivo il padre\u00bb, ma i disegni omicidi erano reali: il 5 ottobre 1607, \u00abcirca le 23 ore, ritornando il padre al suo convento di San Marco a Santa Fosca, nel calare la parte del ponte verso le fondamenta, fu assaltato da cinque assassini, parte facendo scorta e parte l'essecuzione, e rest\u00f2 l'innocente padre ferito di tre stilettate, due nel collo et una nella faccia, ch'entrava all'orecchia destra et usciva per apunto a quella vallicella ch'\u00e8 tra il naso e la destra guancia, non avendo potuto l'assassino cavar fuori lo stillo per aver passato l'osso, il quale rest\u00f2 piantato e molto storto\u00bb.\nI sicari, fuggendo, trovarono rifugio nella casa del nunzio pontificio e la sera s'imbarcarono per Ravenna, da dove proseguirono per Ancona e di qui raggiunsero Roma. Si conoscono i loro nomi: l'esecutore materiale dell'attentato fu Rodolfo Poma, gi\u00e0 mercante veneziano, poi trasferitosi a Napoli e di qui a Roma, dove divenne intimo del cardinale segretario di Stato Scipione Caffarelli-Borghese e dello stesso Paolo V. Fu coadiuvato da tre uomini d'arme, tali Alessandro Parrasio, Giovanni da Firenze e Pasquale da Bitonto, mentre \u00abla spia, o guida, fu un prete, Michiel Viti bergamasco, solito offiziare in Santa Trinit\u00e0 di Venezia, che non lasci\u00f2 dubitare quanti mesi precedessero questo bel effetto prima che fosse mandato alla luce; poi che questo prete la quadragesima antecedente, sotto specie d'aver gusto delle predicazioni del padre maestro Fulgenzio, andava ogni mattina in convento de' servi alla porta del pulpito, che risponde alla parte di dentro, e cortesemente trattava con lui, ricercandolo anco di qualche dubbio di coscienza. E continu\u00f2 di poi sempre a salutarlo et anco andar in convento a visitarlo, parlandogli sempre di cose spettanti all'anima\u00bb.\nIl pugnale non aveva tuttavia leso organi vitali e il Sarpi riusc\u00ec a sopravvivere; il noto chirurgo Girolamo Fabrici d'Acquapendente, che l'oper\u00f2, disse di non aver mai medicato una ferita pi\u00f9 strana, rispondendo allora Sarpi con la famosa espressione: \u00abeppure il mondo vuole che sia data \"stilo Romanae Curiae\"\u00bb. Le conseguenze furono la rottura della mascella e vistose cicatrici nel volto. Il 27 ottobre 1607 il Senato, dichiarando il Sarpi \u00abpersona di prestante dottrina, di gran valore e virt\u00f9\u00bb, gli concede una casa in piazza San Marco ove possa risiedere con il Micanzio e altri frati, e una sovvenzione affinch\u00e9 possa acquistare una barca e provvedere alla sua sicurezza personale. Sarpi rifiut\u00f2 la casa ma si serv\u00ec da allora di una barca che gli evitasse i pericolosi tragitti a piedi per le calli veneziane.\nPoco pi\u00f9 di un anno dopo, nel gennaio del 1609, fu sventato un secondo attentato, ordito, sembra su mandato del cardinale Lanfranco Margotti, da due frati serviti, Giovanni Francesco da Perugia e Antonio da Viterbo, i quali, fatta una copia della chiave della camera di Sarpi, \u00abvolevano secretamente introdurre nel monasterio due o pi\u00f9 sicarii e la notte trucidare l'innocente padre\u00bb.\nLa corrispondenza europea e la morte.\nSarpi inizia a corrispondere con personalit\u00e0 soprattutto di fede calvinista o gallicana: fra questi ultimi, Jacques Leschassier e Jacques Gillot, che pubblic\u00f2 nel 1607 gli \"Actes du concile de Trente en l'an 1562 e 1563\", dimostrando le pressioni papali sui vescovi riuniti a concilio, e fra gli altri l'italiano Francesco Castrino, i francesi Jean Hotman de Villiers, Isaac Casaubon, Jacques-Auguste de Thou, Philippe Duplessis-Mornay, i tedeschi Achatius e Christoph von Dohna. Attraverso il dialogo diretto con gli intellettuali europei, Sarpi acquis\u00ec \u00abquella straordinaria ampiezza di orizzonti e di interessi, quella solida conoscenza dei problemi dello stato moderno\u00bb, che gli permise di \u00abarricchire la sua cultura storica, giuridica e scientifica\u00bb e lo condusse \u00aba incidere sulla sua posizione religiosa, ad approfondirne la crisi, risolvendola poi con l'accoglimento di nuove prospettive e di nuove idealit\u00e0; spalancandogli un mondo nuovo, che gli faceva sentire pi\u00f9 soffocante, pi\u00f9 viziata, la vita italiana\u00bb.\nIncontr\u00f2 a Venezia nel 1607 l'inglese William Bedell, che rifer\u00ec di lui e del Micanzio come essi fossero \u00abcompletamente dalla nostra parte nella sostanza della religione\u00bb e, nel 1608, Cristoph von Dohna, inviato dal principe tedesco Cristiano I di Anhalt-Bernburg, e il pastore ginevrino Giovanni Diodati, per valutare la possibilit\u00e0 di introdurre a Venezia la Riforma. La traduzione in lingua italiana, fatta da quest'ultimo, del Nuovo Testamento, viene diffusa a Venezia proprio in questo periodo.\nAltre polemiche suscitano, nel marzo del 1609, le prediche quaresimali di Fulgenzio Micanzio che vengono interpretate a Roma come un attacco alla fede cattolica. Sarpi \u00e8 anche preoccupato per la tregua stipulata tra la Spagna e i Paesi Bassi, perch\u00e9 vede in essa un indebolimento di questi ultimi \u00abche, o prima o dopo, resteranno sopraffatti dalle arti spagnole\u00bb, mentre gli spagnoli ne potrebbero trarre beneficio anche in vista del loro dominio in Italia. Sarpi sperava in un'alleanza generale di Francia, Inghilterra, principi protestanti, Paesi Bassi, Savoia e Venezia che portasse alla guerra contro l'Impero cattolico ispano-tedesco e cancellasse il dominio papale e spagnolo in Italia: \u00abSe sar\u00e0 guerra in Italia, va bene per la religione; e questo Roma teme; l'Inquisizione cesser\u00e0 e l'Evangelio avr\u00e0 corso\u00bb. E andr\u00e0 bene anche per le libert\u00e0 civili di Venezia: qui, anche se \u00abil giogo ecclesiastico \u00e8 assai pi\u00f9 mite che nel rimanente d'Italia, in quella parte nondimeno che tocca la stampa \u00e8 l'istesso appunto che negli altri luoghi. Nessuna cosa si pu\u00f2 stampare se non veduta e approvata dall'Inquisizione [...] Dove si ragiona di alcun papa, non permettono che si dica alcuna di disonore, se bene vera e notoria. Non permettono che alcuno separato dalla Chiesa romana sia lodato di qualsivoglia virt\u00f9, n\u00e9 nominato se non con vituperio\u00bb.\nAi primi giorni del 1623 si ammal\u00f2 gravemente, e mor\u00ec il 15 gennaio. Secondo la versione ufficiale l'8 gennaio, sebbene sfinito, volle alzarsi per il mattutino, come al solito, e celebrare la Messa. La mattina del 12 gennaio, fatto chiamare il priore del convento, lo preg\u00f2 che lo raccomandasse alle preghiere dei confratelli e che gli portasse il Viatico. Gli consegn\u00f2 tutte le cose concesse a suo uso. Si fece vestire, si confess\u00f2 e pass\u00f2 il resto del mattino facendosi leggere da fra Fulgenzio e da Fra Marco i Salmi e la Passione di Cristo narrata dagli Evangelisti. Gli fu quindi amministrato dal priore, alla presenza della Comunit\u00e0, il Viatico. Il 14 mattina fu visitato dal medico che gli disse che aveva poche ore di vita. Egli, sorridendo, rispose: \"Sia benedetto Dio! A me piace ci\u00f2 che a Lui piace. Col suo aiuto faremo bene anche quest'ultima azione\" (quella di morire). Fu udito ripetere pi\u00f9 volte, con soddisfazione: \"Ors\u00f9, andiamo dove Dio ci chiama!\". Secondo alcuni le sue ultime parole sarebbero state: \"Esto perpetua\", riferendosi a Venezia (v. Bianchi-Giovini, 846, p.\u00a0340-344). Esistono tuttavia altre versioni della sua morte che lo fanno apparire pi\u00f9 vicino al culto protestante.\nSarpi nella storia della letteratura e della scienza.\nFigura assai complessa di pensatore, Sarpi occupa indubbiamente un posto di primo piano nella storia della letteratura e della scienza. Fu uno dei pi\u00f9 grandi scrittori del suo secolo.\nGiovanni Papini, parlando della Istoria del Concilio di Trento, l'ha definita:\nNel campo delle scienze poi ha lasciato orme indelebili in vari campi: nella filosofia, nella matematica, nell'ottica, nell'astronomia, nella medicina ecc. Galileo Galilei fu suo grande amico, e non disdegn\u00f2 di appellarlo: \"Mio Maestro\". Dinanzi al primo avvertimento a Galilei nel 1616, Sarpi (che non visse abbastanza a lungo per assistere alla condanna del 1633) scrisse:\nSarpi \"scoperse, per primo, la dilatabilit\u00e0 della pupilla sotto l'azione della luce e le valvole delle vene\" (Enciclopedia Treccani, vol. XXX, p.\u00a0879). I suoi biografi parlano anche di scoperte nel campo dell'anatomia, dell'ottica, ecc. \"L'invenzione del telescopio - dice Bianchi-Giovini - il Galilei la dovette per certo ai lumi somministratigli dal Sarpi, se pure questi non ne fu il primo inventore, come pensano alcuni\" (v. p.\u00a074). \"Sopra la sua sapienza matematica si citava l'autorevole giudizio di Galileo Galilei\" (Papini, p.\u00a04). Robertson non ha stentato ad appellare Sarpi \"il pi\u00f9 grande dei veneziani\". Daniel Georg Morhof ha appellato Sarpi \"la Fenice del suo tempo\".\nGalileo Galilei non esit\u00f2 a dire: \"Paolo de' Servi... del quale posso senza iperbole alcuna affermare che niuno l'avanza in Europa in cognizione di queste scienze (matematiche)\" (\"contro alle calunnie ed imposture di B. Capra\", in ediz. naz., Firenze, 1932, II, 549). La teoria di Galileo delle maree, successivamente dimostratasi erronea, riprende idee di Sarpi, esposte nei \"Pensieri naturali, metafisici e matematici\" (in particolare nei pensieri 569 e 571).\nGiovanni Battista Della Porta, dopo aver dichiarato di avere appreso alcune cose da Fra Paolo, lo proclam\u00f2 \"splendore ed ornamento non solo della citt\u00e0 di Venezia e dell'Italia, ma di tutto il mondo\". (\"Magia naturalis\", L. VII, p.\u00a0127). Il cardinale Domenico Passionei defin\u00ec il Sarpi \"dottissimo oltre ogni espressione\" (cfr. \"Opuscoli\", I, p.\u00a0331-334).\nIn uno studio il cui intento era quello di misurare il Q.I. di 300 personaggi famosi vissuti tra il 1450 e il 1850, Sarpi si posizion\u00f2 al quinto posto, al pari del pi\u00f9 noto matematico, fisico e apologeta della religione cristiana Pascal (cit. \"The Early Mental Traits of Three Hundred Geniuses\" di Catharine M. Cox, in \"Genetic Studies of Genius\" di Lewis M. Terman. Copyright 1926, Stanford University Press).\nSarpi e la Chiesa.\nIl Sarpi alla grande intelligenza un\u00ec anche - come riconosciutagli da tutti - un'esemplare integrit\u00e0 di vita. Arturo Carlo Jemolo, dopo essersi rivolto varie domande intorno alla sua ortodossia, ha dato questa risposta:\nFondamentalmente lo scontro di Paolo Sarpi con la Curia romana fu legato ad un progetto politico volto a contenere il potere della Chiesa in ambito esclusivamente spirituale e a promuovere un'alleanza tra Venezia e la Francia in un'ottica antimperiale e fortemente antispagnola. Per questo intrattenne contatti con i riformati (\"Lettere ai protestanti\"). Inoltre la sua visione della Chiesa era un vago ritorno verso la \"chiesa primitiva\": egli quindi era indotto a condannare il potere temporale, il processo di mondanizzazione del clero, la superiorit\u00e0 del papa sul Concilio. Nel 1616 il Sarpi strinse amicizia con Marcantonio de Dominis, arcivescovo di Spalato, che tendeva all'apostasia. Quest'ultimo nel 1619 pubblic\u00f2 a Londra, senza il consenso dell'autore, la sua \"Istoria del Concilio Tridentino\", che costituisce il suo capolavoro storico ed offre la prima imponente ricostruzione del Concilio di Trento. Il 22 novembre 1619 l'opera fu condannata dalla Congregazione dell'Indice e quindi posta all'Indice dei libri proibiti.\nNel 1611 furono intercettate dal nunzio pontificio a Parigi mons. Roberto Ubaldini \u00abcompromettenti carteggi di Sarpi con l'ambasciatore veneziano Antonio Foscarini e con l'ugonotto Francesco Castrino; carteggi ben presto inviati a Roma per essere messi a disposizione del Sant'Uffizio, ma anche da utilizzare per far ammettere una buona volta al governo veneziano quanto da tempo da Roma si veniva denunciando, che quel frate, che si proclamava pi\u00f9 cattolico del Papa e come tale difeso ufficialmente dai responsabili politici veneziani, altri non era che un protestante, al servizio delle forze ereticali europee: dunque infedele e ipocrita. Una taccia di ipocrisia che non dar\u00e0 tregua alla figura sarpiana lungo i secoli, come stanno a provare innumerevoli esempi, dal dotto curiale Girolamo Aleandro, che ricevuta da Nicolas de Peiresc nel 1624 la sarpiana \"Istoria dell'Interdetto\" appena edita rispondeva all'illustre erudito francese con fare perentorio che\nquel fra Paolo servita [...] era nero ministro del Diavolo che si dice esser padre delle menzogna, se ben egli veramente non credeva n\u00e9 nel Diavolo n\u00e9 in Dio,\nal prelato friulano Giusto Fontanini con la sua velenosa \"Storia arcana della vita di Fra Paolo Sarpi servita\", al celebre cardinal Domenico Passionei, che credeva di avere le carte per dimostrare che l'idea del frate furfante era di introdurre il calvinismo in Venezia, come ancora ricordava nel secolo scorso il dotto cardinale Angelo Mercati.\u00bb\nUn parere analogo si trova anche nella recente \"Storia della Chiesa\" di Ludwig Hertling e Angiolino Bulla, dove Sarpi viene definito: \u00abun ipocrita che fino all'ultimo fece la parte del religioso, sebbene nel suo intimo si fosse da tempo allontanato dalla Chiesa.\u00bb"}
{"id": "853816", "revid": "1305772", "url": "https://it.wikipedia.org/wiki?curid=853816", "title": "Word Up!", "text": "Word Up! \u00e8 una canzone originariamente scritta e interpretata dalla band Cameo. \u00c8 stata pubblicata come singolo nel 1986, venendo estratta dall'album \"Word Up!\" e raggiungendo ottimi risultati di vendita. La canzone \u00e8 stata reinterpretata da vari artisti negli anni successivi alla pubblicazione originale.\nNel video appare un giovanissimo LeVar Burton, interprete di Geordi La Forge nel telefilm di culto \"\".\nVersione dei Gun.\nNegli anni novanta viene pubblicata la prima cover di \"Word Up!\" da parte del gruppo rock britannico Gun, la cui versione mostra sonorit\u00e0 pi\u00f9 rock ed include un assolo di chitarra elettrica. Il singolo \u00e8 inserito nel loro album \"Swagger\", pubblicato il 1\u00ba luglio 1994, raggiungendo l'ottava posizione della Official Singles Chart. Due versioni del CD singolo sono state pubblicate nel Regno Unito, portando ciascuno una diversa copertina e diverse tracce.\nVersione di Melanie G.\nLa cover di \"Word Up!\" di Melanie G (cos\u00ec \u00e8 stata accreditata Melanie Brown per questa pubblicazione, a seguito del matrimonio) \u00e8 stata pubblicata il 28 giugno 1999 dalla Virgin ed \u00e8 stata utilizzata nella colonna sonora del film \"\".\nHa raggiunto la posizione numero quattordici della classifica britannica dei singoli. Il singolo \u00e8 stato prodotto da Timbaland e contiene la b-side \"Sophisticated Lady\", in cui ha partecipato Emma Bunton nei cori.\nVersione dei Korn.\nNel 2004 il gruppo musicale nu metal statunitense Korn ha pubblicato una propria versione di \"Word Up!\" dei Cameo, unico singolo estratto dalla raccolta \"Greatest Hits, Vol. 1\".\nSi tratta della traccia d'apertura della raccolta, nonch\u00e9 uno dei due inediti contenuti nella stessa (l'altro inedito \u00e8 la reinterpretazione di \"Another Brick in the Wall\" dei Pink Floyd).\nTracce.\nTesti e musiche di Larry Blackmon e Tomi Jenkins, eccetto dove indicato.\nVersione delle Little Mix.\nLe Little Mix, gruppo vincitore dell'edizione 2011 del talent show britannico \"The X Factor\", ha proposto una cover della canzone originale per l'associazione benefica Sport Relief nell'anno 2014. Le ragazze hanno anche affrontato un viaggio in Liberia per conoscere meglio la cultura del Paese e registrare alcune scene del video musicale di accompagnamento al brano."}
{"id": "853821", "revid": "21079", "url": "https://it.wikipedia.org/wiki?curid=853821", "title": "Antiprisma archimedeo", "text": ""}
{"id": "853823", "revid": "977364", "url": "https://it.wikipedia.org/wiki?curid=853823", "title": "Michel (HSK 9)", "text": "La Michel, conosciuta anche come Schiff 28 e col codice H, fu una nave corsara tedesca attiva durante la seconda guerra mondiale. \nStoria.\nLa corsara \"Michel\" venne costruita nel 1939 per la compagna di navigazione polacca GAL come nave da carico \"Bielsko\"; presa dai tedeschi nel settembre del 1939, nel 1940 veniva convertito in nave corsara, al cui comando veniva assegnato il capitano di corvetta Hellmuth von Ruckteschell. La nave corsara \"Michel\" inizi\u00f2 la sua crociera il 13 marzo del 1942 nell'Atlantico meridionale, e nel mese di aprile 1943, affond\u00f2 le sue prime navi: si trattava di due petroliere, la britannica \"Patella\" e l'americana \"Connecticut\".\nDopo aver affondati ben 15 navi per un totale di 99.386 tonnellate, la \"Michel\" giunse al porto di K\u014dbe in Giappone per lavori di riassetto. Eseguiti tali lavori la nave corsara riprese il mare al comando del capitano di vascello G\u00fcnther Gumprich che sostituiva Ruckteschell in quanto quest'ultimo era stato ricoverato in ospedale.\nDopo aver affondato tre navi per complessive 27.632 tonnellate, la \"Michel\", mentre si trovava a 600 miglia da Yokohama, venne affondata verso le ore 02.30 del 18 ottobre 1943 dal sommergibile americano USS \"Tarpon\"."}
{"id": "853825", "revid": "110157", "url": "https://it.wikipedia.org/wiki?curid=853825", "title": "Pocket Symphony", "text": "Pocket Symphony, uscito il 5 marzo 2007, \u00e8 il quarto album da studio del gruppo musicale francese AIR."}
{"id": "853826", "revid": "77358", "url": "https://it.wikipedia.org/wiki?curid=853826", "title": "Cianografia", "text": ""}
{"id": "853828", "revid": "287204", "url": "https://it.wikipedia.org/wiki?curid=853828", "title": "Nordmore", "text": ""}
{"id": "853838", "revid": "1543377", "url": "https://it.wikipedia.org/wiki?curid=853838", "title": "Trasporti in Bielorussia", "text": "Questa voce raccoglie le principali tipologie di trasporti in Bielorussia.\nFerrovie.\nRete ferroviaria.\nIn totale: 5512\u00a0km di linee ferroviarie pubbliche gestite dalla \"Belorusskaja \u017eeleznaja doroga\".\nRete stradale.\nStrade pubbliche: in totale 93.055\u00a0km, tutte asfaltate (dati 2003).\nStrade europee.\nLa Bielorussia \u00e8 attraversata da 5 corridoi europei: \nStrade maestre.\nLa Bielorussia ha una rete di strade maestre, spesso con caratteristiche di superstrada a 4 corsie:\nSono inoltre presenti almeno un centinaio di strade locali, nominate con le sigle da P1 a P130.\nTrasporto pubblico urbano.\nTutte le citt\u00e0 principali di Bielorussia hanno le reti di trasporto pubblico ben sviluppati. La priorit\u00e0 attuale \u00e8 lo sviluppo di trasporti elettrici (metropolitana, tram, filobus IMC, bus elettrici).\nReti metropolitane.\nIn Bielorussia sono presenti convogli di metropolitana soltanto a Minsk, capitale della Bielorussia. La rete metropolitana comprende 3 linee e 33 stazioni.\nReti tranviarie.\nEsistono sistemi tranviari nelle citt\u00e0 di Minsk, Mazyr, Navapolatsk e Vitebsk.\nReti filoviarie.\nI primi bifilari sono stati installati nel 1952 a Minsk; poi sono sorte altre reti filoviarie a Gomel (1962), Mogilev (1970), Hrodna (1974), Babruysk e Vitebsk (1978), Br\u0117st (1981).\nAutolinee.\nIn tutte le zone abitate sono presenti aziende pubbliche e private che gestiscono trasporti urbani, suburbani, interurbani e turistici esercitati con autobus. A Minsk l`operatore principale Minsktrans usa 80 bus elettrici (32 singoli E321 e 48 snodati E433) manufatti da un produttore bielorusso Belkommunmash. \nIdrovie.\nSono presenti 2500\u00a0km di acque potenzialmente navigabili, ma di fatto scarsamente usate, perch\u00e9 poco profonde o situate ai confini del paese.\nTrasporti aerei.\nIl territorio di Bielorussia \u00e8 coperto da una rete di aeroporti. L'aeroporto principale \u00e8 l'Aeroporto Nazionale di Minsk che serve tutti i voli regolari di Belavia e compagnie straniere. Gli aeroporti servono i voli charter sono Homel', Mahil\u00eb\u016d, Vicebsk, Hrodna e Br\u0117st.\nAeroporti.\nIn totale: 65 (dati 2013)\na) con piste di rullaggio pavimentate: 33 (al 2017)\nb) con piste di rullaggio non lastricate: 32 (al 2013)\nEliporti.\n1 (2013)\nAltro.\n5386 km di gasdotti, 1589 km oleodotti, 1730 km di raffinati (al 2013)"}
{"id": "853845", "revid": "43612", "url": "https://it.wikipedia.org/wiki?curid=853845", "title": "Conferenza di Tehran", "text": ""}
{"id": "853847", "revid": "116970622", "url": "https://it.wikipedia.org/wiki?curid=853847", "title": "Pinguin", "text": "La nave corsara Pinguin, conosciuta anche come Schiff 33 e col codice F, venne costruita nel 1936 come nave da carico \"Kandelfels\" e convertita in corsara tra il 1939 e il 1940. La sua gemella \"Goldenfels\" divenne la famosa corsara Atlantis.\nStoria.\nAl comando del capitano di vascello Ernst-Felix Kr\u00fcder, il \"Pinguin\" camuffato da piroscafo sovietico, iniziava la sua missione di corsa il 22 giugno 1940 varcando lo stretto di Danimarca e puntando decisamente verso le acque calde del sud Atlantico per rifornire un U-Boot tedesco rimasto a secco di nafta e senza viveri, posizionandosi nei pressi dell'isola di Capo Verde. Al termine di tale operazione, la \"Pinguin\" cambiava denominazione e si trasformava nella nave da carico greca \"Kassos\".\nIl 30 giugno 1940 la \"Kassos\" faceva la sua prima vittima: si trattava del piroscafo inglese \"Domingo\", proveniente dall'Argentina e diretta in Gran Bretagna. Successivamente, nell'Oceano Indiano, cambiava ancora fisionomia e si trasformava nel piroscafo britannico \"Trafalgar\". Cos\u00ec camuffato, depositer\u00e0 in autunno nei mari australi banchi di mine che causeranno l'affondamento accertato di 4 navi per complessive 18.065 tonnellate.\nNell'aprile del 1941, dopo aver svernato nelle acque artiche, la \"Pinguin\" si trasformava nuovamente nella nave norvegese \"Tamerlane\". Cos\u00ec camuffata si spingeva di nuovo verso l'Oceano Indiano. E a nord-ovest delle isole Seychelles, dopo aver avvistato e affondato la petroliera britannica \"British Emperor\", che riusc\u00ec ad inviare una richiesta di aiuto per radio, veniva a sua volta affondata dall'incrociatore pesante britannico HMS \"Cornwall\"."}
{"id": "853848", "revid": "287204", "url": "https://it.wikipedia.org/wiki?curid=853848", "title": "La difesa di Lu\u017ein", "text": "La difesa di Lu\u017ein \u00e8 un romanzo di Vladimir Nabokov, scritto in russo nel 1929 e pubblicato nel 1930. Il romanzo \u00e8 stato tradotto in inglese dall'autore stesso con l'aiuto di Michael Scammel, come \"The Defense\" nel 1964.\nStoria editoriale.\nIniziato a Le Boulou, localit\u00e0 termale dei Pirenei, e terminato a Berlino, il romanzo esce originariamente a puntate nella rivista parigina \"Sovremennye Zapiski\", trimestrale curato da emigranti russi: la storia \u00e8 firmata dall'autore con lo pseudonimo V. Sirin. Subito dopo il romanzo vede la pubblicazione in volume unico per la casa editrice berlinese \"Slovo\".\nNel 2000 ne viene tratto un film con John Turturro ed Emily Watson, che per\u00f2 si prende molte licenze rispetto alla storia originale.\nIl personaggio di Lu\u017ein \u00e8 probabilmente basato su Curt von Bardeleben, un maestro tedesco che Nabokov conobbe personalmente. Von Bardeleben si suicid\u00f2 gettandosi da una finestra. Nabokov disse di questo romanzo: \"Di tutti i miei libri in russo, \"La difesa\" contiene e diffonde il maggiore 'calore' - ci\u00f2 che pu\u00f2 sembrare strano considerando che gli scacchi sono intesi comunemente come un gioco supremamente astratto\".\nIl nome di Salvatore Turati, il suo avversario nella sfida per il campionato del mondo, deriva probabilmente dall'entomologo Emilio Turati. Quando inizi\u00f2 il romanzo Nabokov, un esperto entomologo, si trovava nei Pirenei a caccia di farfalle ed era quasi certamente venuto a conoscenza di un articolo di Turati, \"Faunula Valderiensis nell'alta Valle del Gesso (Alpi Marittime)\", pubblicato nel \"Bollettino della Societ\u00e0 Entomologica Italiana\".\nTrama.\nLa storia inizia quando Lu\u017ein \u00e8 ancora bambino e vive con il padre scrittore e la madre, nella Pietroburgo di inizio Novecento. Timido e introverso, ha problemi di rapporto con i compagni di scuola che lo prendono in giro spesso e volentieri. Durante la ricreazione tende a appartarsi.\nIl suo rapporto con gli scacchi \u00e8 abbastanza precoce. Ne sente parlare la prima volta da un violinista che si \u00e8 esibito in una casa privata, hanno assistito anche i suoi genitori; invece di tornare dagli ospiti per un bis, l'uomo preferirebbe giocare una partita a scacchi. Il giorno successivo Lu\u017ein chiede alla zia (in realt\u00e0 una cugina di secondo grado della madre) di insegnargli a giocare. Lei conosce la mosse ma non \u00e8 una giocatrice provetta; un giorno per\u00f2 a casa sua Lu\u017ein incontra un signore, che con ogni probabilit\u00e0 \u00e8 venuto a fare a corte alla zia, che gli insegna trucchi e tattiche finch\u00e9, dopo non molto tempo, non riesce pi\u00f9 a battere il ragazzino.\nQuella del piccolo Lu\u017ein \u00e8 una passione segreta, non pu\u00f2 renderla pubblica perch\u00e9 teme che il padre lo privi del piacere. Sottrae la scacchiera di famiglia e la nasconde per usarla a suo piacimento, anche per risolvere i quesiti proposti dalle riviste specializzate. Il padre viene a saperlo perch\u00e9 un giorno nella casa di campagna gli propone una partita e si rende conto a sorpresa che il figlio \u00e8 pi\u00f9 bravo di lui. Convocato un suo conoscente, un medico appassionato di scacchi, scopre che neppure lui \u00e8 in grado di batterlo.\nDa questo momento inizia la carriera del ragazzo prodigio. Tornati a Pietroburgo, la sua foto appare sul giornale e iniziano i tornei nei circoli scacchistici. Ma la fine del vecchio mondo \u00e8 alle porte. Ben presto Lu\u017ein viene invitato all'estero, e viaggia a Budapest, Vienna, Roma insieme al padre e al suo agente, Valentinov, ma lo scoppio della guerra mondiale li sorprende in Svizzera. Il padre fa ritorno in Russia ma autorizza il figlio a rimanere in un paese neutrale, dopo di che sfugge al suo controllo, ed \u00e8 Valentinov a decidere per lui. Alla fine della guerra, dopo la rivoluzione d'ottobre e la morte della moglie, entrambi emigrano all'estero, e a questo punto \u00e8 il giovane a mantenere il padre con i soldi che guadagna nei tornei.\nIl padre medita a lungo di scrivere un racconto su di lui, ma la sua effimera fama di scrittore si stempera nei circoli culturali degli emigrati fino alla sua morte a sorpresa. Da questo momento Lu\u017ein \u00e8 solo, disadattato, impossibilitato ad allacciare relazioni interpersonali durature, fino al momento del fortuito incontro con una donna a Parigi. Lui \u00e8 in attesa di partire per Berlino e un nuovo torneo, lei \u00e8 una sua connazionale espatriata attratta dalla sua fama oltre che dalla sua goffaggine. Lu\u017ein \u00e8 grosso, trasandato, chiuso in se stesso. I due si frequentano, con il tempo non riescono pi\u00f9 a fare a meno uno dell'altra. Si recano insieme a Berlino, dove lei abita con la famiglia in una piccola ricostruzione domestica della Russia ante rivoluzione. Lu\u017ein fa una pessima impressione sulla madre della fidanzata, che tenta di opporsi con tutte le proprie forze; tuttavia pi\u00f9 lei frappone ostacoli, pi\u00f9 la figlia si intestardisce nel volersi sposare.\nLa situazione precipita quando Lu\u017ein ha un grave tracollo nervoso durante una impegnativa partita con l'italiano Turati, in finale di torneo. Viene ricoverato in clinica, il primario impone di riposarsi e evitare per lungo tempo l'impegno degli scacchi. Come per reazione al sovraffaticamento, quando esce dall'ospedale Lu\u017ein non domanda nulla. Viene rivestito e reso presentabile agli amici di famiglia, fino al giorno del matrimonio. Il suocero gli propone un lavoro presso di s\u00e9. La suocera si preoccupa per la mancata gravidanza, ma Lu\u017ein e la moglie non hanno rapporti intimi.\nLu\u017ein sembra non provare la tentazione degli scacchi, finch\u00e9 un giorno trova dentro una vecchia giacca una scacchiera tascabile. Come quando era bambino con il padre, deve nasconderla alla moglie. Improvvisamente gli si presenta la soluzione di difesa a un problema di attacco di Salvatore Turati. Il suo atteggiamento nei confronti del gioco rimane comunque ambiguo. Nell'imminenza della partenza per il viaggio di nozze in Italia, che secondo la moglie servir\u00e0 a svagarlo, si rif\u00e0 vivo Valentinov. La moglie tenta di dissuaderlo, non vuole che entri in contatto con Lu\u017ein, ma lui riesce a portarlo fortunosamente in un caff\u00e8 dove si gioca a scacchi.\nLu\u017ein sfugge e torna a casa, dove la moglie riceve ospiti per una cena d'addio. Ma qualcosa si \u00e8 rotto in lui, forse percepisce una grave minaccia per la propria sanit\u00e0 mentale. Si chiude in bagno e mentre all'esterno i suoceri, la moglie e Valentinov, sopraggiunto nel frattempo, cercano di forzare la porta, Lu\u017ein si getta di sotto dalla finestra."}
{"id": "853849", "revid": "110157", "url": "https://it.wikipedia.org/wiki?curid=853849", "title": "Modello a permeabilit\u00e0 variabile", "text": "Il modello a permeabilit\u00e0 variabile (Varying Permeability Model o VPM) \u00e8 un algoritmo di decompressione definito da D.E. Yount e usato nella subacquea sportiva e commerciale. \u00c8 stato definito in seguito all'osservazione della formazione di bolle gassose nei sistemi esposti a pressione. Nel 1986 questo modello \u00e8 stato applicato dai ricercatori della \"University of Hawaii\" per calcolare alcune tabelle di decompressione. \nIl VPM presume che microscopici nuclei gassosi sia sempre presenti sia nell'acqua che nei tessuti che la contengono. Ogni nucleo pi\u00f9 grande di una dimensione critica specifica, relativa alla massima profondit\u00e0 raggiunta, crescer\u00e0 durante la decompressione (e quindi durante la risalita). Il modello ha lo scopo di minimizzare il volume totale di queste bolle mantenendo la pressione esterna larga e la pressione parziale dei gas inerti respirati bassa durante la decompressione."}
{"id": "853850", "revid": "29244", "url": "https://it.wikipedia.org/wiki?curid=853850", "title": "Varying Permeability Model", "text": ""}
{"id": "853851", "revid": "599013", "url": "https://it.wikipedia.org/wiki?curid=853851", "title": "Vpm", "text": ""}
{"id": "853853", "revid": "6923", "url": "https://it.wikipedia.org/wiki?curid=853853", "title": "Alfa Romeo 8C 2900", "text": ""}
{"id": "853854", "revid": "6923", "url": "https://it.wikipedia.org/wiki?curid=853854", "title": "Alfa Romeo 8C 2300", "text": ""}
{"id": "853857", "revid": "6923", "url": "https://it.wikipedia.org/wiki?curid=853857", "title": "Alfa Romeo 8C 2600", "text": ""}
{"id": "853859", "revid": "104458", "url": "https://it.wikipedia.org/wiki?curid=853859", "title": "Maria Pietil\u00e4 Holmner", "text": "Nelle liste FIS \u00e8 registrata anche come Maria Pietil\u00e4-Holmner\n\u00c8 sorella maggiore di Johan, a sua volta sciatore alpino di alto livello.\nBiografia.\nStagioni 2002-2005.\nSpecialista delle prove tecniche attiva in gare FIS dal novembre del 2001, la Pietil\u00e4 Holmner ha esordito in Coppa Europa il 1\u00ba febbraio 2002 nello slalom speciale di Lenggries, classificandosi 27\u00aa, e in Coppa del Mondo il 26 ottobre 2002 nello slalom gigante di S\u00f6lden, senza qualificarsi per la seconda manche.\nIl 22 febbraio 2004 ha ottenuto a \u00c5re in slalom gigante i suoi primi punti nel massimo circuito internazionale (15\u00aa), mentre ai suoi primi Campionati mondiali, Bormio/Santa Caterina Valfurva 2005, \u00e8 stata 16\u00aa nello slalom gigante e 13\u00aa nello slalom speciale. Il 28 febbraio successivo \u00e8 salita per l'unica volta sul podio in Coppa Europa, nello slalom gigante del Passo del Tonale (2\u00aa).\nStagioni 2006-2010.\nHa esordito ai Giochi olimpici invernali a , classificandosi 10\u00aa nello slalom gigante e 21\u00aa nello slalom speciale; ai successivi Mondiali juniores del Qu\u00e9bec ha vinto la medaglia d'oro nello slalom speciale. L'anno dopo ai Mondiali di \u00c5re ha vinto la medaglia d'argento nello slalom gigante ed \u00e8 stata 11\u00aa nello slalom speciale.\nIl 15 novembre 2008, sulle nevi di Levi, ha conquistato il primo podio in Coppa del Mondo, piazzandosi al 2\u00ba posto in slalom speciale alle spalle della statunitense Lindsey Vonn. Nella stessa stagione ai Mondiali di Val-d'Is\u00e8re \u00e8 stata 8\u00aa nello slalom gigante e non ha concluso lo slalom speciale, mentre ai XXI Giochi olimpici invernali di si \u00e8 classificata 24\u00aa nello slalom gigante e 4\u00aa nello slalom speciale.\nStagioni 2011-2015.\nIl 28 novembre 2010 ha ottenuto la sua prima vittoria in Coppa del Mondo nello slalom speciale di Aspen; nella stessa stagione ha vinto due medaglie di bronzo iridate, nella gara a squadre e nello slalom speciale, ai Mondiali di Garmisch-Partenkirchen, dove \u00e8 anche stata 22\u00aa nello slalom gigante.\nNel 2013 ha vinto la medaglia d'argento nella gara a squadre ai Mondiali di Schladming, piazzandosi inoltre 18\u00aa nello slalom gigante e 6\u00aa nello slalom speciale; nel 2014 ha preso parte ai XXII Giochi olimpici invernali di , sua ultima presenza olimpica (6\u00aa nello slalom gigante, non ha concluso lo slalom speciale) e ha ottenuto la sua ultima vittoria in Coppa del Mondo, il 13 dicembre a \u00c5re in slalom speciale. Nel 2015 ai Mondiali di Vail/Beaver Creek, dove si \u00e8 aggiudicata la medaglia di bronzo nella gara a squadre ed \u00e8 stata 9\u00aa nello slalom gigante e 14\u00aa nello slalom speciale.\nStagioni 2016-2018.\nIl 22 febbraio 2016 \u00e8 salita per l'ultima volta sul podio in Coppa del Mondo, classificandosi 3\u00aa nello slalom parallelo di Stoccolma; l'anno dopo ai Mondiali di Sankt Moritz 2017, suo congedo iridato, ha vinto la medaglia di bronzo nella gara a squadre e si \u00e8 classificata 25\u00aa nello slalom gigante e 14\u00aa nello slalom speciale.\nSi \u00e8 ritirata in quello stesso anno: la sua ultima gara in Coppa del Mondo \u00e8 stata lo slalom speciale di Aspen del 18 marzo (20\u00aa) e la sua ultima gara in carriera \u00e8 stata lo slalom gigante di Australia New Zealand Cup disputato a Coronet Peak il 29 agosto 2017, chiuso dalla Pietil\u00e4 Holmner al 7\u00ba posto.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale\nPR = slalom parallelo"}
{"id": "853860", "revid": "104458", "url": "https://it.wikipedia.org/wiki?curid=853860", "title": "Maria Pietilae-Holmner", "text": ""}
{"id": "853863", "revid": "123657374", "url": "https://it.wikipedia.org/wiki?curid=853863", "title": "Cricket", "text": "Il cricket \u00e8 uno sport di squadra praticato con mazza, palla e guantone (del wicket keeper-ricevitore) giocato fra due gruppi di undici giocatori ciascuno. \u00c8 nato in Inghilterra, almeno nella sua forma moderna, ed \u00e8 praticato, oltre che nel paese in cui \u00e8 nato, principalmente nei paesi del Commonwealth: Bangladesh, India, Sri Lanka, Pakistan, Galles, Australia, Nuova Zelanda, Sudafrica, Zimbabwe e nei Caraibi anglofoni (Indie Occidentali Britanniche).\nLa lunghezza delle partite pu\u00f2 durare dalle ore a vari giorni. I numerosi intervalli e la terminologia complicata rendono difficilmente comprensibile questo sport agli spettatori poco esperti. Di tale sport esistono due varianti, a \"over\" illimitati e a \"over\" limitati. Nella prima, una squadra deve eliminare tutti i battitori avversari due volte per vincere la partita, la durata della quale \u00e8 di 4 giorni (competizioni domestiche) o 5 (competizioni internazionali, dette \"Test\"). Nella seconda invece le pi\u00f9 in voga sono quella a 50 over (dette \"One Day International\" o \"ODI\" se giocate dalle nazionali), della durata di un giorno, quella a venti over (\"Twenty20\"), della durata di circa 3/4 ore, e il T10 cricket, lanciato nel 2017.\nStoria.\nLe origini del cricket sono sconosciute anche se sembra accertato che giochi simili all'attuale cricket fossero praticati nell'Inghilterra del sud-est gi\u00e0 a partire dal 1300, importati in quella regione da pastori fiamminghi. La prima citazione sul cricket in Inghilterra \u00e8 datata 1597: durante un processo il medico legale John Derrick testimoni\u00f2 che praticava il gioco del \u00ab\u00bb quando era intento ai propri studi alla Royal Grammar School di Guildford, nel Surrey, verso il 1550. Durante il 1600 numerose fonti testimoniano la crescita della pratica di questo gioco nel sud est dell'Inghilterra e al termine del secolo gi\u00e0 vengono registrate le prime partite con squadre organizzate. Nel 1700 il gioco si svilupp\u00f2 fino a diventare lo sport nazionale inglese e come tale si diffuse in tutto l'impero coloniale britannico. Anche negli USA il cricket rappresent\u00f2 lo sport dominante fino alla guerra di secessione. Nel 1900 il cricket fece parte dei Giochi olimpici.\nDopo la seconda guerra mondiale il cricket ha avuto una sorta di globalizzazione, con la concessione dell'indipendenza ai \"Dominions\" britannici e l'istituzione del Commonwealth. Attualmente figurano come \"Full Members\" dell'International Cricket Council dieci paesi: l'Asia \u00e8 rappresentata da quattro paesi del subcontinente indiano (Bangladesh, India, Pakistan e Sri Lanka); l'Africa da due (Sudafrica e Zimbabwe); l'Oceania da altri due (Australia e Nuova Zelanda); l'Europa dall'Inghilterra ed infine l'America da uno solo (Indie Occidentali). Solo in queste 10 nazioni si gioca il Test cricket, cio\u00e8 il gioco nella sua forma originale, caratterizzato da partite che possono durare anche cinque giorni. Tuttavia \u00e8 negli ultimi vent'anni, a causa dell'interessamento di due magnati televisivi australiani, dapprima Kerry Packer proprietario di Nine Network, poi Rupert Murdoch padrone del colosso satellitare SKY, che il cricket ha trovato la sua dimensione internazionale: le esigenze televisive hanno contribuito all'affermazione del \"One Day International\", gioco con le stesse regole del \"Test\" ma con un numero limitato di \"overs\" per squadra (attualmente il numero di \"overs\" \u00e8 fissato a 50) e che, sorto ufficialmente negli anni sessanta, vide il suo primo incontro internazionale (ODI) disputarsi nel 1971 tra Australia e Inghilterra, mentre nel 1975 fu giocata la prima Coppa del mondo di cricket.\nNel 2003 la lega professionale inglese adott\u00f2 una versione di gioco chiamata \"Twenty20\", definita cos\u00ec poich\u00e9 ogni squadra dispone di un solo \"innings\" e pu\u00f2 battere al massimo 20 \"overs\". Questo modo di giocare \u00e8 attualmente il preferito dalle maggiori leghe del mondo, poich\u00e9 la durata delle partite si riduce a circa 3 ore quindi le televisioni possono programmare le riprese in diretta. Dal 2007 si disputa un campionato mondiale di Twenty20.\nLo spirito di gioco.\nQuesto \u00e8 il preambolo che precede l'elenco delle \"Leggi del cricket\" e che introduce il breve paragrafo dal titolo \"Lo spirito del gioco\", nel quale si elencano le regole che solitamente negli altri sport non sono \"scritte\" ma affidate al buon senso dei giocatori. Queste regole comprendono, ad esempio, il rispetto verso l'avversario, verso gli \"umpires\" (arbitri) e i valori tradizionali del gioco; il divieto di indirizzare verso un \"umpire\" e verso gli avversari parole irrispettose o offensive (\u00e8 addirittura vietato avanzare verso un \"umpire\" con passo aggressivo); e soprattutto la condanna assoluta di qualsiasi atto violento tra giocatori.\nForme di cricket.\nUna partita di cricket deve essere disputata secondo le \"Leggi del cricket\" (in alcune forme meno prestigiose \u00e8 possibile fare alcune leggere variazioni), tuttavia pu\u00f2 essere disputata in diverse forme, che si differenziano tra loro fondamentalmente per la quantit\u00e0 (uno o due) e per la durata degli \"innings\" (su numero limitato di \"overs\" o fino all'eliminazione di tutta la squadra avversaria). A seconda della forma scelta una partita viene classificata nelle seguenti macro-categorie:\nLa partita.\nLa partita viene disputata tra due squadre di undici elementi. Si gioca su un campo in erba dalla forma ovale o rettangolare (solitamente si utilizza tutto lo spazio disponibile), delimitato da una spessa corda colorata poggiata sul terreno denominata \"boundary\". Al centro del prato vi \u00e8 una corsia, nella quale l'erba \u00e8 rasata molto corta, lunga ventidue metri e larga tre, chiamata \"pitch\", che rappresenta l'area di lancio, ai cui due estremi sono posti tre paletti che formano il \"wicket\". Ogni frazione di gioco (\"innings\"), vede impegnati undici giocatori nel lanciare la palla e difendere il campo (\"fielding\") e due avversari alla battuta i quali, una volta eliminati, sono sostituiti da un compagno di squadra fino all'eliminazione del decimo battitore. Tra un \"innings\" e l'altro, le squadre invertono i propri ruoli.\nScopo del gioco \u00e8 quello di mettere a segno pi\u00f9 punti possibile e di non farsi eliminare quando si \u00e8 in battuta. I punti vengono chiamati \"runs\" (corse) e si segnano correndo tra i due estremi del \"pitch\": per segnare una corsa il battitore deve, dopo aver colpito la palla, correre al lato opposto dell'area di lancio (\"pitch\"), mentre contemporaneamente il suo compagno che non ha eseguito la battuta e si trova al lato opposto del \"pitch\" correr\u00e0 verso la linea di battuta (\"batting crease\"). Entrambi i corridori (\"runner\", nome che assume anche il battitore mentre esegue la corsa) devono toccare il terreno oltre la \"popping crease\" (la linea che demarca un estremo del \"pitch\") con la mazza. Ogni volta che i battitori si scambiano di base viene assegnato un punto. Se il colpo \u00e8 stato particolarmente difficile da recuperare per la squadra avversaria, i due corridori possono provare anche a scambiarsi nuovamente, mettendo a segno tante corse per quante volte riescono a scambiarsi di posto. Non c'\u00e8 un numero massimo di corse effettuabili in una singola battuta (anche se \u00e8 raro assistere a pi\u00f9 di tre, cosa che avviene normalmente solo in caso di errori). Va ricordato che nel caso i giocatori in campo riescano a rilanciare la palla al \"wicket\" prima che il battitore riesca a completare la corsa, questi sar\u00e0 eliminato. Se la palla non viene recuperata dai \"fielders\" della squadra al lancio e raggiunge la \"boundary\" (che delimita il campo) vengono automaticamente assegnati 4 punti, nel caso in cui la superi senza aver toccato terra i punti diventano 6 (in ambedue i casi non valgono eventuali corse effettuate prima che la palla sia uscita dal campo, a meno che la palla non raggiunga il \"boundary\" su un rilancio sbagliato). Ogni corsa messa a segno da un battitore contribuisce al punteggio finale della squadra. Questo punteggio include, inoltre, un certo numero di punti aggiuntivi (\"extra-runs\") che vengono accreditati senza che ci siano battute in caso di penalit\u00e0 o situazioni particolari di gioco.\nIl lanciatore ed i \"fielder\" per contro devono cercare di far marcare meno \"runs\" possibili ed eliminare il prima possibile 10 battitori avversari per concludere l\"innings\". L\"innings\" pu\u00f2 concludersi anche per dichiarazione, per esaurimento del tempo di gioco e nelle partite \"Limited Overs\" anche per il raggiungimento del limite di \"over\" stabiliti.\nUn battitore pu\u00f2 essere eliminato nei seguenti modi:\nUna volta terminato l\"innings\" le due squadre si invertono, quindi la squadra che era in battuta va al lancio e quella al lancio va in battuta. La squadra che nell'ultimo \"innings\" va in battuta riceve un \"target\" ovvero un obbiettivo di \"runs\" da raggiungere (corrispondente alla differenza di \"runs\" tra le due squadre maggiorata di 1). Nel momento del raggiungimento del \"target\" la partita termina immediatamente.\nPer vincere, \u00e8 necessario, oltre a segnare pi\u00f9 punti, anche l'eliminazione di tutti gli avversari per ogni \"innings\" disponibile (ad esclusione del cricket ad \"over\" limitati, nel quale \u00e8 sufficiente aver segnato pi\u00f9 punti al termine del proprio \"innings\" indipendentemente dal numero delle eliminazioni). Spesso si usa la frase \"eliminare tutti i battitori\" quando in realt\u00e0 ne vengono eliminati 10 su 11, questo perch\u00e9 per marcare una \"run\" sono necessari due battitori, di conseguenza se una squadra rimane con un unico battitore non \u00e8 in grado di marcare \"runs\", altra conseguenza \u00e8 che al termine di ogni \"innings\" ci sar\u00e0 sempre almeno un battitore \"not out\".\nLa fase al lancio \u00e8 divisa in \"over\", cio\u00e8 serie di 6 lanci legali eseguiti da un giocatore da un estremo del \"pitch\". Al termine, l\"over\" successivo verr\u00e0 lanciato dall'altro estremo. I giocatori responsabili del lancio vengono scelti dal capitano, con la limitazione che nessun giocatore possa lanciare due \"over\" consecutivi (inoltre, nel cricket ad \"over\" limitati, un giocatore non pu\u00f2 lanciare pi\u00f9 del 20% degli \"over\" disponibili).\nRisultato.\nIl cricket ha la particolarit\u00e0 che una partita pu\u00f2 concludersi in quattro modi diversi e il risultato della partita pu\u00f2 essere indicato in due modi. I seguenti sono i risultati possibili e le forme con cui vengono trascritte:\nRuoli.\nBattitore.\nIl battitore \u00e8 posizionato sulla linea di battuta (in inglese\" batting crease\") in attesa del lancio della palla.\nCi sono diverse tecniche per colpire la palla, a seconda del tipo e della direzione del lancio. A seconda di quella che \u00e8 la strategia della squadra e il tipo di lancio ricevuto, il battitore pu\u00f2 decidere se effettuare un colpo difensivo (il quale ha come principale obiettivo quello di non venire eliminati), oppure un colpo aggressivo che mira principalmente a segnare quante pi\u00f9 corse possibili. Alcune tra le giocate pi\u00f9 comuni sono:\nI battitori entrano in campo secondo un ordine (\"batting order\") deciso dal capitano della squadra; i primi due battitori che scendono in campo sono due specialisti detti \"openers\". Generalmente nelle prime posizioni si trovano i migliori elementi in battuta della squadra, dato che in questo modo avranno a disposizione maggior tempo. In fondo all'ordine in genere si trovano il wicket keeper ed i lanciatori, solitamente i meno abili in questa fase (giocatori abili sia in battuta che al lancio vengono detti \"all rounders\").\nQuesto ordine pu\u00f2 essere tuttavia cambiato, per motivi strategici, in qualunque momento durante il corso del gioco (fermo restando che i giocatori eliminati non possano ritornare in battuta).\nLanciatore.\nIl lanciatore \u00e8 colui che lancia la palla ai battitori, usando quella che \u00e8 conosciuta come \"azione di \"bowling\"\".\nOgni partita di cricket \u00e8 suddivisa in \"over\" (ossia l'equivalente di 6 lanci legali, dai quali sono esclusi eventuali \"wide\" e \"no-ball\"). Ad ogni over il capitano seleziona il giocatore che andr\u00e0 al lancio; una volta che questi ha esaurito questi sei lanci, la squadra dovr\u00e0 necessariamente scegliere un altro lanciatore per l\"over\" successivo. Il numero di \"over\" che un giocatore pu\u00f2 lanciare \u00e8 illimitato nelle partite di test match, e limitato al 20% sul totale nelle forme di gioco con un numero prefissato di \"overs\" (ferma restando l'impossibilit\u00e0, valida in tutte le forme del gioco, di lanciare per due \"over\" consecutivi). Il lanciatore lancia solitamente la palla in modo che questa rimbalzi prima di raggiungere il battitore (se la palla dovesse rimbalzare pi\u00f9 di due volte, il lancio sarebbe illegale). Il lanciatore deve effettuare il lancio con il proprio piede posteriore all'interno dell'area delimitata dalle \"crease\" e con l'altro non oltre la linea, altrimenti il lancio viene dichiarato \"no-ball\". La palla deve anche seguire una traiettoria tale da rendere possibile per il battitore il metterla in gioco, se questo non accade il lancio viene dichiarato \"wide\" (largo). L'obiettivo primario del lanciatore \u00e8 di eliminare il battitore, e di conseguenza concedere il minor numero di corse possibili. Tuttavia, nelle forme del gioco con un numero limitato di overs (come ad esempio il Twenty20) \u00e8 a volte pi\u00f9 importante limitare il numero di corse concesse al battitore piuttosto che eliminarlo.\nI lanciatori si dividono principalmente in due categorie:\nNormalmente, i \"fast bowlers\" sono pi\u00f9 efficaci con una palla nuova (che tende a rimbalzare di pi\u00f9 e ad aver maggior movimento in aria) mentre gli \"spinners\" entrano in gioco solitamente con palle consumate (e quindi con una miglior presa sia sulla mano che sul terreno).\nInoltre, i lanciatori veloci vengono suddivisi per velocit\u00e0 di lancio: \"Fast\" (145+\u00a0km/h), \"Fast-Medium\" (137\u2013144\u00a0km/h), \"Medium-Fast\" (130\u2013136\u00a0km/h), \"Medium\" (110\u2013129\u00a0km/h). Al di sotto di queste velocit\u00e0, esclusi eventuali lanciatori \"part time\", entriamo nella categoria degli \"spinner\" (che di solito lavorano attorno ai 90\u00a0km/h).\nUn'ulteriore suddivisione dei lanciatori \u00e8 in base al tipo di variazione principale che tendono a dare ai lanci.\nI lanciatori veloci sono ripartiti per la maggior parte in \"Seam bowlers\" (che tendono a far affidamento sul \"seam\", la protuberanza presente sulla palla da cricket, la quale a contatto col terreno pu\u00f2 portare a deviazioni impreviste nella traiettoria della palla) e \"Swing bowlers\" (che grazie alla differenza nelle turbolenze prodotte dai due lati della palla riescono a far deviare quest'ultima mentre si trova ancora in volo). Non troppo comune ma pur meritevole di menzione \u00e8 anche la categoria degli \"Express bowlers\" (che puntano sulla pura velocit\u00e0, toccando anche i 160\u00a0km/h).\nI lanciatori lenti sono invece divisi in \"finger/off spinners\" e \"wrist/leg spinners\", a seconda che usino le dita o il polso per imprimere la rotazione laterale alla palla: per un \"finger spinner\" destro, la palla tender\u00e0 a deviare verso destra una volta toccato il terreno, mentre per un \"wrist spinner\" la deviazione sar\u00e0 verso sinistra (escluse particolari variazioni). Ovviamente nel caso di lanciatori mancini la direzione della rotazione sar\u00e0 invertita.\nStrategicamente, un \"pace bowler\" tenter\u00e0 di battere il battitore maggiormente con serie di lanci precisi nei punti meno facilmente giocabili (\"line and length\") e con piccole variazioni, mentre uno \"spinner\" punter\u00e0 ad attirare il battitore verso una giocata falsa, ingannandolo con comportamenti inaspettati della palla o con deviazioni molto accentuate della traiettoria.\nFielder.\nIl compito principale dei \"fielder\" \u00e8 quello di recuperare le palle battute e limitare cos\u00ec il pi\u00f9 possibile il numero di \"corse\" subite, nonch\u00e9 di eliminare i battitori quando ci sia la possibilit\u00e0 di effettuare una presa al volo o un \"runout\". Vengono disposti sul campo a seconda di quella che \u00e8 la tattica della squadra per far s\u00ec che il recupero e il seguente ritorno della palla nel \"pitch\" avvenga nel minor tempo possibile.\nWicket-keeper.\nIl \"wicket-keeper\" \u00e8 un \"fielder\" specializzato nello stare dietro il \"wicket\" del battitore durante il gioco.\nI suoi compiti primari sono fermare qualunque palla passi oltre il battitore, sia che questi l'abbia mancata (altrimenti potrebbe correre via, portando i battitori a segnare delle facili corse che vengono segnate come \"bye\") sia che questi l'abbia toccata (la presa al volo su palla sfiorata dal battitore, chiamata \"caught behind\", \u00e8 uno dei pi\u00f9 comuni modi di eliminare un battitore).\nInoltre, data la sua posizione subito dietro il battitore, il \"wicket-keeper\" \u00e8 uno dei giocatori pi\u00f9 importanti della squadra, trovandosi nella situazione migliore per rendersi conto delle condizioni del \"pitch\" e delle preferenze dei battitori; non \u00e8 raro quindi che i capitani chiedano consigli al loro wicket-keeper per quanto riguarda l'approccio tattico.\nA causa del loro logorante lavoro, i wicket-keeper sono gli unici giocatori cui sia concesso indossare sia particolari protezioni per le gambe e per la testa e anche degli speciali guanti per proteggersi le mani.\nAltri ruoli.\nCapitano.\nL'abilit\u00e0 del capitano nel decidere la strategia \u00e8 cruciale per il successo della squadra. A lui spettano molte decisioni importanti, come l'elenco e l'ordine dei giocatori in battuta, lo schieramento e la tattica dei \"fielder\" sul campo, come un lanciatore deve giocare la palla, ecc. Il capitano \u00e8 anche responsabile, per i suoi giocatori, affinch\u00e9 non contravvengano allo \"Spirito del gioco\" e alle \"Leggi del cricket\".\nRunner.\nNel caso un battitore, ancora in grado di battere, sia per\u00f2 infortunato e quindi impossibilitato ad effettuare l'eventuale \"run\", pu\u00f2 chiedere di essere sostituito nella corsa da un \"runner\". Il giocatore che funge da \"runner\" per il battitore \u00e8 solitamente un membro della squadra che ha gi\u00e0 battuto in quell\"'innings\". Il \"runner\" dovr\u00e0 indossare tutte le protezioni portate dal battitore che sostituisce nelle corse, compresa la mazza. Naturalmente il battitore sar\u00e0 il destinatario di tutte le penalit\u00e0 in cui potr\u00e0 incorrere il suo \"runner\", compresa l'eventuale eliminazione.\nSostituto.\nIn tutte le forme di cricket, se un giocatore rimane infortunato o diventa indisponibile durante il match, \u00e8 possibile far giocare un sostituto al suo posto, bench\u00e9 questo non possa lanciare, battere, o fungere da capitano o wicket-keeper.\nIn questo caso il sostituto \u00e8 un ruolo provvisorio e lascia il campo una volta che il giocatore, prima indisponibile, \u00e8 pronto per ritornare in campo. Per evitare abusi nelle sostituzioni, comunque, l'MCC (Marylebone Cricket Club) ha stabilito che, salvo in caso di infortuni particolari, un giocatore che ritorni in campo non possa lanciare per un numero di \"over\" pari a quelli nei quali \u00e8 stato sostituito; inoltre, se un giocatore dovesse essere sul campo per meno della met\u00e0 degli \"over\" complessivi, non potr\u00e0 andare in battuta prima della caduta del quinto wicket nel suo \"innings\" successivo.\nGli strumenti di gioco.\nLa mazza.\nLa mazza deve essere di lunghezza non superiore a 96,5\u00a0cm mentre la parte piatta, fatta esclusivamente di legno, non deve superare i 10,8\u00a0cm in larghezza. La parte piatta pu\u00f2 inoltre essere ricoperta con un materiale di protezione o di riparazione, purch\u00e9 questo non superi 1,56\u00a0mm di spessore e non sia fatta di materiale in grado di danneggiare gravemente la palla. Secondo le leggi del cricket, sia il guanto che la mano del \"battitore\" fanno parte integrante della mazza, purch\u00e9 siano a contatto con questa.\nNon ci fu nessuna legge che ponesse limiti alle dimensioni delle mazze da cricket sino al 1774, quando un giocatore pretese di giocare con una mazza larga quanto il wicket.\nLa palla.\nLa palla deve avere un peso compreso tra 155,9 g e 163 g e una circonferenza tra 22,4\u00a0cm e 22,9\u00a0cm. Questi valori cambiano per\u00f2 per il cricket femminile e quello \"junior\", dove peso e circonferenza sono leggermente inferiori.\nI wicket.\nI due \"wicket\" sono tra gli elementi pi\u00f9 importanti del cricket. Sono disposti uno di fronte all'altro sulle due \"bowling crease\" (cio\u00e8 alle due estremit\u00e0 pi\u00f9 lontane del \"pitch\") e pi\u00f9 precisamente alla distanza di 20,12\u00a0m l'uno dall'altro.\nUn \"wicket\" \u00e8 composto da tre \"stumps\" (paletti verticali) di legno inseriti in fila nel terreno per una larghezza complessiva di 22,86\u00a0cm e un'altezza di 71\u00a0cm, sopra i quali vengono appoggiati i due \"bails\" (le traverse) anche loro di legno.\nIl campo di gioco.\nLe partite di cricket si giocano in un campo in erba di forma circolare o ovale. Non ci sono delle dimensioni precise, ma il diametro di questo spazio varia solitamente tra 137\u00a0m e 150\u00a0m (solitamente negli stadi una grossa corda appoggiata sul terreno delimita il perimetro del campo che viene detto \"boundary\").\nIl pitch.\nNonostante le notevoli dimensioni del campo gran parte delle azioni di gioco si svolgono in uno spazio molto pi\u00f9 piccolo detto \"pitch\".\nIl \"pitch\" \u00e8 un'area rettangolare del campo che misura 3,05\u00a0m in larghezza e 20,12\u00a0m in lunghezza, limitato alle due estremit\u00e0 dalle \"bowling creases\" e ai lati da due linee immaginarie e parallele fra loro.Al centro delle \"bowling creases\" verranno poi inseriti i paletti (\"stumps\") che formano il \"wicket\".\nCi sono, sul \"pitch\" altri tipi di \"creases\": le \"popping creases\", parallele alle \"bowling\" e poste davanti a queste alla distanza di 1,22\u00a0m e considerate di lunghezza infinita; le \"return creases\", perpendicolari alle \"popping\" e poste a 1,32\u00a0m di distanza dalla linea immaginaria che taglia in lunghezza il \"pitch\"; infine ci sono le due \"batting crease\", sulla stessa linea delle \"popping\" e sono la loro prosecuzione fino ai margini del \"pitch\".\nStatistiche.\nIl cricket \u00e8 uno sport che genera una buona mole di dati statistici; le statistiche fondamentali nel cricket sono differenti per lanciatori, battitori o fielder.\nLanciatori.\nPer i lanciatori vengono registrati il numero di \"over\" lanciati, il numero di \"maiden\" (\"over\" nei quali non viene concessa neanche una \"run\"), le \"run\" concesse ed il numero di eliminazioni effettuate (\"wickets\"). Questi quattro dati vengono spesso utilizzati per mostrare il comportamento di un lanciatore durante un \"innings\" (ad esempio 18-2-107-1 significa che il giocatore ha lanciato 18 over, in due di questi non ha concesso \"run\" mentre globalmente ne ha concesse 107 ed ha preso 1 \"wicket\"). In aggiunta a questi, vengono registrati anche il numero di \"extra\" lanciati (\"wide\" e \"noball\", comunque presenti nel computo delle run totali concesse), ed il numero di occasioni nelle quali il lanciatore \u00e8 riuscito ad eliminare 5 avversari in un \"innings\" o 10 avversari nel corso di una partita, nonch\u00e9 la migliore prestazione mai registrata (per numero di eliminazioni) sia per \"innings\" che per partita. Da tutti questi dati vengono calcolate le seguenti medie:\nBattitori.\nPer i battitori vengono abitualmente registrati il numero di \"innings\" nei quali sono andati in battuta, il numero di lanci legali affrontati, il numero di \"run\" segnate e quante volte il battitore abbia finito l\"'innings\" senza essere eliminato. Altri dati molto comuni sono il massimo punteggio mai segnato in un innings (segnato da un asterisco nel caso il battitore non fosse stato eliminato) ed il numero delle volte nelle quali il battitore ha segnato 100 o pi\u00f9 runs (in inglese \"hundreds\", \"centuries\" o \"tons\"). Accanto ai 100 vengono spesso mostrati anche i 50 (\"half-centuries\"), ovvero quante volte il giocatore ha segnato un numero di run compreso tra 50 e 99. Per i battitori vengono calcolate queste medie:\nFielder.\nLa raccolta dati per i \"fielder\" \u00e8 meno accurata rispetto a quella per lanciatori e battitori, dato che a differenza di questi ultimi, per i quali viene segnato un dato ogniqualvolta entrino in gioco, per i \"fielder\" vengono registrate solo alcune particolari azioni:\nOrganizzazione internazionale.\nL'organo internazionale che governa il cricket \u00e8 l'International Cricket Council (ICC), fondato il 15 giugno del 1909 da Inghilterra, Australia e Sud Africa, dalla nascita situato a Londra ma che si \u00e8 trasferito ad agosto 2005 negli Emirati Arabi Uniti a Dubai.\nCol tempo a questi tre fondatori si sono unite altre sette nazioni per un totale di dieci \"Full Members\". Le squadre nazionali di questi paesi, dove si gioca il \"Test\", sono automaticamente qualificate alla World Cup che si disputa ogni quattro anni. Attualmente poi ci sono anche trentaquattro nazioni \"Associate Members\" e sessanta nazioni \"Affiliate Members\", per un totale di centoquattro paesi dove questo sport viene praticato."}
{"id": "853864", "revid": "287204", "url": "https://it.wikipedia.org/wiki?curid=853864", "title": "Giratina", "text": ""}
{"id": "853865", "revid": "287204", "url": "https://it.wikipedia.org/wiki?curid=853865", "title": "William McCool", "text": "Biografia.\nMcCool \u00e8 nato in California. Era sposato ed aveva un figlio. Gli piaceva correre, andare in mountain bike, andare in campeggio, nuotare, suonare la chitarra e giocare a scacchi. La sua canzone preferita era \"Imagine\" di John Lennon che suon\u00f2 durante la missione spaziale. Nel 1983 consegu\u00ec un bachelor of science in scienza applicata dall'Accademia Navale degli Stati Uniti d'America. Nel 1985 ha conseguito un master in informatica presso l'Universit\u00e0 del Maryland.\n\u00c8 stato selezionato dalla NASA nell'aprile 1996. Dopo aver completato due anni di addestramento \u00e8 stato qualificato come pilota. \u00c8 stato assegnato alla missione STS-107 conclusasi tragicamente nel 2003. McCool \u00e8 stato sepolto presso il cimitero di Gran View, ad Anacortes, Washington.\nCollegamenti esterni.\nBiografia sul sito della NASA"}
{"id": "853866", "revid": "7336", "url": "https://it.wikipedia.org/wiki?curid=853866", "title": "Inceneritori", "text": ""}
{"id": "853868", "revid": "466539", "url": "https://it.wikipedia.org/wiki?curid=853868", "title": "Tristano e Isotta", "text": "La storia di Tristano e Isotta \u00e8 probabilmente uno dei pi\u00f9 famosi e struggenti Miti Arturiani nati durante il Medioevo. Bench\u00e9 espressione dei temi pi\u00f9 scottanti dell\"amor fol\", esso fu popolarissimo e continua tuttora a ispirare le opere pi\u00f9 disparate: la sua origine \u00e8 celtica, ma le prime redazioni sono state realizzate da poeti normanni.\nLa leggenda.\nLa storia di Tristano e Isotta.\nTristano, figlio di Rivalen e Blancheflor (sorella dello zio di Tristano, Marco) perde entrambi i genitori in et\u00e0 giovanile. Secondo alcune teorie, infatti, l'etimologia del nome (&lt;\"triste)\" rimanderebbe al fatto che la madre di Tristano muore di parto.\n\u00c8 stato cresciuto dallo zio, re Marco di Cornovaglia, presso la corte Tintagel in Cornovaglia. Diventato un giovane guerriero, Tristano parte per l'Irlanda per cercare di sconfiggere il mostro Morholt, fratello del re d'Irlanda e zio di Isotta, che ogni anno chiede come tributo il sacrificio umano di 300 ragazzi e ragazze. Nonostante riesca ad uccidere il gigante, Tristano resta ferito a causa della spada avvelenata utilizzata da Morholt. Torna nuovamente in Cornovaglia dallo zio Marco ma non riuscendo a guarire in seguito alle complicazioni della ferita chiede di essere posto su una piccola barca solo con la sua arpa. Sbarca dunque sulle coste dell'Irlanda dove viene accolto e curato da Isotta la Bionda che, pur non conoscendo il suo vero nome dal momento che Tristano si presenta col nome Tantris (anagramma di \"Tristan\"), si prende cura di lui. Tristano, una volta guarito, torna a Tintagel. Pressato a sposarsi per garantire al trono una successione, re Marco decide di prendere in moglie colei a cui appartiene un capello d'oro portato da un uccello sulla sua finestra. Tristano, consapevole del fatto che quel capello biondo appartiene ad Isotta, parte per l'Irlanda. Il padre di Isotta, nel frattempo, decide di dare in sposa sua figlia a colui che avesse sconfitto e ucciso un terribile drago. Tristano riesce nell'impresa e Isotta riconosce in lui l'assassino dello zio dal momento che alla spada di Tristano manca una parte della lama trovata interamente nel cranio di Morholt.\nRinuncia tuttavia a vendicarsi e accoglie la richiesta di sposare re Marco per sanare le rivalit\u00e0 tra i due regni e s'imbarca dunque con Tristano verso la Britannia. Intanto la regina d'Irlanda affida all'ancella Brangania il compito di preparare un filtro magico, da far bere ai due sposi la notte delle nozze.\nDurante la navigazione, per\u00f2, Brangania d\u00e0 per errore il filtro magico a Tristano per placare la sua sete e quest'ultimo, successivamente, lo offre a Isotta. Un'altra versione della storia dice che una pietra magica li fece innamorare. I due cadono cos\u00ec preda dell'amore. Isotta sposa comunque Marco, facendosi sostituire da Brangania per la consumazione del matrimonio.\nSeguono mesi di amori clandestini, di trucchi e menzogne, durante i quali i due innamorati rischiano costantemente di essere scoperti dai baroni invidiosi. Un nano malvagio, buffone del re, tenta di farli cogliere sul fatto durante un loro appuntamento notturno nel verziere, ma Tristano si accorge della presenza del re nascosto tra le fronde di un pino e riesce ad avvertire Isotta, che inscena un dialogo del tutto innocente. Scoperti e condannati a morte, i due riescono a fuggire e si rifugiano nella foresta del Morrois. Scoperti dal re Marco, Tristano viene esiliato e decide di tornare nella sua terra natale, il Sudgalles, dove resta un anno. Non sopportando di vivere lontano dalla sua amata, torna nuovamente in Cornovaglia e si rifugia nella foresta. Durante il suo soggiono, gli giunge voce che tutti i cavalieri sono stati convocati presso la corte di Tintagel, cos\u00ec Tristano pensa che la regina Isotta dovr\u00e0 necessariamente percorrere quella strada per recarsi alla corte e decide di lasciarle un indizio incidendo il suo nome su un ramo di un albero di nocciolo. Isotta, molto scaltra e abituata a simili sotterfugi, nota la presenza del bastone e, dopo essersi allontanta dal corteo, si ricongiunge finalmente con il suo amato. Dopo questo episodio, Tristano si reca nuovamente nel Galles dove sposa Isotta dalle Bianche Mani, con la quale tuttavia non consuma il matrimonio dal momento che l'amore provato per Isotta la Bionda gli impedisce di unirsi fisicamente con la rispettiva moglie.\nNel frattempo l'innocenza della regina \u00e8 continuamente messa in dubbio dai baroni malvagi, inducendola a reclamare un'ordalia. Tristano si reca alla cerimonia travestito e aiuta la regina.\nPi\u00f9 volte ancora Tristano si reca segretamente in Cornovaglia travestito. Una volta l'accompagna il cognato Caerdino (\"Kaherdin\"), che offeso per l'ingiuria fatta da Tristano alla sorella (non aveva consumato il matrimonio con Isotta dalle Bianche Mani) vuole vedere con i suoi occhi la bellezza di Isotta la Bionda e l'intensit\u00e0 del suo amore. I due cos\u00ec fanno pace e Caerdino si proclama amante dell'ancella della regina Isotta la Bionda.\nFerito gravemente durante una spedizione, Tristano capisce che solo Isotta la Bionda pu\u00f2 guarirlo e la manda a chiamare, chiedendo che vengano messe vele bianche alla nave con cui verr\u00e0, se lei accetta di venire, e vele nere se si rifiuta. Ella accetta, ma la sposa di Tristano, avendo scoperto il loro amore, gli riferisce che le vele sono nere. Credendosi abbandonato da Isotta, Tristano si lascia morire. La donna, arrivata troppo tardi presso di lui, muore di dolore a sua volta. Pentita per le conseguenze tragiche della sua menzogna, Isotta dalle Bianche Mani rimanda i corpi in Cornovaglia, facendoli seppellire insieme.\nLe origini del mito.\nLe prime testimonianze celtiche.\nAlcune fonti parlano di un re pitta di nome Drust o Drostan, dal significato di \"impetuoso\", figlio di Talorc, vissuto in Scozia intorno all'anno 780. Tra l'VIII e il IX secolo, e cio\u00e8 durante l'epoca carolingia, al nome di questo re fu collegata la leggenda di un eroe il quale avrebbe liberato dal tributo umano un paese lontano, venendo ricompensato con la mano della principessa. Un nome simile, Drystan o Trystan, compare in alcune triadi gallesi: qui l'eroe \u00e8 amante della regina Essylt, moglie di March (in bretone \"cavallo\") figlio di Meirchiawn.\nA queste due testimonianze si possono aggiungere altre influenze, questa volta sul piano letterario, riguardo ad un paio di \"Mabinogion\", sempre originarie del Galles, che fanno menzione di Marco e Tristano; un \"aithed\" del folklore irlandese poi narra la storia di Gr\u00e1inne e Diarmaid: Gr\u00e1inne era moglie del capo clan, e gett\u00f2 un incantesimo sul nipote Diarmaid per costringerlo a fuggire nei boschi insieme a lei, diventando amanti. Dalla Bretagna invece deriverebbe il motivo della lotta contro il drago, tipico nelle fiabe di tradizione orale.\nAltri critici hanno identificato un'ulteriore fonte del mito nella leggenda irlandese di Deirdre e Naisi.\nL'influenza dei romanzi antichi.\nAnche se la fonte primaria del mito \u00e8 legata alle leggende celtiche, si possono comunque stabilire delle relazioni con i romanzi antichi. Vi sarebbe legato in particolare il romanzo di Tommaso d'Inghilterra, dal momento che le sue caratteristiche pi\u00f9 originali rispetto alla versione comune di B\u00e9roul, come la grande presenza di monologhi e di commenti del narratore, sembrano derivare dalla materia antica. Questi sono alla base di una riflessione sull'amore che si sviluppa nel romanzo, il quale inoltre sviluppa maggiormente la storia di Tristano dalla sua nascita, avvicinandosi quindi ai racconti biografici.\nElementi della leggenda derivati dalla materia classica sarebbero inoltre il filtro d'amore, citato nei \"Remedia Amoris\" di Ovidio, e molti tratti della figura di Tristano che lo accomunano all'eroe Teseo (entrambi lottano con dei mostri, e in entrambi \u00e8 presente il motivo delle vele bianche e delle vele nere).\nI rapporti con la tradizione cortese.\nLa presenza della locuzione \"fin amor\" (\"amore perfetto\", con la quale i poeti designavano l'amore cortese) nel manoscritto di B\u00e9roul e di una vera e propria analisi dell'amore in Tommaso potrebbero indurre in errore portando a un affrettato parallelismo tra la storia di Tristano e Isotta e il romanzo cortese. Le differenze sono per\u00f2 molte: al culto del desiderio e dell'amore, visto come forza di vita e spinta alla perfezione, della tradizione cortese, la storia di Tristano e Isotta oppone un desiderio devastante, fonte di dolore pi\u00f9 che di elevazione spirituale, e vera e propria forza di morte in quanto il loro amore non pu\u00f2 portarli che alla morte.\nIl confronto pi\u00f9 efficace pu\u00f2 farsi con la coppia di Lancillotto e Ginevra, in cui la dama \u00e8 sempre superiore all'uomo, che per lei \u00e8 disposto a tutto pur di essere degno del suo amore (fin'anche a umiliarsi, come nel romanzo di Chr\u00e9tien de Troyes \"Lancillotto o il cavaliere della carretta\"), e il cui amore \u00e8 perfettamente integrato nella societ\u00e0: l'amore di Tristano e Isotta si pone invece in costante sfida nei confronti della societ\u00e0, rendendo impossibile una conciliazione dei valori morali e sociali con quelli dell'amore, e connotandosi pi\u00f9 come amore-passione (dal latino \"patior\", cio\u00e8 \"soffrire\" e \"subire\": in effetti i due amanti sembrano pi\u00f9 vittime del filtro che li soggioga, e si nota in B\u00e9roul una preoccupazione costante a giustificare le colpe degli amanti, rendendoli innocenti di fatto, e colpevolizzando unicamente l'amore).\nI motivi fiabeschi e popolari.\nNumerosi elementi del mito si ritrovano come motivi delle pi\u00f9 popolari fiabe della tradizione orale; tra questi:\nAl folklore popolare e in particolare celtico si pu\u00f2 attribuire la grande rilevanza della magia, molto presente nella vicenda: la regina d'Irlanda e sua figlia Isotta, per esempio, sono entrambe maghe e guaritrici.\nUna delle raffigurazioni pi\u00f9 antiche, databile tra il XII e XIII secolo della storia d'amore di Tristano e Isotta \u00e8 stata rinvenuta in una sacristia del Duomo di Como (2009) in un manufatto arazziale venuto alla luce in occasione dell'apertura dell'arca Volpi (una preziosissima urna con piastre d'argento in rilievo commissionata dall'omonimo vescovo). Si tratta di una piccola borsa a forma trapezoidale, forse un sacchetto in uso per la raccolta delle elemosine, con scene istoriate e mappe sferiche pendenti. \"Un autentico tesoro, un esemplare unico del suo genere\", commenta l'ufficio per i beni culturali della diocesi di Como e la curatrice del Museo del Tessuto della Fondazione Ratti. Sullo sfondo rosso, le raffigurazioni sono ben delineate.\nUn mito dell'amore.\nIl mito si interroga sulle cause e sulle conseguenze dell'amore, inquadrato in una societ\u00e0 di cui trasgredisce tutte le leggi razionali, morali e sociali. I poeti sono consci della natura provocatoria della vicenda, tanto che tentano spesso di ridimensionarla o di integrarla in modo accettabile nella societ\u00e0, anche abolendo qualsiasi problematica etica. Ma nelle prime versioni della leggenda, il mito si presenta in modo inevitabile come incarnazione di un ideale amoroso, quello della \"fol amor\" o dell'amore fatale fondato sul dolore; fin dalla situazione iniziale, esso si connota negativamente: mette in scena l'adulterio, l'incesto, il tradimento del legame feudale; qualsiasi vita gli amanti scelgano (all'interno della societ\u00e0, costretti a continue menzogne e travestimenti; all'esterno della societ\u00e0, durante la vita nella foresta; separati), essi falliscono e sono condannati all'infelicit\u00e0; l'unica via d'uscita possibile per loro \u00e8 la morte. In questo esso si contrappone alla tematica dell'amore cortese, incarnata dalla coppia Lancillotto-Ginevra; e questo ne segna anche l'atemporalit\u00e0, la sopravvivenza nell'immaginario: se l'amore cortese \u00e8 legato alla societ\u00e0 medievale e pu\u00f2 essere capito solo al suo interno, il mito di Tristano e Isotta si pone al di fuori, tanto da essere oggetto di continue riprese, dai romantici fino ai giorni nostri. Secondo Denis de Rougemont, infatti, esso rappresenta una concezione dell'amore tipica del mondo occidentale, contrapponendosi alla letteratura del resto del mondo nell'invenzione di un sentimento reciproco ed infelice \u2014 concezione, questa, che ha dato origine alle pi\u00f9 celebri storie d'amore della nostra cultura, come Romeo e Giulietta, Piramo e Tisbe ecc.\nIn generale si assiste, nel susseguirsi dei testi e delle differenti versioni, a un appiattimento delle problematiche etiche e sociali poste dagli amanti: nel \"Tristano in prosa\", per esempio, gli episodi amorosi si perdono nelle sterminata successione di avventure cavalleresche, e il re Marco viene ridotto a codardo traditore in opposizione all'eroe cortese Tristano. Il protagonista viene cos\u00ec integrato nella \"geste\" dei cavalieri della Tavola Rotonda, e anzi il suo stesso amore non \u00e8 pi\u00f9 segnato dal dolore, ma gode invece di lunghi periodi di felicit\u00e0: questa tendenza \u00e8 presente gi\u00e0 nei primi testi come quello di Tommaso d'Inghilterra, nel quale la vita nella foresta, dura e insostenibile in B\u00e9roul, assume caratteristiche idilliache. Pi\u00f9 tardi Tristano viene reso maggiormente accettabile anche dal punto di vista della moralit\u00e0 cristiana, integrandolo nelle avventure della ricerca del Graal.\nLa critica moderna si \u00e8 interrogata sulle valenze simboliche di singoli episodi del mito, come quello del perdono concesso da re Marco quando egli trova gli amanti nella foresta, addormentati ma vestiti, e separati dalla spada di Tristano: gli oggetti che il re lascia per segnalare la sua venuta sono stati visti come simboli di perdono, o meglio come richiami al rituale di investitura feudale (la spada, il guanto, l'anello. Ma pi\u00f9 in generale la rivalit\u00e0 tra i due uomini \u00e8 vista come primo segnale del fallimento cui \u00e8 destinato il rapporto vassallatico medievale.\nSi \u00e8 visto nel matrimonio con Isotta dalle Bianche Mani il profilarsi del motivo, molto presente nella letteratura dei secoli XII e XIII, dell'uomo tra due donne: tale motivo \u00e8 lungamente sviluppato da Tommaso d'Inghilterra, che \"classifica\" anche i protagonisti delle due coppie in base al grado di felicit\u00e0 data dal possedere l'amore spirituale o l'amore fisico: Marco, per esempio, ha solo il corpo di Isotta, ed \u00e8 quindi considerato pi\u00f9 felice di Isotta dalle Bianche Mani che non ha n\u00e9 il cuore n\u00e9 il corpo del marito.\nAnche il linguaggio \u00e8 stato frutto di analisi, per esempio nei giuramenti ambigui che costellano la vicenda (come quello di Isotta che, dopo aver guadato un fiumiciattolo in groppa a Tristano travestito da pellegrino, si sottopone serenamente all'ordalia giurando di non aver mai avuto tra le gambe altro uomo che il marito e quel pellegrino del fiume); le continue menzogne degli amanti li pongono in una situazione di sovversivi, in una cultura che considera tutt'uno la parola e l'oggetto.\nI testi.\nLe prime trascrizioni.\nFrancesi.\nNel XII secolo nascono diversi romanzi che raccontano la storia di Tristano e Isotta; molti sono andati perduti: \u00e8 il caso di un romanzo che avrebbe scritto Chr\u00e9tien de Troyes, come si legge nel prologo del \"Clig\u00e8s\". Degli altri testi si conservano solo frammenti, dei quali i pi\u00f9 antichi sono in antico francese:\nTedesche.\nI testi francesi riscossero immediatamente un grandissimo successo e furono ben presto tradotti in altre lingue; in tedesco soprattutto:\nItaliane.\nEntrata in Italia attraverso il romanzo del \"Tristano in prosa\" (di cui venticinque manoscritti su ottanta provengono appunto dalla penisola), la leggenda conosce numerose rielaborazioni italiane:\nSpagnole.\nDall'Italia il mito arriva anche in Spagna, forse attraverso il \"Tristano Riccardiano\":\nAltre.\nMerita di essere citata, anche se profondamente diversa, la ballata \"Tristram e Isin\" che ancora oggi sopravvive nelle isole F\u00e6r \u00d8er.\nUlteriori riprese nella letteratura.\nIl mito di Tristano e Isotta \u00e8 spesso ripreso nei poeti provenzali e francesi \u2014 come, per fare un solo esempio, nella famosa canzone \"Can vei la lauzeta mover\" di Bernard de Ventadorn \u2014 dove Tristano incarna il martire per amore o l'amante cortese ideale, oppure serve a nobilitare l'autore mediante un paragone \u2014 come in Heinrik von Veldeke o nel primo testo italiano che ne faccia menzione, un'elegia di Arrigo da Settimello, entrambi del XII secolo. Tristano viene citato anche da Dante Alighieri tra i lussuriosi che si trovano nel secondo cerchio dell'Inferno, nel quinto canto della \"Divina Commedia\", in numerosi testi della Scuola siciliana (Giacomo da Lentini, Re Giovanni...) e nei \"Trionfi\" di Francesco Petrarca, dove gli amanti sono condannati per aver ceduto all'amore. In Germania lo nomina Bernberg von Horheim (XIII secolo), in Inghilterra Geoffrey Chaucer.\nNel XIV secolo si trovano allusioni sparse alle vicende tristaniane, per esempio in Bruzio Visconti, Francesco di Vannozzo, Stoppa de' Bostichi, nell'\"Intelligenza\", in Fazio degli Uberti. Nel XV secolo compaiono alcuni cantari su questo tema (\"La battaglia de Tristan e Lancellotto e della Reina Isotta\", \"L'innamoramento di messer Tristano e madonna Isotta\"), perlopi\u00f9 di qualit\u00e0 mediocre. Con l'avvento della stampa, si tenta anche un adattamento del mito al gusto rinascimentale, come la compilazione di Jean Maugin del 1554 o il \"Tristan\" di Pierre Sala (1525-1529), il poema cavalleresco \"Innamoramento di messer Tristano e di madonna Isotta\" di Niccol\u00f2 degli Agostini (1520). In Germania il poeta Hans Sachs inizia un dramma intitolato \"Tristran mit Isalde\" (1553), ma non lo porta a compimento. Ad interessarsi in maniera particolare al mito \u00e8, per\u00f2, il Romanticismo, che lo vede come simbolo della indissolubilit\u00e0 di bellezza e morte, come per esempio nel \"Tristan\" di August von Platen-Hallerm\u00fcnde (1826). Walter Scott pubblica per la prima volta il poema in medio inglese, che lo influenza poi largamente nei suoi romanzi; \"Tristan\" \u00e8 anche il titolo di un frammento scritto da August Wilhelm Schlegel nel 1800, e cos\u00ec pure di uno di Friedrich R\u00fcckert del 1839; Karl Immermann progetta un poema epico nel 1840, ma muore prima di portarlo a termine.\nCitiamo poi la tragedia \"Tristano e Isotta\" di Friedrich Roeber del 1845, il \"Tristan\" di Hermann Lingg del 1854, un altro poema epico, intitolato \"Tristans Eltern\" (\"I genitori di Tristano\"), di Adolf Ludwig Follen e uscito postumo nel 1857, un'altra tragedia di Joseph von Weilen del 1860, intitolata \"Tristan\". Inglesi sono i poemi \"Tristam and Iseult\" di Matthew Arnold (1853), \"Idilli del re\" (\"Idylls of the King\") di Alfred Tennyson (1885), \"Tristram of Lyonesse\" di Algernon Swinburne (1882). Di nuovo tedeschi i drammi \"Tristano e Isotta\" di Ludwig Schneegans (1898) e \"Tantris der Narr\" (\"Il folle Tristano\") di Ernst Hardt (1907), il romanzo \"Tristano e Isotta\" di Will Vesper (1911), il poema epico \"Das Tristan Lied\" (\"Il canto di Tristano\") di Max Gei\u00dfler. Nel 1902 Thomas Mann pubblica \"Tristano\", romanzo breve che si riallaccia al mito di Tristano e Isotta.\nIn Italia Giovanni Berchet traduce una ballata sul tema, mentre Giacomo Leopardi assume Tristano come interlocutore di una delle \"Operette morali\" (1832); Gabriele d'Annunzio rievoca la vicenda dei due amanti ne \"Il trionfo della morte\" (1894).\nLe influenze.\nGli studi sul mito.\nNonostante sia stato stampato fin dal XVI secolo, il \"Tristano in prosa\" conobbe otto edizioni (dal 1498 al 1544), in quei secoli il mito rimane essenzialmente un fenomeno di erudizione; esso riscuote davvero interesse solo durante il Romanticismo, che \u2014 come gi\u00e0 visto^ \u2014 vede in esso il simbolo dell'amore eterno, irrazionale e aspirante all'infinito. Veri e propri studi filologici del mito iniziano nel XX secolo, quando si tenta di ricostruirne un archetipo probabilmente inesistente: una \"Estoire\" (il termine \u00e8 di Gertrude Schoepperle, che la daterebbe alla seconda met\u00e0 del XII secolo) che fosse gi\u00e0 esistente e definita prima delle trascrizioni che ci sono pervenute, le quali ciascuna a suo modo riprenderebbero dalla leggenda madre aspetti o motivi. \u00c8 su queste basi che Joseph B\u00e9dier ha attuato una riscrittura che tenta di risalire alla sostanza originale del mito, ne \"Il romanzo di Tristano e Isotta\", comprendendo in esso tutti i motivi e temi presenti nei vari testi. Ma pi\u00f9 recentemente i critici preferiscono pensare che esistessero invece diverse tradizioni della leggenda, come sembrano provare i molteplici riferimenti, a diverse fonti, che fanno i primi poeti.\nMolta attenzione \u00e8 stata data negli ultimi anni \u2014 conformemente al progredire degli studi che si fondano meno sulla ricerca delle origini quanto su un'analisi approfondita di temi, strutture e formule \u2014 alla struttura del mito, nel quale si individuano elementi fiabeschi^, influenze antiche^ o orientaleggianti (arabe in particolare: per esempio si riscontrano temi simili in una leggenda anteriore, dell'XI secolo, nella storia persiana di Vis e R\u0101min).\nParallelamente ci si concentra sui significati del mito e si cerca di fornirne un'interpretazione^: \u00e8 del 1939 il saggio di Denis de Rougemont \"L'amore e l'Occidente\", che vede in esso la rappresentazione della concezione dell'amore che domina nel mondo occidentale: secondo lui, amore infelice e adulterio si combinano con un potente desiderio di morte, rimanendo uno dei \"leitmotiv\" della letteratura europea.\nInfluenze nell'arte.\nLe testimonianze artistiche del successo riscosso dal mito sono numerosissime e si possono classificare generalmente in tre tipi.\nTemi preferiti delle opere iconografiche sono la scena del verziere (che tra l'altro compare in un modiglione della cattedrale di Chester, 1380, o nell'H\u00f4tel de Jacques C\u0153ur a Bourges, 1443-1450) o il filtro d'amore, oppure le imprese di Tristano.\nInfluenze nella musica.\nUna delle estampie (composizione strumentale per danza) pi\u00f9 famose in riferimento a tale mito \u00e8 il \"Lamento di Tristano\". Inoltre Hermann Kurz scrisse alcune romanze nel 1844, intitolate \"Tristano e Isotta\". Ma il vero punto di svolta nella trasmissione visiva, oltre che in generale in tutta la ricezione posteriore della leggenda, \u00e8 l'opera lirica che ne trasse Richard Wagner nel 1859, rappresentata per la prima volta a Monaco di Baviera nel 1865 e intitolata \"Tristano e Isotta\": Wagner interpreta a modo suo il mito rielaborando spunti anche dal Romanticismo (in particolare da Schopenhauer) o dal Buddismo, ed eliminando dalla vicenda ogni elemento non strettamente indispensabile; nel dramma gli amanti aspirano alla notte, unica amica nella quale il loro amore possa dispiegarsi, cosicch\u00e9 l'amore stesso diventa un'aspirazione alla notte, alla morte.\nAltre riprese del mito sono l'oratorio \"Il vino speziato\" di Frank Martin (1942), la partitura per orchestra di Hans Werner Henze (1973), il mistero \"La follia di Tristano\" di Armin Schibler (1981), oltre ad alcuni balletti (\"Tristano pazzo\" su musica di Wagner e con costumi disegnati da Salvador Dal\u00ed, del 1944; \"Tristano\" del 1965, con musiche di Boris Blacher e coreografia di Tatjana Gsovsky) e ai \"Tristano e Isotta\" di Gillian Whitehead (1978) e di Timothy Porter (1980).\nAnche il gruppo power metal tedesco Blind Guardian ha scritto una canzone, intitolata \"The Maiden and the Minstrel Knight\" (La fanciulla e il cavaliere menestrello) e inserita nell'album \"A Night at the Opera\", che narra il mito di Tristano e Isotta.\nIl gruppo heavy metal tedesco Grave Digger ha scritto la canzone \"Tristan's Fate\", inserita nell'album \"Excalibur\".\nInoltre il cantautore inglese Patrick Wolf ha scritto in onore della storia \"Tristan\", singolo estratto dall'album \"Wind in the Wires\" del 2003.\nFilmografia.\nInfluenze nel cinema.\nDei molti film ispirati al mito, citiamo:\nRomanzi.\nNumerosi sono anche i romanzi e le opere di fantasia, negli ultimi anni, che riprendono il tema allontanandosene o rimanendovi fedeli:"}
{"id": "853870", "revid": "115761463", "url": "https://it.wikipedia.org/wiki?curid=853870", "title": "Cox (Spagna)", "text": "Cox \u00e8 un comune spagnolo situato nella comunit\u00e0 autonoma Valenciana."}
{"id": "853874", "revid": "1381093", "url": "https://it.wikipedia.org/wiki?curid=853874", "title": "Chopped, Screwed, Live and Unglued", "text": "Chopped, Screwed, Live and Unglued \u00e8 un cofanetto composto da due CD e da un DVD del gruppo musicale statunitense Korn, pubblicato il 26 settembre 2006 dalla Virgin Records e dalla EMI.\nDescrizione.\nLa raccolta contiene: i remix di alcune canzoni dell'album \"See You on the Other Side\" elaborati da DJ Michael \"5000\" Watts utilizzando la tecnica del chopped and screwed; un esclusivo remix intitolato \"Coming Undone wit It\" prodotto insieme al gruppo crunk-rap Dem Franchize Boyz; due remix della canzone \"Coming Undone\" fatti da due fan vincitori dell\"'Acid Planet Remix Contest\"; delle canzoni registrate dal vivo in varie citt\u00e0; due inedite registrazioni acustiche dei singoli \"Twisted Transistor\" e \"Coming Undone\"; dei video per la canzone \"Liar\", i video musicali di \"Twisted Transistor\" e \"Coming Undone\" e i video delle interviste con il gruppo."}
{"id": "853875", "revid": "101768", "url": "https://it.wikipedia.org/wiki?curid=853875", "title": "Tullio Garbari", "text": "Biografia.\nLe origini.\nNacque nel 1892 a Pergine Valsugana in Trentino, al tempo sotto il dominio asburgico, da Ubaldino e Adelgunda Toller. Negli anni 1903-1908 frequent\u00f2 la Scuola Reale Elisabettina di Rovereto, ad indirizzo tecnico. A questo periodo appartengono i suoi primi acquerelli.\nNell'autunno del 1908 si iscrisse all'Accademia di belle arti di Venezia. Qui conobbe alcuni giovani pittori d'avanguardia, insofferenti come lui della pittura accademica, noti poi come Ribelli di Ca' Pesaro: Umberto Boccioni, Teodoro Wolf Ferrari, Felice Casorati, Gino Rossi, Arturo Martini, Umberto Moggioli. Questo fu un periodo di intenso studio e di collaborazione con alcune riviste di avanguardia. Nel 1910 partecip\u00f2 alla mostra di Ca' Pesaro, per la quale fu incaricato di preparare il manifesto.\nNel 1911 espose un dipinto alla prima mostra internazionale d'arte di Valle Giulia a Roma. Nello stesso anno partecip\u00f2 alla fondazione de \"La Voce trentina\" e frequent\u00f2 gli ambienti de \"La Voce\" di Giuseppe Prezzolini; tent\u00f2 anche di trasformare \"La Voce trentina\" in una edizione integrale-speciale di quella fiorentina, ma dovette rinunciare per la difficolt\u00e0 ideologico-politiche e soprattutto economiche.\nLa sua prima mostra personale a Trento ebbe luogo nel 1912 nella sala della Filarmonica. Il 31 luglio dello stesso anno mor\u00ec suo padre; il suo dolore si manifesta in una delle poesie pi\u00f9 belle. Del 1913 \u00e8 la sua seconda personale a Ca' Pesaro. Pure per questa mostra disegn\u00f2 il manifesto.\nNell'agosto del 1914, per non essere chiamato a prestare servizio nell'esercito austro-ungarico, pass\u00f2 la frontiera clandestinamente come i fratelli e si rec\u00f2 a Milano. Nel maggio 1915 si arruol\u00f2 nell'esercito italiano, ma fu dichiarato non idoneo e congedato dopo neppure due mesi di servizio militare a Verona. Come fuoruscito dovette rimanere a Milano per tutta la durata della guerra. In questo periodo sofferse per la solitudine e le traversie della famiglia (la madre e le sorelle confinate ad Haslach in Austria, un fratello morto ed uno ferito al fronte). La sua vita in questo periodo \u00e8 testimoniata dalla corrispondenza con i fratelli Ezio e Mario, ufficiali degli alpini, conservata, come tutte le sue carte, documenti e biblioteca, nell'archivio Garbari di Pergine. Frequent\u00f2 gli ambienti culturali milanesi e dipinse il quadro \"Intellettuali al caff\u00e8\" (Milano, 1916). I dipinti di questo periodo sono spesso incentrati su temi ispirati ai ricordi trentini. Espose con Carr\u00e0 alla galleria Chini nel 1917. Subito dopo rallent\u00f2 la sua attivit\u00e0 di pittore.\nIl periodo di studio.\nNel gennaio 1919, dopo la fine della guerra, torn\u00f2 a Pergine e si riun\u00ec alla famiglia. Gli anni dal 1919 al 1927 furono dedicati alla lettura e ad una intensa attivit\u00e0 di studio: egli impar\u00f2 le lingue antiche (il greco, il latino, l'ebraico, il sanscrito) ed il francese. Tradusse il \"De Architectura\" di Vitruvio e comp\u00ec ricerche filologiche. Approfond\u00ec lo studio della poesia medioevale e si interess\u00f2 di musica, anatomia e mineralogia. Scrisse e appunt\u00f2 riempiendo molti grossi fascicoli. In questo periodo si dedic\u00f2 anche alla poesia, con una vasta produzione rimasta per molti anni inedita. Nel 1921 venne incaricato di preparare una biografia di Giovanni Segantini.\nNello stesso anno partecip\u00f2 con durezza ai dibattiti sulla provincia trentina appena annessa all'Italia. Sostenne l'italianit\u00e0, ma senza fanatismi nazionalistici. Nel 1924 si trasfer\u00ec a Trento, dove soffr\u00ec la fame. Da quest'anno si riaccost\u00f2 gradualmente alla pittura. Venne invitato ad unirsi al movimento del \"Novecento\", ma la partecipazione a tale raggruppamento di artisti lo convinse della sua estraneit\u00e0 a quella che era diventata quasi l'arte ufficiale del fascismo.\nL'ultimo periodo.\nProgett\u00f2 con Carlo Belli una scuola di pittura collegata al santuario di Pin\u00e9 e agli ex voto contenuti, dimostrando cos\u00ec il suo interessamento all'arte popolare. Studi\u00f2 Maritain e medit\u00f2 su molte sue opere. Alcuni critici hanno classificato le opere di quegli anni come \"na\u00eff\", ma questa definizione \u00e8 smentita dal percorso culturale, dalla tecnica pittorica, dalle frequentazioni, dalla conoscenza filosofica e dal desiderio di approfondire l'opera di Maritain sul concetto di arte e religiosit\u00e0. Nel 1927 riprese a dipingere a pieno ritmo, indirizzandosi verso una pittura completamente autonoma rispetto ai movimenti artistici coevi.\nIn quell'anno espose a Milano, Amburgo, Berlino, L'Aia, Amsterdam e nel gennaio 1928 a Lipsia. Dipinse molte scene di vita contadina e popolare. Nel 1928 partecip\u00f2 alla XVI Biennale di Venezia e alla prima mostra di arte trentina. Dipinse da quell'anno molti quadri di carattere sacro e popolare. Nel 1929 espose al Circolo sociale di Trento. L'anno successivo espose a Milano alla galleria Bardi e nel 1931 alla Quadriennale di Roma, alla galleria del \"Milione\" diretta da Edoardo Persico.\nIn questo periodo nacquero le grandi opere di tema religioso (\"Cantico dei Cantici\", \"Orantis Imago\") e altre opere famose, come \"Allegoria della famiglia retica\", \"Paesaggio a Sera\", \"Johanna\", \"La Primavera\". Nel 1930 esegu\u00ec una serie di litografie pubblicate dall'Anonima Editrice Arte, per l'anno vergiliano recensite da Edoardo Persico su \"La Casa Bella\".\nNel marzo 1931, gi\u00e0 riconosciuto dalla critica tra gli autori della nuova pittura europea contemporanea, part\u00ec per Parigi, spinto dal sogno di incontrare Maritain. Qui lo raggiunse Dino Garrone, incontrato l'anno prima, e frequent\u00f2 Gino Severini, con cui condivideva posizioni artistiche e filosofiche. Espose alla Gal\u00e9rie de la Renaissance. Lavor\u00f2 con assiduit\u00e0 fino alla morte, avvenuta improvvisamente l'8 ottobre 1931, a 39 anni di et\u00e0."}
{"id": "853876", "revid": "1543377", "url": "https://it.wikipedia.org/wiki?curid=853876", "title": "ISO 19112", "text": "Lo standard ISO19112 - Riferimenti spaziali basati su nomi geografici definisce uno schema concettuale per i riferimenti spaziali\nbasati su nomi geografici. Definisce un modello generale per i riferimenti spaziali con l'uso di nomi geografici, definisce i componenti\ndi un sistema di riferimento e identifica i componenti essenziali per un dizionario geografico.\nI riferimenti spaziali attraverso coordinate sono definiti dalla UNI EN ISO 19111. \u00c8 previsto tuttavia un meccanismo per la memorizzazione di riferimenti di coordinate complementari.\nLa norma consente ai fornitori di dati di definire sistemi di riferimento spaziali attraverso l'uso di nomi geografici e aiuta gli utenti a comprendere i riferimenti spaziali utilizzati. Consente la costruzione di dizionari geografici coerenti e fornisce un supporto allo sviluppo di altre norme nel campo dei dati geografici.\nLa norma \u00e8 applicabile a dati geografici numerici, ma i principi del modello possono essere estesi a diverse altre forme di dati geografici\nquali mappe, carte e documenti di testo.\nLa norma italiana UNI-EN-ISO19112 \u00e8 la versione ufficiale in lingua inglese della norma europea EN ISO 19112 (edizione gennaio 2005)."}
{"id": "853878", "revid": "1318658", "url": "https://it.wikipedia.org/wiki?curid=853878", "title": "Vincenzo Orlandini", "text": "A livello nazionale, si colloca al sesto posto nella graduatoria degli arbitri italiani con pi\u00f9 presenze in Serie A (216).\nBiografia.\nSuper\u00f2 il corso di abilitazione nel 1937 e debutt\u00f2 in Serie A il 15 dicembre 1946, arbitrando l'incontro tra e (1-2).\nArbitr\u00f2 l'ultima partita in massima serie, tra e (2-2), il 5 giugno 1960, a cinquant'anni.\nNel 1951 \u00e8 stato insignito del Premio Giovanni Mauro.\nArbitr\u00f2 in due edizioni delle Olimpiadi (primato italiano detenuto in coabitazione con Giovanni Mauro). Al torneo olimpico calcistico del 1952 (disputato a Helsinki) diresse, il 16 luglio, Lussemburgo-Gran Bretagna, il 23 luglio, Svezia-Austria e, il 1\u00ba agosto, fu l'arbitro della finale per il terzo posto, disputata tra Svezia e Germania.\nAlle Olimpiadi del 1960 arbitr\u00f2 Jugoslavia-Turchia, giocata al Comunale di Firenze, e Ungheria-Francia, giocata allo Stadio Flaminio.\nInoltre, \u00e8 uno dei cinque direttori di gara italiani ad essere stato selezionato per due edizioni dei mondiali di calcio (assieme a Rinaldo Barlassina, Luigi Agnolin, Pierluigi Collina e Roberto Rosetti.\nAi mondiali di calcio in Svizzera del 1954 arbitr\u00f2 Uruguay-Scozia e la semifinale Germania Ovest-Austria. Svolse le funzioni di guardalinee nella finalissima di Berna, arbitrata dall'inglese William Ling.\nOrlandini venne designato anche per il mondiale di Svezia del 1958, dove arbitr\u00f2 Paraguay-Scozia.\nDiresse poi una gara del secondo turno della Coppa dei Campioni 1959-1960: il 4 novembre 1959, in Lussemburgo, arbitr\u00f2 Real Madrid-Jeunesse d'Esch. Fece una presenza anche nella Coppa delle Fiere, nella gara London XI-Basilea XI.\nMor\u00ec nel 1961 all'et\u00e0 di 51 anni, poco dopo aver concluso la carriera arbitrale."}
{"id": "853879", "revid": "1543377", "url": "https://it.wikipedia.org/wiki?curid=853879", "title": "ISO 19113", "text": "Lo standard ISO19113 - Principi di qualit\u00e0 stabilisce i principi per la descrizione della qualit\u00e0 dei dati geografici e definisce i componenti per documentare le informazioni relative alla qualit\u00e0. La norma si applica ai produttori di dati che forniscono informazioni di qualit\u00e0 per descrivere e verificare in quale misura i dati corrispondono alla realt\u00e0 come definito nelle specifiche di prodotto, formali o implicite. La norma si applica anche agli utenti per stabilire se la qualit\u00e0 di determinati dati geografici \u00e8 adeguata per l'applicazione richiesta.\nLa norma dovrebbe essere seguita dagli organismi responsabili dell'acquisizione e vendita in modo da rendere possibile l'adeguamento alle specifiche di prodotto. \nLa norma pu\u00f2 inoltre essere utilizzata per la definizione di schemi applicativi e per definire requisiti di qualit\u00e0.\nOltre ad essere applicata ai dati geografici codificati numericamente, i principi della norma possono essere estesi per identificare, raccogliere e documentare informazioni relative alla qualit\u00e0 di insiemi di dati o raggruppamenti pi\u00f9 piccoli di insiemi di dati.\nBench\u00e9 la norma si applichi ai dati geografici rappresentati numericamente, i principi definiti possono essere estesi a molteplici forme di dati geografici quali mappe, carte e documenti testuali.\nLa norma non intende definire un livello minimo di qualit\u00e0 per i dati geografici.\nLa norma italiana UNI-EN-ISO19113 \u00e8 la versione ufficiale in lingua inglese della norma europea EN ISO 19113 (edizione gennaio 2005)."}
{"id": "853883", "revid": "181699", "url": "https://it.wikipedia.org/wiki?curid=853883", "title": "Formula 2 giapponese 1981", "text": "La stagione 1981 della Formula 2 giapponese fu corsa su 5 gare. La serie venne vinta dal pilota nipponico Satoru Nakajima su Ralt e su March, entrambe motorizzate dalla Honda. \nRisultati e classifiche.\nClassifica piloti.\nI punti sono assegnati secondo lo schema seguente:\nContano tutti i risultati. "}
{"id": "853884", "revid": "1543377", "url": "https://it.wikipedia.org/wiki?curid=853884", "title": "Kerkythea", "text": "Kerkythea \u00e8 un motore di rendering, distribuito gratuitamente e di facile utilizzo, che mette a disposizione diversi metodi (biased e unbiased) come raytracing, path-tracing, bidirectional path-tracing e metropolis light transport.\nPu\u00f2 essere utilizzato in combinazione con applicazioni tipo 3D Studio Max, Blender, SketchUp, Silo e ogni altra che pu\u00f2 esportare in formato 3ds e obj.\nKerkythea \u00e8 un \"renderer standalone\" che usa luci e materiali fisicamente corretti, ottenendo una qualit\u00e0 eccellente delle immagini.\nL'intento \u00e8 quello di semplificare il compito della definizione di immagini sintetiche di alta qualit\u00e0, fornendo strumenti necessari per automatizzare il \"setup\" delle scene, utilizzando il \"viewer GL\" in tempo reale, editor di materiali, l'editor dei parametri ecc., tutto all'interno della stessa interfaccia utente.\nStoria.\nLo sviluppo di Kerkythea (KT) \u00e8 cominciato a partire da settembre 2004. Lo sviluppo \u00e8 partito dal kernel e dalle librerie di Phos (un vecchio motore di rendering), con un'importante parte del codice sorgente gi\u00e0 ben strutturata e testato.\nCi sono voluti pi\u00f9 di sei mesi prima che il progetto Kerkythea venisse ufficialmente distribuito (aprile 2005).\nCaratteristiche.\nFormati di file 3D supportati:\nFormati di immagine supportati:\nMateriali supportati:\nTipi di luce supportati:\nTexture supportate:\nCaratteristiche supportate:\nTipi di camera supportati:\nTecniche di rendering supportate:\nAmbiente applicativo:"}
{"id": "853886", "revid": "709565", "url": "https://it.wikipedia.org/wiki?curid=853886", "title": "David McDowell Brown", "text": "Brown \u00e8 nato in Virginia. Nel 1978 ha ricevuto un bachelor of science in biologia presso il College di William e Mary, nel 1982 ha ricevuto il dottorato in medicina dalla Eastern Virginia Medical School.\nNell'aprile del 1996 \u00e8 stato selezionato dalla NASA. Dopo aver completato l'addestramento \u00e8 stato qualificato come specialista di missione. Inizialmente fu assegnato allo sviluppo del carico utile della Stazione Spaziale Internazionale. \u00c8 partito con la missione STS-107 dove perse la vita con i suoi compagni durante la fase di rientro. Oggi Brown riposa nel Cimitero nazionale di Arlington, Virginia."}
{"id": "853887", "revid": "894037", "url": "https://it.wikipedia.org/wiki?curid=853887", "title": "Mara Wilson", "text": "Biografia.\nNasce a Burbank, in California, il 24 luglio 1987 da Mike Wilson, ingegnere televisivo, e da Suzie Shapiro Wilson (1953 - 1996), casalinga. La madre era ebrea e suo padre \u00e8 di origine irlandese. Ha tre fratelli pi\u00f9 grandi, Danny, Jon e Joel, e una sorella pi\u00f9 giovane, Anna. Suo cugino \u00e8 lo scrittore Ben Shapiro.\nNel 2009 si \u00e8 laureata alla scuola d'arte dell'Universit\u00e0 di New York. In un'intervista ha dichiarato che non vuole essere una celebrit\u00e0, anche se ha aggiunto che stava pensando di fare un piccolo film.\nCarriera.\nMara si dedic\u00f2 alla recitazione quando aveva quattro anni. Ha iniziato a recitare a 5 anni interpretando Nikkie Petrova nella soap opera \"Melrose Place\", quindi, nello stesso anno, ha recitato nel film \"Mrs. Doubtfire - Mammo per sempre\", seguito poi da \"Miracolo nella 34\u00aa strada\". Ha recitato nel ruolo di Barbara Barton nel film TV del 1994, \"Un tempo per guarire\", e Willow Johnson nel film TV del 1999, \"Balloon Farm\".\nNel 1995 ha vinto il premio di \"Giovane stella dell'anno\". Le sue prestazioni in questi film hanno catturato l'attenzione di Danny DeVito, che l'ha voluta come personaggio in \"Matilda 6 mitica\", adattamento dal libro per bambini scritto dall'autore Roald Dahl. Mara ha vinto un Young Artist Award per il suo ruolo in \"Un semplice desiderio\" di \"Miglior Performance in un film come attrice protagonista\" e un premio YoungStar per \"Matilda\" in \"Miglior Performance di una giovane attrice in una commedia\". \u00c8 stata nominata due volte ai Saturn Award per la migliore prestazione di una giovane attrice sia per \"Matilda\" sia per \"Un semplice desiderio\".\nMara Wilson cant\u00f2 \"Make 'Em Laugh\" alla trasmissione televisiva durante il 67\u00b0 Academy Awards il 27 marzo 1995, con Tim Curry e Kathy Najimy.\nNell'agosto del 2005 ha recitato come protagonista in una produzione di \"Cenerentola\" di Rodgers e Hammerstein eseguito al Teatro Ector a Odessa, Texas.\nLa sua apparizione a \"Thomas e la magica ferrovia\" \u00e8 stato il suo ultimo ruolo cinematografico importante fino ad oggi.\n\u00c8 tornata a recitare nel 2012 in un episodio della serie web \"Missed Connection\".\nVita privata.\nNel giugno 2016 ha fatto coming out, annunciando al pubblico la sua bisessualit\u00e0.\nDoppiatrici italiane.\nNelle versioni in italiano dei suoi film, Mara Wilson \u00e8 stata doppiata da: \nDa doppiatrice \u00e8 sostituita da:"}
{"id": "853889", "revid": "633110", "url": "https://it.wikipedia.org/wiki?curid=853889", "title": "Aikoku Maru", "text": "L' \u00e8 stato un incrociatore ausiliario giapponese appartenente all'omonima classe. Le navi corsare giapponesi si guadagnarono una certa notoriet\u00e0, anche se le loro prodezze rimasero per almeno mezzo secolo archiviate in dossier riservati sia giapponesi che statunitensi.\nQueste navi corsare, furono scelte per la grande autonomia e velocit\u00e0, camuffate con false torri, finti fumaioli, finte sovrastrutture e carichi fasulli, e celavano, ben nascoste, un potente armamento come veri e propri incrociatori ausiliari, attrezzati per la guerra contro il traffico mercantile alleato.\nLa loro guerra di corsa fu completamente differente da quella condotta dalle similari tedesche della Kriegsmarine, in quanto i giapponesi concepirono in maniera diversa le operazioni belliche.\nStoria.\nLa \"Aikoku Maru\" fu completata tra il 1938 ed il 1940 nei cantieri Tama Zosensho KK di Tamano per conto della societ\u00e0 armatrice Osaka Shosen KK, ed era stata commissionata per il trasporto di passeggeri e merci varie lungo la rotta per l'America Meridionale.\nNel settembre 1941, tre mesi prima dell'attacco giapponese a Pearl Harbor venne requisita dalla Marina Imperiale giapponese, insieme alle due gemelle, \"Hokoku Maru\" e \"Gokoku Maru\", che insieme ad una quarta nave, la futura corsara \"Kiyosumi Maru\", furono registrate presso il Distretto Navale di Kure e poste sotto le insegne del viceammiraglio Masao Okamura.\nNei cantieri navali di Tamano furono prima armate con cannoni, mitragliere e tubi lanciasiluri e quindi attrezzate per il trasporto e l'utilizzo di due idrovolanti da ricognizione. Questi lavori terminarono nella met\u00e0 di ottobre con il montaggio di due grandi proiettori, uno da 1.100\u00a0mm, e l'altro da 900\u00a0mm.\nNell'ottobre del 1941, la \"Aikoku Maru\", la \"Hokoku Maru\" e la \"Kiyosumi Maru\" furono assegnati al 24\u00ba Squadrone Corsare aggregate alla Flotta Combinata della Marina Imperiale giapponese, poste sotto il comando del viceammiraglio Takeda Moriji.\nNel 1942-1943 venne convertita in trasporto e funzion\u00f2 da nave appoggio per sottomarini, cargo e trasporto truppe.\nIl 16 febbraio 1944 arriva alla laguna di Truk, dove imbarca munizioni e truppe della I Brigata Anfibia, destinate a Rabaul\nIl 17 febbraio 1944 viene attaccata all'alba da aerei decollati dall' e viene colpita da quattro bombe. Verso le 8:30 dello stesso giorno, durante un altro attacco, viene colpita nel magazzino da un siluro che innesca un incendio. L'esplosione delle munizioni immagazzinate distrugge completamente la nave spezzandola a met\u00e0. Affonda in due minuti portando con s\u00e9 945 marinai, i soldati imbarcati e l'Avenger attaccante."}
{"id": "853899", "revid": "935281", "url": "https://it.wikipedia.org/wiki?curid=853899", "title": "Storia della lingua italiana", "text": "La storia della lingua italiana \u00e8 la descrizione diacronica delle trasformazioni che la lingua italiana ha conosciuto nel tempo.\nL'eredit\u00e0 latina.\nL'italiano \u00e8 una lingua romanza, cio\u00e8 una lingua derivata dal latino, appartenente alla famiglia delle lingue indoeuropee. L'indoeuropeo \u00e8 una lingua virtuale: essa cio\u00e8 non \u00e8 storicamente verificata, ma \u00e8 stata ricostruita retrospettivamente a partire da diverse lingue, sia moderne sia antiche. Si immagina che un gruppo di trib\u00f9, dislocate tra Europa e Asia tra il IV e il III millennio a.C. e parlanti dialetti affini, si sia sparso attraverso diverse migrazioni, assorbendo le parlate dei popoli conquistati.\nVerso la fine del II millennio a.C., una delle popolazioni indoeuropee, che parlava il dialetto destinato a diventare la lingua latina, si install\u00f2 nella penisola italiana.\nSecondo l'idea tradizionale, quindi, in et\u00e0 classica il latino si impose sulle lingue delle popolazioni con cui i Romani si imbatterono nella penisola italiana. Se tra il III e il II secolo a.C. la penisola italiana \u00e8 ancora costellata da diverse parlate, al tempo di Augusto esse sono ridotte a \"vernacoli di scarsa importanza\".\nIl ligure, gi\u00e0 profondamente compromesso dall'impatto con le lingue celtiche, viene definitivamente dissolto dall'avanzare del latino.\nLa guerra sociale (88 a.C.), che vede i Romani sconfiggere diverse popolazioni italiche ribelli, segna il declino dell'etrusco e delle lingue osco-umbre. Bruno Migliorini nota che, a quanto sembra, dell'etrusco \"nessuna iscrizione sia posteriore all'era cristiana\": pare, comunque, che l'imperatore Claudio (I secolo d.C.), nei suoi studi di etrusco, si avvalesse di parlanti e che la lingua fosse dunque ancora viva. \u00c8 poi probabile che l'etrusco sia persistito come lingua cultuale fino al IV secolo d.C. e che gli \"Etrusci haruspices\" che accompagnavano gli eserciti di Giuliano consultassero libri ancora scritti in etrusco.\nIl celtico potrebbe essere sopravvissuto in Gallia (e in particolare nelle Alpi elvetiche) fino al V secolo d.C. e forse oltre.\nLa persistenza del greco in Calabria e Puglia in et\u00e0 imperiale rimane questione controversa: probabilmente fu il prestigio culturale della lingua e il fatto che fosse lingua ufficiale della parte orientale dell'Impero ad aver tenuta accesa una qualche resistenza, fino al rinnovamento bizantino.\nIl ruolo del latino parlato.\nPer definire il rapporto tra latino e italiano \u00e8 molto importante delineare lo sviluppo del latino parlato, con le sue variazioni diatopiche (da luogo a luogo) e diastratiche (secondo la stratificazione delle classi sociali), in particolare a partire dall'et\u00e0 imperiale.\nIl latino parlato correntemente dal popolo non corrispondeva al latino classico, modello letterario codificato da alcuni autori tra il I secolo a.C. e il I secolo d.C. e poi oggetto di studio in epoca moderna. Il cosiddetto latino volgare si presentava in diverse forme, con forti variazioni diatopiche: da esso sorsero le diverse lingue neolatine. Il latino volgare era, in quanto lingua parlata, di gran lunga pi\u00f9 sensibile al cambiamento di quanto non fosse il latino della tradizione letteraria. Ci\u00f2 nonostante esso conservava molti tratti che avevano accompagnato la lingua latina fin dalla sua fase arcaica. Ad esempio, la caduta della \"-m\" finale (il fenomeno che ha condotto dall'accusativo \"fontem\" all'italiano \"fonte\") si registra gi\u00e0 in iscrizioni arcaiche e, per quanto censurato, fin\u00ec per affermarsi nel Basso Impero: in poesia, peraltro, la \"-m\" finale seguita da parola iniziante con \"a-\" non veniva pronunciata. Per quel che riguarda le variazioni diastratiche, gi\u00e0 le fonti classiche danno conto di quelle dell'epoca: si parla di \"sermo plebeius\", \"militaris\", \"rusticus\", \"provincialis\".\nQuanto alle direttrici del cambiamento, si possono indicare per esempio la scomparsa dei casi e la nascita degli articoli. Per quanto riguarda gli articoli, Caddero inoltre le consonanti finali delle parole (es.: \"amat\" divent\u00f2 \"ama\").\nImportanti fondamenti del cambiamento del latino parlato sono due fatti storici:\nEsiste una tradizione aneddotica sulla propensione di Augusto verso i volgarismi, forse difficile da valutare, ma certamente sintomatica. Quanto al Cristianesimo, \u00e8 incalcolabile la sua influenza linguistica: ci\u00f2 sia per quanto riguarda il lessico, che viene influenzato da una nuova sensibilit\u00e0 e da un nuovo armamentario concettuale, sia per quanto riguarda il rivolgimento a livello di strutture sociali. Il trionfo linguistico del Cristianesimo risale al IV secolo d.C.: per lungo tempo, la lingua dei cristiani \u00e8 una sorta di lingua speciale, utile per rinserrare \"legami sociali e religiosi\" tra persone della stessa fede o comunque intente a ragionare sui medesimi (nuovi) concetti.\nIn questo contesto, \u00e8 facile constatare che la lingua scritta \u00e8 pi\u00f9 conservativa, anche se sarebbe erroneo concepire latino parlato e latino scritto come due mondi separati: l'influenza delle due forme di espressione fu reciproca e forte, e la stessa lingua parlata dagli analfabeti influ\u00ec sulla lingua scritta e sorvegliata. Si pu\u00f2 osservare che \"la lingua letteraria si costitu\u00ec attraverso una stilizzazione del parlato\": ci\u00f2 accadde ai tempi della Repubblica (convenzionalmente a partire da Livio Andronico, nel 240 a.C.). Le differenze tra parlato e scritto, lievi all'inizio, finiranno per essere assai forti, ma prima dell'Impero lo scarto riguardava pi\u00f9 una questione di stile e di registro: non ci troviamo, insomma, affatto di fronte a due lingue diverse. Quando Cicerone scrive a Papirio Peto:\nquel \"plebeio sermone\" non va certo inteso come \"latino volgare\": Cicerone intende solo \"alla buona\".\nLe cose, comunque, cambiano in et\u00e0 imperiale: anche se le variet\u00e0 diatopiche delle diverse province dell'Impero restano reciprocamente compatibili, si fa sempre pi\u00f9 forte l'influenza del parlato meno colto, il che \u00e8 particolarmente vero con la cosiddetta crisi del III secolo, \"quando [...] l'ignoranza dilaga\". Anche in questa fase i grammatici cercano di proteggere la lingua dalla \"corruzione\", non solo a Roma, ma anche nelle province. La forza innovativa della lingua parlata, almeno fino alla crisi del III secolo, obbedisce comunque agli orientamenti accolti nella capitale o in essa partoriti. Dopo la crisi, invece, il prestigio di Roma \u00e8 compromesso: le premesse di questa spinta centrifuga possono essere trovate in quella \"nova provincialium superbia\" di cui si lamenta il senatore Trasea Peto ai tempi di Nerone (Tacito, \"Annales\", XV, 20). Significative sono, a questo proposito, le elezioni a imperatore di personaggi come Traiano e Adriano (nati entrambi a Italica, nei pressi dell'odierna Siviglia) o Antonino Pio e Marco Aurelio (di origine gallica).\nEvoluzioni fonologiche dal latino all'italiano: il vocalismo.\nIl latino aveva dieci vocali: le stesse cinque vocali dell'alfabeto latino moderno potevano essere articolate brevi o lunghe (la quantit\u00e0 vocalica era distintiva) e \"con ogni probabilit\u00e0 quello fra i caratteri dell'accento che aveva valore distintivo era l'altezza musicale\". Cos\u00ec, ad esempio, \"v\u0115nit\" (con la \"e\" breve) voleva dire \"viene\", mentre \"v\u0113nit\" (con la \"e\" lunga) voleva dire \"venne\". Allo stesso modo \"s\u014flum\" voleva dire \"suolo\", mentre \"s\u014dlum\" voleva dire \"solo\" o \"solamente, soltanto\". Questo sistema a lungo andare venne meno e nel vocalismo latino fin\u00ec per essere determinante non pi\u00f9 la quantit\u00e0, ma il timbro (o qualit\u00e0), cio\u00e8 se la vocale era chiusa o aperta, mentre al posto dell'altezza musicale l'accento si fa intensivo. Il sistema pi\u00f9 diffuso in Rom\u00e0nia era costituito da sette vocali: \"i\", \"\u00e9\", \"\u00e8\", \"a\", \"\u00f2\", \"\u00f3\", \"u\", dove \"\u00e8\" rappresenta la \"e\" aperta (), \"\u00e9\" la \"e\" chiusa ().\nVocali toniche: il dittongamento.\nIn fiorentino \"\u00e8\" e \"\u00f2\" toniche in sillaba aperta (cio\u00e8 terminante con vocale) dittongarono secondo il seguente schema:\nCome accennato, il fenomeno si presenta solo in caso di sillaba aperta e non nel caso di sillaba implicata (cio\u00e8 terminante come consonante). Cos\u00ec:\nVocali atone: semplificazione.\nDelle dieci vocali atone (protoniche o postoniche, cio\u00e8, rispettivamente, poste prima o dopo la sillaba accentata) del latino, si passa a cinque.\nAnafonesi.\nToscano \u00e8 anche il fenomeno dell'anafonesi, cio\u00e8 la chiusura delle vocali chiuse \"\u00e9\" e \"\u00f3\", secondo lo schema:\nL'anafonesi avviene in particolari condizioni:\nEvoluzione dei dittonghi latini.\nQuanto ai dittonghi del latino classico (\"ae\", \"oe\", \"au\"), una tipica tendenza del latino parlato (che si riflette nelle lingue romanze) era quella di monottongarli:\nA seconda se la sillaba \u00e8 aperta o implicata, si riproduce quanto detto per l'anafonesi. Cos\u00ec, ad esempio:\nSe gi\u00e0 in qualche caso del latino classico si constata il monottongamento (\"cauda\" \u2192 \"coda\", con \"o\" chiusa), il fenomeno si generalizza nell'alto Medioevo (si passa a \"o\" aperta):\nEpentesi.\nNell'evoluzione dal latino all'italiano si registra in qualche caso l'epentesi, cio\u00e8 il formarsi di una vocale o di una consonante intrusa nella parola. Cos\u00ec, ad esempio:\nSincope.\nPi\u00f9 significativo in questo contesto il fenomeno della sincope, cio\u00e8 la caduta di una vocale all'interno di parola. Ci\u00f2 accade particolarmente nel caso di vocali intertoniche (poste, cio\u00e8, tra sillaba con accento secondario e sillaba tonica), mentre \u00e8 pi\u00f9 raro in caso di vocali postoniche.\nI linguisti hanno registrato che \"l'italiano centrale e meridionale \u00e8, insieme col romeno, meno soggetto alla sincope che lo spagnolo, e questo a sua volta meno che il francese\". Interessanti sono anche casi con esiti diversi: dal latino \"teg\u016dla\" provengono tanto \"tegghia\" (\u2192 \"teglia\") e \"tegola\"; addirittura triplice \u00e8 l'esito di \"fab\u016dla\" (\u2192 \"fola\", \"fiaba\" e \"favola\"). Migliorini ritiene probabile che le diverse forme possano aver convissuto per secoli: una pi\u00f9 tradizionalista, priva di sincope, ed una pi\u00f9 \"plebea\", con sincope.\nSi registrano anche casi di aferesi (\"*illei\" \u2192 \"lei\", dove \"illei\" \u00e8 una parola \"ricostruita\", cio\u00e8 non riscontrata nelle fonti, ma ipotizzata retrospettivamente) e di apocope (\"bon\u012dtatem\" \u2192 \"bontade\" \u2192 \"bont\u00e0\").\nEvoluzioni fonologiche dal latino all'italiano: il consonantismo.\nPer quanto riguarda il consonantismo, si registra, come accennato, la caduta delle consonanti finali (di cui \"-m\" \u00e8 un caso precoce) e, in alcuni casi, la sonorizzazione delle sorde intervocaliche \"p\", \"t\" e \"k\", secondo questo schema:\nLa sonorizzazione occorre anche per \"s\" intervocalica (pi\u00f9 precisamente fricativa alveolare sorda intervocalica), solo che il fatto non \u00e8 registrato graficamente (infatti, la \"s\" di \"rosa\" \u00e8 sonora, la \"s\" di \"casa\" \u00e8 sorda).\nQuesti fenomeni di sonorizzazione non sono, come accennato, sistematici in italiano. Se, infatti, abbiamo\nregistriamo peraltro\nLa \"t\" in finale di parola non lascia quasi traccia in italiano: al pi\u00f9, in alcuni dialetti, mantiene l'antico valore flessionale (in area lucana e calabrese, come in \"mi pi\u00e0citi\": nella stessa area si mantiene \"s\" in finale di parola, che gi\u00e0 in et\u00e0 repubblicana aveva patito un andamento oscillante).\nUna testimonianza di Servio indica che al principio del V secolo si tende a pronunciare assibilate le \"t\" e le \"d\" davanti a vocale.\nSempre a proposito di \"t\" \u00e8 importante una testimonianza del grammatico Papirio:\nQuanto all'aspirata \"h\", si assiste ad una sparizione. Che si tratti di una tendenza rustica \u00e8 forse indicato dal fatto che il fenomeno si ravvisa innanzitutto in parole come \"olus\" e \"anser\". Lo sforzo dei grammatici per tenere in vita la \"h\" \u00e8 testimoniato da diverse iscrizioni, da due prescrizioni della \"Appendix Probi\", nonch\u00e9 da un passo delle \"Confessioni\" di Agostino di Ippona (I.18). \u00c8 invece antica la tendenza a indebolirla quando al centro di parola (\"prehendo\" \u2192 \"prendo\"; \"nihil\" \u2192 \"nil\").\nEsistono poi dei fenomeni di rafforzamento consonantico, testimoniati dalla \"Appendix Probi\": le prescrizioni \"camera non cammara\" e \"aqua non acqua\" indicano che \u00e8 gi\u00e0 in atto una tendenza che si consolida con la lingua italiana, cio\u00e8 appunto il rafforzamento, sia nel caso di consonanti postoniche in parole proparossitone, sia nel caso di \"u\" semiconsonante.\nPer quanto riguarda la prostesi, l'italiano si colloca a met\u00e0 strada tra alcune lingue romanze che l'hanno sempre (come il francese e lo spagnolo, che, ad esempio, hanno rispettivamente \"\u00e9tude\" e \"estudio\" per \"studio\", o \"\u00e9p\u00e9e\" e \"espada\" per \"spada\") e il rumeno che non l'ha mai. Forme come \"istrada\" o \"istudio\" o \"Isvizzera\" sono comunque ormai percepite come desuete dagli italofoni.\nEvoluzione dei nessi consonantici.\nL'evoluzione dei nessi consonantici dal latino all'italiano registra alterazioni di vario genere:\nEvoluzioni morfosintattiche dal latino all'italiano.\nAd un confronto tra il latino classico e quello volgare, si vede che le due lingue appartengono a tipi linguistici differenti. Il cambio, si pu\u00f2 dunque dire, \u00e8 stato radicale e si sostanzia dei seguenti tre punti:\nSemplificazione del sistema delle declinazioni.\nLa quarta e la quinta declinazione del latino classico sono le pi\u00f9 \"deboli\" e scompaiono quasi del tutto:\nA far s\u00ec che si perdesse il sistema di casi e desinenze contribu\u00ec la caduta delle consonanti finali (in particolare \"-m\").\nUna conseguenza molto importante di questa evoluzione riguarda la sintassi: mentre nel latino classico i casi permettevano una grande (anche se non assoluta) libert\u00e0 nell'ordine delle parole, nelle lingue romanze la sintassi si irrigidisce. Cos\u00ec ad esempio:\nTutte queste frasi latine corrispondono alla italiana \"Pietro ama Paola\": in italiano non \u00e8 possibile distinguere il soggetto dall'oggetto se non dalla collocazione nella frase. \"Paola ama Pietro\" avrebbe un significato diverso.\nQuanto alle forme, mentre sopravvivono quelle accusative, le altre perdurano talvolta in forme relittuali. Ad esempio, \"leo\" (\"leone\") ha \"leonem\" per accusativo singolare: con la caduta della \"-m\" si giunge alla forma italiana moderna.\nIl genitivo e il dativo tendono a essere sostituiti dalle forme analitiche \"de\" e \"ad\" rispettivamente.\nScomparsa del neutro.\nI generi si riducono a due, il maschile e il femminile. Alcune forme relittuali del neutro si ritrovano in alcuni plurali femminili:\nPer questi plurali in \"-a\" esiste talvolta anche un plurale regolare \"-i\" con differente significato: mentre con \"ossa\" generalmente si intende in italiano un gruppo di oggetti considerati organicamente (\"le ossa del corpo umano\"), per \"ossi\" si intende una pluralit\u00e0 di oggetti analoghi considerati per\u00f2 individualmente (\"c'erano degli ossi di pollo sparsi sul piatto\"). Altrettanto per \"braccia\": \"le braccia di una donna\" e \"i bracci di una croce\".\nIn alcuni casi, il plurale neutro in \"-a\" \u00e8 stato percepito come un femminile, determinando forme come:\nRistrutturazione del sistema verbale.\nUn altro importante filone di trasformazione nell'evoluzione dal latino classico al latino volgare riguarda il sistema dei verbi:\nAltri fenomeni grammaticali.\nA queste tre modificazioni fondamentali si aggiungano i seguenti fenomeni:\nDa una lingua sintetica a una lingua analitica.\nIl latino classico del I secolo a.C. era una lingua sintetica, sia per la morfologia nominale che per quella verbale. Un sistema di cinque declinazioni e di sei casi permetteva di esprimere diverse funzioni sintattiche attraverso singole parole. Cos\u00ec, alla forma sintetica \"rosae\" corrisponde la forma analitica \"della rosa\" in italiano (una lingua analitica). In latino, peraltro, manca l'articolo: \"agricolae filia\" corrisponde all'italiano \"la figlia del contadino\". Nella morfologia verbale, ad \"amor\" corrisponde \"io sono amato\", ad \"amabar\" corrisponde \"io ero amato\". Per la sintassi, ad una costruzione come \"dico amicum honestum esse\", letteralmente 'dico l'amico onesto essere', corrisponde \"dico che l'amico \u00e8 onesto\", con un passaggio dal modo infinito al modo finito e l'inserimento della congiunzione subordinante \"che\". Il latino volgare, invece, coltivava tratti analitici, che saranno poi ereditati dalle lingue romanze.\nEvoluzioni lessicali dal latino all'italiano.\nIl lessico delle lingue romanze dipende per la maggior parte dal lessico del latino classico. Ecco alcuni casi particolarmente notevoli di evoluzione lessicale nel passaggio dalla lingua latina a quella italiana:\nParole di trafila popolare.\nSolo una parte del vocabolario latino \u00e8 giunta direttamente all'italiano (si parla in questi casi, tanto per l'italiano quanto per le altre lingue romanze, di parole \"di trafila popolare\" o \"ereditarie\"), mentre il grosso \u00e8 stato recepito per adozione \"colta\", scritta, libresca (il che spiega perch\u00e9 in molti casi certe evoluzioni morfologiche o semantiche costanti nelle parole ereditarie non si presentino nella \"trafila dotta\"): questo patrimonio \u00e8 composto di termini latini recuperati e ravvivati nell'uso dall'interesse di un letterato e vengono indicati dai linguisti come \"cultismi\" o \"latinismi\".\nL'analisi dell'evoluzione del latino letterario classico tra il I e il V secolo d.C. deve dunque tenere in conto i molti elementi lessicali che rappresentano una continuit\u00e0 rispetto al passato. Sono diverse centinaia le parole che si sono trasmesse pressoch\u00e9 uguali (dai punti di vista fonetico, morfologico e semantico) dal latino all'italiano, e che quindi saranno state mantenute anche nel latino parlato. Ecco alcuni esempi di parole sopravvissute in quasi tutta la Romania (e che quindi si sono trasmesse anche alle altre lingue romanze):\nVi \u00e8 poi una serie di parole che sono andate sopravvivendo solo nell'area dell'allora Diocesi italiciana. Di seguito qualche esempio:\nRelitti.\nAncora, vi sono parole che i linguisti non hanno rintracciato nei documenti scritti, ma che si suppone siano entrate nel latino parlato e che sono poi sopravvissute nelle diverse lingue romanze. Si tratta per lo pi\u00f9 di parole legate all'ambito agricolo, alla flora, alla fauna. Tali \"relitti\" devono la loro esistenza al fatto che le popolazioni italiche venute a contatto con i Protolatini non rintracciavano nella nuova parlata termini adatti ai significati da esprimere in ambito naturale, costringendo in qualche maniera queste nuove popolazioni ad inglobare tali espressioni. \u00c8 cos\u00ec che il latino ha tratto alcune centinaia di parole dall'etrusco, che per questa via sono passate alle lingue romanze (\"populus\", \"persona\", \"catena\", \"taberna\" ecc.), mentre altre sono state recuperate come latinismi (\"spurius\", \"atrium\", \"idus\", \"histr\u012do\" ecc.).\nSono stati individuati come \"relitti\" parole che il latino ha ereditato da Liguri, Reti e da altre popolazioni minori dell'arco alpino, come \"genista\", \"larix\", \"ligustrum\", \"peltrum\". Il fatto, per\u00f2, che l'antico ligure venisse assorbito dal celtico (che era una parlata indoeuropea) prima che dal latino rende difficile stabilire se questi relitti siano da ascrivere alle parlate preindoeuropee o al celtico stesso.\nLa conquista della Gallia, iniziata nel II secolo a.C. e portata a termine da Gaio Giulio Cesare dal 58 al 51/50 a.C. e da lui narrata nel \"De bello Gallico\", e i rapporti assai stretti che si instaurarono tra questa regione e Roma determinarono un'intensa penetrazione nel latino di diversi vocaboli di origine gallica: tra questi \"betulla\", \"verna\", \"beccus\", \"lancea\", \"carrus\", \"benna\", \"braca\". In taluni casi, i linguisti hanno ricostruito delle forme, come nel caso di \"pettia\" (da cui \"pezza\" e \"pezzo\"), \"camminum\", \"comboros\" (\"trinceramento d'alberi\", da cui \"ingombro\" e \"sgombero\"), \"pariolum\" (da cui \"paiolo\").\nQuanto ai vocaboli di origine osco-umbra, vi sono diversi termini entrati gi\u00e0 in epoca classica, come \"bos\", \"bufalus\", \"lupus\", \"scrofa\", \"ursus\", \"anas\" (\"anitra\"), \"turdus\", \"casa\", \"lingua\", \"lacrima\", \"consilium\" ecc., ma qui interessano di pi\u00f9 quelli testimoniati solo dopo (e comunque poco), come \"ilex\", \"pomex\", \"terrae tufer\" (da cui \"tartufo\") e quelli ricostruiti, come \"bufulcus\", \"tafanus\", \"metius\", \"octufer\", \"glefa\" (in latino rispettivamente \"bubulcus\", \"tabanus\", \"mitius\", \"october\", \"gleba\").\nImportanza dei grecismi latini per l'italiano.\nSono diverse centinaia le parole greche cos\u00ec radicate nella lingua latina da sopravvivere e giungere fino ad alcune lingue romanze. Per quanto riguarda l'italiano, ecco un elenco parziale di parole che originano per questa via:\nA queste va aggiunta \"cima\", pur se in latino il termine \"cyma\" \u00e8 attestato solo nel senso di \"germoglio\".\nPassando al regno animale, alcuni pochi che originano dal greco sono animali terrestri (come \"fagiano\" e \"scoiattolo\"), ma i pi\u00f9 sono animali marini, come:\nAppartengono all'ambito marittimo le parole \"scalmo\" e \"nolo\", e - originariamente - anche \"governare\" e \"pelago\" (voce dotta nel senso di \"mare\", ma che \u00e8 stato anche inteso popolarmente come \"avvallamento\").\nAl novero dei grecismi latini vanno riferiti alcuni nomi di oggetti domestici o usati dagli artigiani, come:\nParole di trafila dotta.\nI latinismi, un particolare tipo di cultismo, sono una componente essenziale dell'italiano contemporaneo. Non \u00e8 raro che tra due allotropi sviluppatasi da una stessa base, quello pi\u00f9 comune oggi \u00e8 proprio quello di trafila dotta.\nLa lingua parlata fino al Mille.\nAl termine dell'et\u00e0 classica sicuramente il latino parlato aveva un ruolo importante in penisola. Tale idioma era parlato sicuramente dagli abitanti di Roma e del Lazio, pi\u00f9 quelli delle aree popolate direttamente da romani. La forma esatta di questa lingua e la sua vicinanza al latino scritto non sono per\u00f2 facili da accertare. Tra gli studiosi recenti, J\u00f3zsef Herman ipotizza che ancora per tutto il VI secolo gli abitanti dell'area europea dominata da Roma, e a maggior ragione gli italici, parlassero (o \"credessero di parlare\") latino. Dai documenti scritti non si ricavano per\u00f2 testimonianze esplicite.\nIn questo contesto si inseriscono le invasioni barbariche, con l'insediamento di diverse popolazioni germaniche nella penisola. Al di l\u00e0 dell'ingresso nelle lingue italiche di qualche centinaio di parole germaniche, per\u00f2, la presenza dei barbari non sembra aver lasciato tracce linguistiche dirette; le loro lingue scomparvero comunque entro il Mille, lasciando poche testimonianze scritte (della lingua dei longobardi, che pure dominarono per due secoli una buona parte dell'Italia settentrionale e meridionale, non \u00e8 stata tramandata neanche una singola frase: come testimonianza esplicita rimangono solo alcune parole longobarde citate in opere scritte in latino).\nSolo poco prima del Mille compaiono documenti in cui si registra una lingua parlata che, agli occhi di chi scriveva, sembrava ormai qualcosa di diverso dal latino. I primi documenti di questo tipo sicuramente databili risalgono infatti al X secolo, in ritardo rispetto ad altre aree come quella spagnola e francese.\nIn questo periodo, con ogni probabilit\u00e0, la maggioranza delle popolazioni italiche parlava un proprio \"volgare\", diatopicamente distinto e molto diverso dal latino classico. Il latino restava per\u00f2 in uso presso una minoranza di persone istruite, in massima parte sacerdoti e monaci della chiesa cattolica, che probabilmente se ne servivano spesso anche come lingua della conversazione.\nPrime attestazioni antiche del volgare italiano.\n\u00c8 solo intorno al XIII secolo che alcuni scrittori scelgono sistematicamente e con coscienza il volgare come lingua per scopi artistici. Per altri generi di scrittura, come quella di natura pratica o occasionale, si pu\u00f2 retrodatare ad altri casi pi\u00f9 antichi, pur se modesti e occasionali. Le pi\u00f9 antiche scritture in volgare rintracciate appartengono a testi come rogiti o verbali di processo, cio\u00e8 documentazione d'archivio. Ricorrenze precedenti (come graffiti o brevi note) sono discusse, in quanto non \u00e8 chiara la coscienza linguistica dello scrivente, se gli fosse cio\u00e8 chiaro di aver operato una scelta precisa per il volgare o se pensasse piuttosto di scrivere ancora in latino.\nL'iscrizione della catacomba di Commodilla.\nTra il VI-VII secolo e la met\u00e0 del IX va datata l'iscrizione della catacomba di Commodilla: si tratta di un testo di natura effimera, forse vergato da un prete che officiava nella catacomba. Recita:\nUna traduzione potrebbe essere \"Non dire quei segreti (orazioni segrete) ad alta voce\".\nL'Indovinello veronese.\nDell'VIII-IX secolo \u00e8 l'Indovinello veronese:\nIl Placito capuano.\nMaggiore accordo tra gli studiosi c'\u00e8 nel dare la palma di \"atto di nascita\" della lingua italiana al Placito capuano del 960. Tale propensione nasce soprattutto in ragione dell'ufficialit\u00e0 di tale documento, trattandosi di un verbale notarile su pergamena, e della chiara coscienza linguistica che ha il redattore (un tale Atenolfo, notaio) dell'uso che fa del volgare. Il contenzioso vede di fronte un tale Rodelgrimo di Aquino e l'abate del monastero di Montecassino. Il placito origina dalla necessit\u00e0 di registrare le testimonianze di tre intervenuti in favore del monastero: la scelta \"normale\" sarebbe stata quella di \"tradurre\" in latino le deposizioni formulate in volgare (e uno dei tre testimoni, un tale Gariperto, \u00e8 notaio egli stesso, per cui non avrebbe avuto problemi ad usare una formula di giuramento in latino), ma nell'occasione del Placito capuano viene fatta una scelta diversa e al latino del verbale si accompagna il volgare delle formule testimoniali. Ecco, nella parte finale del Placito, come viene registrata la testimonianza di Gariperto:\nQuesta formula in volgare non va intesa come una registrazione del parlato, poich\u00e9 viene ripetuta sempre nella stessa forma ed \u00e8 anzi stata fissata dal giudice Arechisi nella precedente udienza. Si tratta, dunque, gi\u00e0 di una standardizzazione. \u00c8 possibile che la scelta di usare il volgare origini da una precisa scelta di ordine giuridico da parte dell'abate: si intese forse rendere comprensibile il verbale ad una platea ampia, anche estranea alla causa, per dissuadere altri soggetti dal ritornare sul conteso.\nL'iscrizione della basilica di San Clemente.\nDella fine dell'XI secolo \u00e8 l'iscrizione della basilica di San Clemente, un testo organico ad un affresco (quindi non posticcio come l'iscrizione di Commodilla) che raffigura i vani tentativi del patrizio Sisinnio di far catturare san Clemente. Il testo \u00e8 composto di frasi in latino e in volgare, che identificano i personaggi raffigurati e danno loro parola. Il volgare \u00e8 adottato per far parlare Sisinnio:\ncio\u00e8 \"Fagliti dietro col palo, Carboncello - Figli di puttana, tirate\", mentre il latino serve a spiegare l'affresco e funge da giudizio:\nDal Mille al Rinascimento.\nA partire dall'anno Mille i documenti cominciano a fornire testimonianze di lingua parlata: in numero ridotto fino al Duecento, e poi con una documentazione abbondantissima.\nSan Francesco d'Assisi (1181-1226) fu uno dei primi autori a lasciare testi poetici basati in buona parte sulla sua lingua madre (il volgare umbro), componendo il breve \"Cantico delle creature\":\nAgli ultimi anni del Duecento risale il Novellino, raccolta anonima di novelle toscane limpida testimonianza di quanto, fuori dall'ambito poetico, il volgare fiorentino fosse ormai simile alla lingua italiana moderna. Ecco come viene descritto l'incontro di Narciso con l'immagine di se stesso:\nLa poesia di Dante Alighieri e di Francesco Petrarca dett\u00f2 le regole che l'intera produzione letteraria poetica avrebbe dovuto seguire da quel momento: l'uso del volgare, pur con tutte le differenze che intercorrono dalla lingua parlata all'artificiosit\u00e0 della composizione poetica. Giovanni Boccaccio, grandioso prosatore fiorentino vissuto nel pieno XIV secolo, cos\u00ec spiega il pasto della padrona di uno dei suoi personaggi, nel \"Corbaccio\":\nLo stile della sua opera pi\u00f9 famosa, il \"Decameron\", \u00e8 per\u00f2 pi\u00f9 affettato e difficile da comprendere per i locutori dell'italiano moderno:\n\u00c8 senza dubbio possibile intravedere la ricercatezza della sintassi potentemente ipotattica, tipica di una tradizione che richiama la prosa latina, e dunque uno studio certamente pi\u00f9 spontaneo della poesia, ma ancora relativamente lontano dal volgare parlato, che almeno a Firenze si poteva gi\u00e0 considerare somigliante all'italiano di oggi.\nIn questo periodo solo piccole minoranze di persone istruite, e limitatamente a determinate circostanze, si esprimono in latino o in un volgare ripulito dai tratti locali pi\u00f9 marcati.\nDal Cinquecento all'Ottocento.\nNel Cinquecento, grazie soprattutto all'influente azione di Pietro Bembo, il fiorentino trecentesco di Petrarca e di Boccaccio diventa il modello linguistico pi\u00f9 importante per i letterati italiani. A fine Cinquecento esiste ormai un modello comune e unitario per la lingua scritta, coincidente in sostanza con l'italiano moderno. \nIl parlato ha ormai una forma poco distinguibile dalla lingua di oggi, come dimostra questo dialogo riportato da Barra, uno dei personaggi del \"Candelaio\" di Giordano Bruno:\nSe per tutto il Settecento e l'Ottocento la lingua di prestigio \u00e8 il francese, tanto da portare l'uso di vocaboli d'Oltralpe per la gran parte degli oggetti di arredamento e abbigliamento, l'influenza nei dialetti pi\u00f9 geograficamente e glottologicamente vicini al francese \u00e8 fortissima.\nDal Risorgimento a oggi.\nLa diffusione dell'italiano letterario come lingua parlata \u00e8 un fenomeno relativamente recente. Nella sua \"Storia linguistica dell'Italia unita\" (1963) Tullio De Mauro ha stimato che al momento dell'unificazione solo il 2,5% degli abitanti d'Italia potesse essere definito \"italofono\". In mancanza di rilevazioni dirette, le stime di De Mauro si fondano solo su evidenze indirette (in particolare il livello di alfabetizzazione, su cui esistono dati abbastanza affidabili) e sono state quindi molto dibattute. Secondo la stima di Arrigo Castellani, invece, nel 1861 la percentuale di persone in grado di parlare in italiano era di almeno il 10% (2.200.000 circa), di cui la gran parte era rappresentata dai toscani, considerati italofoni per \u201cdiritto di nascita\u201d; 435.000 erano invece gli \u201citalofoni per cultura\u201d cio\u00e8 quelli che avevano appreso la lingua grazie allo studio scolastico. A costoro andavano tuttavia aggiunti anche gli abitanti di Roma e degli altri centri dell\u2019Italia mediana in cui si parlavano variet\u00e0 linguistiche vicine al toscano.\nIl dibattito risorgimentale sull'esigenza di adottare una lingua comune per l'Italia, che proprio nell'Ottocento stava nascendo come nazione, aveva visto il coinvolgimento di varie personalit\u00e0 come Carlo Cattaneo, Alessandro Manzoni, Niccol\u00f2 Tommaseo, Francesco De Sanctis.\nSi deve in particolare al Manzoni l'aver elevato il fiorentino a modello nazionale linguistico, con la pubblicazione nel 1842 de \"I promessi sposi\", che sarebbe diventato il testo di riferimento della nuova prosa italiana. La sua decisione di donare una lingua comune alla nuova patria, da lui riassunta nel celebre proposito di \u00absciacquare i panni in Arno\u00bb, fu il principale contributo di Manzoni alla causa del Risorgimento.\nFra le sue proposte in seno al dibattito sull'unificazione politica e sociale dell'Italia, egli sosteneva inoltre che il vocabolario fosse lo strumento pi\u00f9 idoneo per rendere accessibile a tutti il fiorentino a livello nazionale.\nCon l'unificazione politica l'italiano si diffonde anche come lingua parlata. Nel Novecento i mezzi di comunicazione di massa contribuirono con forza a questa diffusione. All'inizio del terzo millennio le indagini ISTAT mostrano che la maggior parte della popolazione italiana \u00e8 in grado di esprimersi in italiano ad un buon livello.\nLinee evolutive principali.\nPer descrivere le caratteristiche dell'italiano parlato contemporaneo, leggermente diverso rispetto alla lingua tradizionale delle grammatiche, si fa oggi spesso riferimento alla categoria di \"italiano neostandard\". \u00c8 infatti importante considerare che l'italiano \u00e8 una lingua grammaticalmente instabile, ancora non del tutto assestata: importanti sollecitazioni dei parlanti prefigurano una rilevante alterazione in ambiti di primaria importanza e ci\u00f2 a dispetto del fatto che, finora, l'italiano ha mostrato di appartenere ad un preciso tipo linguistico, caratterizzato, in rapporto alla lingua latina, da una forte \"conservativit\u00e0\". Questi fenomeni di ristrutturazione d'impianto sono forse dovuti al fatto che l'italiano \u00e8 stato a lungo una lingua esclusivamente scritta: non solo si registra l'affiorare di aspetti caratteristici dei suoi dialetti, ma si avverte anche un movimento di \"semplificazione\": le aree toccate da questa linee evolutive non sembrano essere quelle pi\u00f9 conservative (sempre in rapporto al latino), ma quelle a maggior grado di complessit\u00e0, come se, una volta realizzata la sua natura di \"lingua parlata\" a livello massivo, i parlanti abbiano opposto una resistenza alle forme pi\u00f9 intricate e percepite come innecessarie. Giovanni Nencioni scrive che questa crisi di stabilit\u00e0 della lingua italiana va attribuita alla \"rapida e impetuosa estensione della lingua nazionale a milioni di cittadini di scarsa cultura e di permanente soggezione al sostrato dialettale\".\nVa detto che questa ristrutturazione d'impianto non \u00e8 operativa a livello di \"sistema\" (la \"langue\" di Saussure). Se si applica all'italiano la specificazione della bipartizione \"langue\"/\"parole\" operata dal linguista rumeno Eugen Co\u0219eriu, che distingue \"sistema\", \"norma\" e \"uso\", possiamo dire che la ristandardizzazione della lingua italiana \u00e8 attiva su un piano dialettico tra \"norma\" (intesa come \"norma sociale\" o \"norma degli utenti\" e formantesi nei testi degli scrittori e nei discorsi dei parlanti) e \"uso\". Non sono quindi in discussione assunti di sistema, come ad esempio l'accordo tra pronome soggetto e verbo (*\"io mangia\") o la posizione delle preposizioni rispetto agli elementi da esse modificati (*\"la sorella Marco di ha detto che non viene\"). Fin dalle origini l'italiano ha visto oscillazioni nell'uso. Tali oscillazioni d'uso possono determinare riflessi sulla norma o meno. Basti pensare ai congiuntivi fantozziani del tipo \"Vadi lei\": per quanto fossero gi\u00e0 usati da autori come Ariosto, Machiavelli, Leopardi, la norma sociale li sanziona con una certa fermezza. Altre oscillazioni d'uso vengono affrontate pi\u00f9 dubitativamente dagli utenti, in modo che si crea una dialettica tra standard normativo (espresso da grammatici ed eruditi) e standard sociale (espresso soprattutto da categorie socio-professionali cui in un dato momento storico viene affidato un ruolo guida). Questa dialettica \u00e8 nel segno dell'avvicinamento: da un lato il tasso di normativit\u00e0 delle grammatiche si \u00e8 abbassato, dall'altro la norma sociale ha manifestato maggiore tolleranza verso alcuni fenomeni che prima erano ritenuti appannaggio di registri substandard.\nSe verso la fine del XX secolo il linguista e dialettologo Tullio Telmon poteva affermare che l'italiano era privo di una variet\u00e0 standard, agli inizi del XXI secolo tale affermazione, pur rimanendo vera, va riconsiderata. In sintesi:\nVa comunque sottolineato che l'utente medio tende ad interpretare il rapporto tra norma e uso in termini piuttosto netti, come se a separarli stesse una demarcazione indiscutibile e univoca. Questa sensibilit\u00e0 ha determinato il successo commerciale di molte operazioni editoriali tese ad offrire all'utente un soccorso \"emergenziale\" rispetto ai dubbi grammaticali.\nEvoluzione dell'area lessicale.\nL'italiano dalla seconda met\u00e0 del XX secolo si caratterizza sempre di pi\u00f9 a livello lessicale per:\nFenomeni di semplificazione.\nSemplificazione del sistema verbale.\nImportanti fenomeni di semplificazione sono ravvisabili nel sistema verbale: tra tutte le forme finite dei verbi regolari, l'uso nel parlato \u00e8 concretamente garantito solo a poche di esse, e anzi solo nello scritto pi\u00f9 sorvegliato e accurato se ne fa un uso integrale.\nDelle varie forme verbali di cui l'italiano dispone, quelle usate correntemente (a prescindere dalle variazioni diastratiche) sono le seguenti (si considerano solo i tre modi principali):\nNon \u00e8 improbabile che l'italiano stia attraversando un processo di semplificazione quale quello esperito gi\u00e0 da tempo dalle lingue francese e spagnola. Nel complesso, infatti, queste due lingue hanno un sistema verbale pi\u00f9 semplice di quello italiano, almeno quanto alle forme effettivamente usate. Ad esempio, la frase \"Disse che sarebbe venuto\", in francese e in spagnolo viene resa rispettivamente:\ncio\u00e8 attraverso l'utilizzo del condizionale presente. L'italiano ha a lungo oscillato tra la soluzione \"...che sarebbe venuto\" e \"...che verrebbe\" (quest'ultima usata, ad esempio, da Alessandro Manzoni, ma anche successivamente). La prima soluzione, che appare ormai consolidata, rappresenta una anomalia nel contesto delle lingue romanze.\nIndagini su campioni di parlanti confermano un utilizzo parsimonioso della ricca variet\u00e0 di forme verbali dell'italiano. Ad esempio, il campione analizzato da Miriam Voghera e pubblicato nel 1992 riporta che in clausole principali, tra il totale delle forme verbali adottabili, nel 91,3% dei casi si \u00e8 usato il modo indicativo, solo nel 4% il modo condizionale. Ancora, se si interrogano questi dati relativamente alla frequenza dei tempi dell'indicativo in clausole principali, nel 79,4% dei casi si \u00e8 usato l'indicativo presente, nel 10,4% dei casi il passato prossimo, l'imperfetto nel 5,7% dei casi. Passando alla frequenza d'uso delle forme verbali in clausole subordinate, l'indicativo registra il 62,9% delle ricorrenze, l'infinito il 22,9%, mentre congiuntivo e condizionale (forme in linea teorica elettive per le clausole subordinate) rispettivamente il 4,5% e lo 0,7%.\nNel parlato (specie nei registri pi\u00f9 informali), il passato remoto viene usato raramente. Dal punto di vista aspettuale, la gestione \u00e8 affidata all'alternanza tra imperfetto e passato prossimo. Appaiono cos\u00ec grammaticali frasi come:\nSi va poi indebolendo in italiano lo statuto del futuro. Il futuro semplice viene sempre pi\u00f9 percepito come sostenuto e sostituito dal presente indicativo (e la stessa cosa accade in altre lingue, inglese e spagnolo, ad esempio):\nQuanto al futuro anteriore, viene usato di rado e percepito come ricercato; non, per\u00f2, nel caso appaia in frase principale, con la funzione di attribuire a questa un carattere di supposizione e dubbio:\nSi tratta del cosiddetto \"futuro epistemico\", che pu\u00f2 anche esprimere un rapporto cronologico di contemporaneit\u00e0 (in questo caso con il futuro semplice):\nInversamente, si irrobustisce lo statuto dell'imperfetto, che sta diventando una delle forme verbali italiane pi\u00f9 versatili. A ci\u00f2 si aggiunga il ruolo che sta progressivamente assumendo nel periodo ipotetico, in particolare quello della \"irrealt\u00e0\":\nQuesto rafforzamento dello statuto dell'imperfetto non \u00e8 per\u00f2 n\u00e9 recente n\u00e9 esclusivo dell'italiano. Da Dante fino a Manzoni sono state adottate soluzioni come\nDiversi secoli fa un fatto analogo accadde alla clausola ipotetica francese:\nQuesta tendenza alla semplificazione del periodo ipotetico \u00e8 antica in italiano e anzi \"le lingue romanze si possono dire funzionalmente (se non quantitativamente) dominate dall'imperfetto\": sotto questo aspetto, quindi, l'italiano si conforma al tipo delle lingue romanze.\nUn sovraccarico funzionale dell'imperfetto \u00e8 ravvisabile anche in altri contesti, in cui questo tempo assume ancora funzioni modali:\nInsieme al trapassato prossimo, l'imperfetto \u00e8 anche usato per esprimere il \"futuro nel passato\", come in:\nSemplificazione del sistema pronominale.\nPur risultando assai definito in rapporto ad altre lingue, il sistema dei pronomi della lingua italiana (tanto atoni, quanto tonici) \u00e8 soggetto ad un importante fenomeno di semplificazione.\nSe si considerano i pronomi soggetto, la lingua italiana \u00e8 dotata di forme toniche per la 1\u00aa, la 2\u00aa e la 3\u00aa persona singolare e per la 3\u00aa persona plurale, cio\u00e8 \"io\", \"tu\", \"egli\"/\"ella\" ed \"essi\"/\"esse\". Esistono forme speciali nel caso il pronome funga da complemento (\"me\", \"te\", \"lui\"/\"lei\", \"loro\") e, nel caso della 3\u00aa persona (singolare e plurale), sono anche previste forme diverse per designare persone, da un lato, e, dall'altro, oggetti e non-persone in genere (\"egli\"/\"esso\"; \"ella\"/\"essa\"), mentre \"essi\" ed \"esse\" fanno riferimento sia a persone che a non-persone, con la sola distinzione di genere (biologico o solo grammaticale). A ci\u00f2 si aggiungano tre fattori di complicazione, cio\u00e8 l'impossibilit\u00e0 di:\nIn tutti questi casi vanno utilizzati i pronomi \"lui\" e \"lei\".\nDi fatto, questo complicato sistema viene naturalmente semplificato dai parlanti. Innanzitutto si assiste ad una espansione delle forme di pronome originariamente destinate ad indicare l'oggetto. Ci\u00f2 per\u00f2 non vale per la prima persona (frasi come \"Me sono contento\" appartiene esclusivamente a variet\u00e0 popolari o regionali), mentre per la seconda persona singolare l'espansione di \"te\" a danno di \"tu\" \u00e8 ancora limitata e circoscritta alle regioni centro-settentrionali. L'uso di \"lui\", \"lei\" e \"loro\" prevale poi anche negli altri casi, senza quindi distinzione in base alla posizione del pronome (se prima o dopo il predicato verbale) e senza distinzione tra persone e non-persone.\nRaffaele Simone fa notare come la questione della semplificazione del sistema pronominale appartenga da lungo tempo alla riflessione grammaticale italiana (\u00e8 gi\u00e0 presente nelle \"Prose della volgar lingua\" di Pietro Bembo, opera pubblicata nel 1525) e che del sistema semplificato esiste traccia in ogni periodo (da Dante a Pirandello, passando per Manzoni).\nEsiste poi un'incertezza per quanto riguarda sostantivi che detengano insieme i tratti [non-umano] e [non-animato], per cui, riferendosi ad esempio a termini come \"capitalismo\", \"cultura\", \"bont\u00e0\" etc., i parlanti adottano, a seconda delle variet\u00e0 diafasiche, \"esso\"/\"essa\" o \"lui\"/\"lei\".\nPer quel che riguarda i pronomi \"esso\" ed \"essa\", risultano sempre pi\u00f9 debolmente utilizzati e sostituiti dal grado zero. Ad esempio, nella frase\nil pronome viene cancellato per giungere alla forma\nComplessivamente, si registra un'espansione del campo di utilizzo dei pronomi \"lui\"/\"lei\"/\"loro\", che dunque vengono sempre pi\u00f9 usati anche come soggetti, funzione che \u00e8 peraltro attestata nei secoli e tradizionalmente osteggiata dai grammatici.\nLe semplificazioni summenzionate, anche in questo caso, rispettano l'andamento generale delle lingue romanze: ad esempio, in francese i pronomi soggetto \"il\", \"elle\", \"ils\" ed \"elles\" designano indistintamente persone e non-persone (e cos\u00ec anche per la lingua spagnola, con i pronomi soggetto \"\u00e9l\", \"ella\", \"ellos\", \"ellas\").\n\u00c8 poi possibile associare questa espansione dei pronomi \"lui\"/\"lei\", \"loro\" al concetto di Standard Average European (SAE), sorta di \"lega linguistica\" che rende possibile considerare diverse lingue neolatine e germaniche appartenenti ad una medesima \"koin\u00e8\".\nSemplificazione del sistema dei clitici.\nL'italiano \u00e8 dotato di un assai complesso sistema di particelle pronominali atone, dette \"clitici\" (un sistema che \u00e8 costituito soprattutto da pronomi e che comprende alcune forme avverbiali). I clitici \"costituiscono un microsistema unico tra le lingue romanze, e probabilmente anche rispetto ad altre famiglie - un vero carattere originale\". Ecco, schematicamente, come funziona il sistema:\nSono da segnalare i seguenti fenomeni:\nLa serie delle particelle atone \u00e8 poi accompagnata da una serie di pronomi tonici, sempre con distinzione di caso (accusativo e dativo): \"io\", \"me\", \"tu\", \"te\", \"lui\", \"lei\", \"noi\", \"voi\", \"loro\". Tali pronomi tonici consentono di enfatizzare il ruolo delle persone, strategia che non funziona con i clitici (\"Ce l'ha con me, non con te\"; oppure la frase \"mi ha chiamato\", senza enfasi, diventa \"ha chiamato me\", con messa in rilievo).\nLa ricchezza del sistema e la sua estrema complicatezza nel tempo ha determinato fra i parlanti una reazione orientata alla semplificazione. Semplificazioni notevoli che sono in corso (talune soggette a controversia):\nVa poi segnalata un'antica tendenza dell'italiano, cio\u00e8 quella di ordinare sequenze del genere verbo-dativo clitico-preposizione: cos\u00ec come nella summenzionata iscrizione di San Clemente si aveva \"F\u00e0lite dereto co lo palo\", cio\u00e8 \"Fagliti...\", si hanno le correnti espressioni \"Vagli dietro\", \"Vienimi dietro\" ecc. Collegate a questo aspetto sono costruzioni diffusissime nell'italiano contemporaneo come \"Escici insieme\" invece di \"Esci con lui/lei\" o \"Parlaci tu\" invece di \"Parla tu con lui/lei\".\nPer quanto attiene ai pronomi relativi, lo standard normativo prevede:\nIn questo ambito, la semplificazione paradigmatica prevede l'utilizzo del solo \"che\", ma questa semplificazione \u00e8 operativa solo in registri substandard. Risultano accettati usi del \"che\" con valore temporale, come ad esempio:\nSono invece rifiutate dalla norma sociale forme del tipo:\nVa notata la presenza, accanto al \"che\" indeclinato, di pronomi atoni (negli esempi: \"gli\" e \"ne\"). Questa presenza, in apparenza ridondante, rivela una redistribuzione del carico funzionale, di modo che il \"che\" viene ridotto a marca della subordinazione, mentre il pronome assume una funzione sintattica.\nApprofondimenti.\nQuesti volumi non sono stati utilizzati nella redazione della voce, ma costituiscono un'utile lettura"}
{"id": "853901", "revid": "123743225", "url": "https://it.wikipedia.org/wiki?curid=853901", "title": "C\u00f4te-d'Or", "text": "La C\u00f4te d'Or (in italiano \"Costa d'Oro\") \u00e8 un dipartimento francese della regione Borgogna - Franca Contea.\nConfina con i dipartimenti dell'Aube a nord, dell'Alta Marna a nord-est, dell'Alta Saona a est, del Giura a sud-est, della Saona e Loira a sud, della Ni\u00e8vre a ovest e della Yonne a nord-ovest.\nLe principali citt\u00e0, oltre al capoluogo Digione, sono Beaune, Montbard, Auxonne, Ch\u00e2tillon-sur-Seine e Semur-en-Auxois."}
{"id": "853908", "revid": "154639", "url": "https://it.wikipedia.org/wiki?curid=853908", "title": "Guglielmo di Conches", "text": " \nBiografia.\nEgli nacque a Conches-en-Ouche, in Normandia. La sua attivit\u00e0 d'insegnamento and\u00f2 dal 1120 fino al 1154, anno da cui non si fa pi\u00f9 menzione di lui nei documenti. Attorno al 1122 egli divenne tutore e precettore del giovane Enrico II Plantageneto, ma \u00e8 possibile che abbia insegnato anche a Chartres prima di quell'anno. Giudicate come pericolose le sue idee da parte di un amico, che ne condannava il realismo per come le applicava alla teologia, Guglielmo cominci\u00f2 gli studi delle filosofie islamiche e della fisica. La data, la causa e il luogo della sua morte non sono note.\nGuglielmo pose particolare attenzione alla cosmologia e alla psicologia. Come studente di Bernardo di Chartres, nei suoi scritti emergono i tratti di ci\u00f2 che oggi definiremmo umanesimo, con un chiaro riferimento al realismo platonico tipico della Scuola di Chartres alla quale apparteneva, unito ad un forte interesse per le scienze naturali. Egli fu il primo di una lunga serie di filosofi cristiani medievali a trarre beneficio dagli studi di fisica e di fisiologia eseguiti nelle regioni occupate dagli Arabi, e le cui traduzioni erano state diffuse in Europa da Costantino l'Africano.\nGuglielmo di Saint-Thierry, che aveva incoraggiato Bernardo di Chiaravalle a perseguire Pietro Abelardo, in un'altra lettera a Bernardo attacc\u00f2 il \"De philosophia mundi\" di Guglielmo di Conches per la sua visione modalista della Trinit\u00e0. Nel suo \"Dramagticon\", in seguito, Guglielmo rivide alcune delle sue posizioni pi\u00f9 controverse.\nGuglielmo di Conches aveva infatti descritto l'uomo e la creazione secondo i principi della \"philosophia naturalis\", ovvero fisicamente: indirettamente, l'autore negava dunque il valore della Bibbia, annullando ci\u00f2 che di sacro vi era nella Genesi e nella creazione di Adamo ed Eva, che nella Scolastica indicava una prefigurazione dell'unione di Cristo con la Chiesa. Si traduceva cos\u00ec la teologia in mera fisica, giungendo a conclusioni naturalistiche e panteistiche (l'identificazione dello Spirito Santo come anima del mondo) del tutto inaccettabili per l'epoca.\nOpere.\nLa paternit\u00e0 dei lavori di Guglielmo di Conches \u00e8 stata ampiamente discussa per tutte le opere che gli sono state attribuite. Sembra possibile che sia l'autore dell'enciclopedico \"De philosophia mundi\" (o pi\u00f9 semplicemente \"Philosophia\") e del dialogo a essa relativo, il \"Dragmaticon\", oltre a una serie di glosse sul \"Timeo\" di Platone, sulla \"De consolatione philosophiae\" di Boezio, sulle \"Institutiones Grammaticae\" di Prisciano e sui \"Commentarii in Somnium Scipionis\" di Macrobio. Probabilmente fu anche autore di un trattato intitolato \"Magna de naturis philosophia\", oggi perduto. Un'opera di etica, la \"Moralium dogma philosophorum\", gli fu attribuita negli anni venti, ma molti storici della filosofia oggi rigettano l'ipotesi.\nIl \"De philosophia mundi\".\nIl \"De philosophia mundi\" si divide in quattro libri, a coprire una serie di conoscenze di fisica, astronomia, geografia, meteorologia e medicina.\nGuglielmo spiega che il mondo \u00e8 composto di elementi (\"elementa\"), che definisce \u00abla pi\u00f9 semplice e minima parte di ogni corpo, semplice in qualit\u00e0 e minima in quantit\u00e0\u00bb.\nEgli li identifica coi quattro elementi fondamentali (fuoco, aria, acqua, terra), ma, seguendo le idee di Costantino l'Africano, non per come esse vengono normalmente percepite - poich\u00e9 esse in questo modo non sono n\u00e9 semplici n\u00e9 minime, essendo sempre presente per esempio nel terreno qualcosa di caldo, qualcosa di freddo, qualcosa di asciutto e qualcosa di umido allo stesso tempo -, bens\u00ec per come vengono afferrate e intese dalla ragione. Gli elementi puri non possono cos\u00ec essere percepiti, ma devono essere capiti attraverso una divisione astratta dei corpi fisici. Ognuno di questi elementi di base ha in s\u00e9 due caratteristiche: la terra \u00e8 fredda e asciutta, l'acqua \u00e8 fredda e umida, l'aria \u00e8 calda e umida e il fuoco \u00e8 caldo e asciutto. Gli elementi percepibili, chiamati \"elementata\", sono composti \"soprattutto\" di elementi puri, ma non interamente.\nLa discussione sulla meteorologia include una descrizione dell'aria, che diventa meno densa e pi\u00f9 fredda al salire dell'altitudine, e Guglielmo cerca di spiegare la circolazione dell'aria in connessione con la circolazione degli oceani. La discussione sulla medicina si occupa soprattutto della procreazione e del parto. Questo lavoro influenz\u00f2 Jean de Meung, autore della seconda parte del \"Roman de la Rose\"."}
{"id": "853909", "revid": "28592", "url": "https://it.wikipedia.org/wiki?curid=853909", "title": "Immissari", "text": ""}
{"id": "853911", "revid": "767487", "url": "https://it.wikipedia.org/wiki?curid=853911", "title": "Submission (film 2004)", "text": "Submission \u00e8 un cortometraggio della durata di circa 10 minuti girato in inglese, diretto dal regista olandese Theo van Gogh e scritto da Ayaan Hirsi Ali, un ex membro del Partito Popolare per la Libert\u00e0 e la Democrazia nel parlamento dei Paesi Bassi.\nIl titolo della pellicola \u00e8 una diretta traduzione del termine \"Islam\". Il film parla delle donne maltrattate in famiglie musulmane: esso riporta la storia di una donna musulmana picchiata e violentata da un proprio parente. Sul corpo di questa donna il regista fece scrivere alcuni versetti del Corano, ci\u00f2 che forse pi\u00f9 di tutto avrebbe provocato la ritorsione per cui il 2 novembre 2004 ad Amsterdam il regista fu assassinato da un esponente del Gruppo Hofstad, Mohammed Bouyeri.\nReazioni.\nLa pellicola venne vista come un insulto da parte delle comunit\u00e0 musulmane; anche molti sostenitori delle idee di Hirsi Ali contro l'abuso e l'oppressione femminile espressero dubbi riguardo l'utilit\u00e0 del film di denuncia, temendo che esso avrebbe portato solo alla radicalizzazione delle rispettive posizioni.\nIl 2 novembre 2004 Theo van Gogh venne assassinato in pubblico da Mohammed Bouyeri, un militante fondamentalista residente nei Paesi Bassi. Sul cadavere venne ritrovata una lettera appuntata con un pugnale che metteva in relazione l'assassinio con il film e la visione di van Gogh nei confronti dell'Islam, giudicata blasfema dai fondamentalisti islamici. La lettera era indirizzata a Hirsi Ali e chiamava al Jih\u0101d contro gli infedeli, gli Stati Uniti, l'Europa, i Paesi Bassi e la stessa Hirsi Ali.\nDopo l'assassinio del regista, \"Submission\" guadagn\u00f2 una fama internazionale. Il film venne ritirato dal festival di Rotterdam ma venne mostrato in televisione in numerosi paesi europei, fra cui:"}
{"id": "853915", "revid": "1573940", "url": "https://it.wikipedia.org/wiki?curid=853915", "title": "Contea di Butler (Nebraska)", "text": "La contea di Butler (in inglese Butler County) \u00e8 una contea dello Stato USA del Nebraska. Il nome le \u00e8 stato dato in onore del generale William Orlando Butler. Al censimento del 2000 la popolazione era di 8.767 abitanti. Il suo capoluogo \u00e8 David City.\nGeografia fisica.\nL'U.S. Census Bureau certifica che l'estensione della contea \u00e8 di 1.514\u00a0km\u00b2, di cui 3\u00a0km\u00b2 costituiti da acque interne.\nStoria.\nLa Contea di Butler venne istituita nel 1856."}
{"id": "853920", "revid": "1632387", "url": "https://it.wikipedia.org/wiki?curid=853920", "title": "L'infinito", "text": "L'infinito \u00e8 una delle liriche pi\u00f9 famose dei \"Canti\" di Giacomo Leopardi, che il poeta scrisse negli anni della sua prima giovinezza a Recanati, sua cittadina natale, nelle Marche. Le stesure definitive risalgono agli anni 1818-1819.\nLa lirica, composta da 15 endecasillabi sciolti, appartiene alla serie di scritti pubblicati nel 1826 con il titolo \"\". Oltre all\"Infinito\", in questa serie sono presenti anche altre note liriche, come \"Alla luna\" e \"La sera del d\u00ec di festa\". Il termine greco \"idillio\" (\u03b5\u1f30\u03b4\u03cd\u03bb\u03bb\u03b9\u03bf\u03bd), di solito riferito a componimenti poetici incentrati sulla descrizione di scene agresti, subisce, con Leopardi, una ridefinizione: negli idilli leopardiani \u00e8 assente la tematica bucolica propria dei componimenti scritti dai poeti greci Teocrito, Mosco, Bione, e latini (Virgilio, Calpurnio Siculo e Nemesiano), poi imitati in et\u00e0 umanistica e rinascimentale da Jacopo Sannazaro e da Torquato Tasso. \nL'idillio leopardiano \u00e8 un componimento connotato da un forte intimismo lirico: in esso l'elemento del paesaggio naturale (spesso privo dei connotati del paesaggio ideale antico) \u00e8 strettamente legato all'espressione degli stati d'animo dell'uomo. Tale espressione del proprio io non vuole essere una fuga nell'irrazionale o nel sogno (come accade nella lirica romantica), ma solo occasione di un'ampia riflessione sul tempo, sulla storia e sul triste destino degli uomini. Negli idilli leopardiani, inoltre, colpisce l'abile e sapiente mescolanza di registri linguistici che spaziano da quello letterario (\"Ermo colle\") a quello semplice, piano e colloquiale (\"Sempre caro\"). Questo idillio si divide in due parti ben distinte: nella prima il poeta esprime concetti a lui usuali mentre, nella seconda, usa l'immaginazione e si perde nell'infinito.\nIl manoscritto originale \u00e8 conservato presso la biblioteca nazionale di Napoli, insieme ad altre opere del poeta. Un secondo manoscritto, con molti altri autografi, \u00e8 conservato nel Museo dei manoscritti del comune di Visso in provincia di Macerata. Nel mese di ottobre 2016, in seguito al terremoto che ha colpito la zona, questi manoscritti sono stati provvisoriamente trasferiti prima a Bologna e poi in mostra in altre citt\u00e0 e musei d\u2019Italia. Ad ospitare i manoscritti nei 200 anni de \"L'infinito\" \u00e8 stata anche la Biblioteca Sociale Giacomo Leopardi di Casalnuovo di Napoli, in una mostra nel giugno 2019 diretta da Giovanni Nappi.\nAnalisi.\nIn questo idillio, composto in endecasillabi sciolti, con il ricorso continuo all'enjambement il poeta ottiene significativi effetti di straniamento, giocando con l'enfasi che le parole chiave della poesia, tutte attinenti alla sfera semantica dell'infinito filosofico di matrice neo-spinoziana, ricevono dalla loro collocazione a ridosso della pausa finale del verso. Agli effetti di enfasi e straniamento derivanti dalla struttura metrico-verbale si aggiungono gli effetti derivanti dal gioco delle allitterazioni e delle assonanze che caratterizzano le parti centrali della lirica. Rivestono una funzione speciale appunto le assonanze con /a/ posta in sillaba aperta accentata (e perci\u00f2 allungata, secondo le tendenze della fonetica della lingua italiana), in parole come \"interminati\", \"sovrumani\" o \"mare\". Una funzione particolare, tesa a descrivere lo stato contemplativo del poeta, ha l'isocolia fra i due gerundi \"sedendo e mirando\", che rasentano l'accostamento paronomastico.\nNonostante gli occasionali iperbati, sul piano sintattico, l\"'Infinito\" ha un giro di frase estremamente semplice ed essenzialmente basato sulla paratassi. Fra le poche proposizioni subordinate prevalgono peraltro le relative attributive esplicite o implicite e l'uso dei gerundi, che sono di fatto poco pi\u00f9 che espansioni nominali e avverbiali della proposizione reggente. L'intero componimento si articola in quattro lunghi periodi, di cui solo il primo e l'ultimo terminano effettivamente in fin di verso.\nLo stesso si nota sul piano del lessico: l'intera poesia \u00e8 centrata su termini attinenti alla sfera semantica dell'indefinitezza: ne deriva la costruzione poetica di un nuovo tipo di misticismo, basato sull'immedesimazione dell'uomo con l'assolutezza dell'ordine di un universo regolato da una necessit\u00e0 inesorabile di per s\u00e9 indifferente ai destini dell'individuo. Al confine fra morfologia e lessico, l'impiego dei pronomi dimostrativi \"questo\" o \"quello\", con le loro connotazioni locali, sottolinea un cammino di immedesimazione, definito secondo i gradi di una climax ascendente, che dai confini spaziali dell'ego (\"quest'ermo colle e questa siepe\", \"queste piante\") porta il poeta a fondersi con l'assoluto (\"questa immensit\u00e0\", \"questo mare\") in un processo di indiamento, che suggerisce in definitiva la presenza, nel poeta, di un teismo pratico ancorato a una visione panteistica della realt\u00e0: questo misticismo fa di Leopardi l'unico poeta italiano che abbia veramente saputo esprimere la dimensione interiore della \"Sehnsucht\" (struggimento nostalgico per l'assoluto) propria del romanticismo europeo. Pi\u00f9 avanti, ai tempi della lirica \"A se stesso\" e dell'incompiuto \"Inno ad Arimane\", conservatoci nello Zibaldone, il Dio-Natura di Leopardi si preciser\u00e0 in una visione che \u00e8 stata designata con l'etichetta di pessimismo cosmico, e che in realt\u00e0 sarebbe meglio indicare come negativismo ontologico, il che porter\u00e0 il poeta di Recanati a superare le visioni romantiche, anticipando tematiche tipiche del Novecento.\nL'impiego dei pronomi dimostrativi che si riscontra nell\"'Infinito\" avr\u00e0 fra l'altro un peso determinante nell'evoluzione dello stile del primo Giuseppe Ungaretti.\nNel componimento si ripete due volte lo schema seguente: \"sensazione\", \"fantasia\", \"sentimento\". Nella prima parte incontriamo una \"sensazione visiva\" (sguardo impedito dalla siepe), la \"fantasia\" (immaginazione di mondi sterminati e silenziosi), il \"sentimento\" (\"ove per poco il cor non si spaura\"). Nella seconda parte troviamo una \"sensazione auditiva\" (vento che stormisce tra le piante), la \"fantasia\" (eternit\u00e0, trascorrere del tempo), il \"sentimento\" (\"e il naufragar m'\u00e8 dolce in questo mare\").\nSintesi.\nL'ascesa al Monte Tabor, rifugio ideale del poeta, si configura in ultima analisi come uno studio visivo-prospettico degli elementi del paesaggio: la siepe che impedisce la vista dell'orizzonte e l'ostacolo percettivo che permette la fuga della mente dall'esperienza immediata dei sensi. Al di l\u00e0 della siepe si schiudono dunque spazi senza limite, silenzi profondi e pace assoluta, portatrice di sgomento, e indizio di quell'eternit\u00e0 a cui l'improvviso stormire del vento tra le fronde conduce il poeta, il cui io naufraga, cio\u00e8 si annienta, fondendosi con l'universo. Cos\u00ec, tra la minaccia del silenzio (\"sovrumani / silenzi, e profondissima quiete / io nel pensier mi fingo, ove per poco / il cor non si spaura\", versi dal 5 all'8) e la presenza sonora della natura (\"E come il vento / odo stormir tra queste piante\", versi 8 e 9), il pensiero afferra l'inafferrabile universalit\u00e0 dell'infinito, superando la contingenza. Con \"infinito\" e \"spazi al di l\u00e0 della quiete\" il poeta si riferisce al futuro, che ci apparir\u00e0 sempre come una dolcissima illusione che non abbandoner\u00e0 mai l'uomo. La siepe, invece, \u00e8 il muro che divide il presente dal futuro, il poeta dall'infinito e lascia solo immaginare in cosa consista il nostro fato. Ogni uomo pu\u00f2 tentare di cogliere l'infinito che procura un profondo benessere ma anche un senso di pauroso sgomento.\nFortuna critica dell\"Infinito\" e degli \"Idilli\".\nSulla base dei dettami della sua estetica, Benedetto Croce consider\u00f2 i piccoli idilli, di cui questa lirica fa parte e i successivi \"grandi idilli\", come espressione dell'autentica poesia leopardiana, relegando gli altri \"Canti\", fino a \"La ginestra\", nell'ambito dell'oratoria e della non poesia. La visione del Croce \u00e8 oggi largamente sconfessata dalla totalit\u00e0 della critica letteraria.\nOpere musicali derivate.\n\"L'infinito\" di Leopardi fu musicato dal violoncellista e compositore italiano Gaetano Braga (1829-1907).\nAnche in tempi moderni la celebre poesia \u00e8 stata musicata dall'organista e compositore italiano Mario Genesi per voce lirica e pianoforte, composizione segnalata dall'Istituto Leopardiano italiano.\nUn'altra celebre versione \u00e8 quella del compositore italiano, poi naturalizzato statunitense, Mario Castelnuovo-Tedesco, del 1922.\nCelebrazioni.\nNel 2019 per celebrare i 200 anni de \"L'infinito\" 22 artisti della canzone italiana hanno interpretato un estratto della lirica attraverso un video trasmesso sui canali Rai dal 19 al 31 dicembre. Gli artisti che hanno partecipato sono in ordine di comparsa: Laura Pausini, Zucchero Fornaciari, Giorgia, Ornella Vanoni, Gino Paoli, Claudio Baglioni, Luciano Ligabue, Paolo Conte, Renato Zero, Fiorella Mannoia, Gianna Nannini, Paola Turci, Antonello Venditti, Gianni Morandi, Patty Pravo, Jovanotti, Roberto Vecchioni, Ivano Fossati, Francesco Guccini, Francesco De Gregori, Adriano Celentano, Mina."}
{"id": "853921", "revid": "124587214", "url": "https://it.wikipedia.org/wiki?curid=853921", "title": "Rocca (fortificazione)", "text": "La rocca (o roccaforte) \u00e8 una costruzione fortificata eretta a presidio di un territorio, preferibilmente in un luogo elevato e scosceso. Pu\u00f2 essere isolata rappresentando sotto forma di torre una fortificazione di dimensioni ridotte rispetto ad un castello, oppure costruita all'interno di un castello dove in genere rappresenta una torre dello stesso. A volte il termine diventa sinonimo di castello stesso. \nStoria.\nNasce alla fine del Medioevo essenzialmente come evoluzione del castello medievale e precede la fortezza in quanto \u00e8 una costruzione fortificata definita dagli studiosi \"di transito\" o \"di transizione\". Nasce dall'esigenza di rendere il castello sufficientemente massiccio da essere in grado di reggere all'artiglieria (da poco scoperta) fortificandolo maggiormente ove possibile con aggiunte o modificandolo in parte come per esempio l'inspessimento delle cortine murarie, la riduzione dell'altezza delle torri, etc, per aumentarne la solidit\u00e0 contro l'impeto delle nuove armi da fuoco; si cerc\u00f2 cio\u00e8 di migliorare la situazione della difesa quando ancora non si era compresa appieno la nuova scienza bellica. Successivamente il termine venne sempre pi\u00f9 spesso utilizzato per un sempre pi\u00f9 ampio tipo di fortificazioni che siano esse precedenti o meno il periodo di transizione (XIV, XV e parte del XVI secolo). Per estensione si intende quindi anche una cittadella fortificata. Numerosi borghi italiani hanno il termine \"rocca\" davanti al loro nome in quanto costruiti storicamente attorno a una rocca."}
{"id": "853923", "revid": "124198013", "url": "https://it.wikipedia.org/wiki?curid=853923", "title": "Macellaio", "text": "Il macellaio \u00e8, dall'origine, l'addetto all'abbattimento, scuoiatura, disossatura e sezionamento degli animali, mammiferi o avicoli, a uso alimentare e alla preparazione delle carni per il consumo.\nPer estensione macellaio \u00e8 anche il commerciante che, ormai spesso, prepara e vende le carni mentre la vera e propria macellazione viene eseguita in stabilimenti pubblici (o privati) a ci\u00f2 abilitati, per motivi d'igiene, di maggior controllo e di economicit\u00e0. Un sinonimo di macellaio \u00e8 \"beccaio\", parola in uso nell'italiano medievale, derivata da \"becco\", nome alternativo del caprone.\nPerizia tecnica e preparazione professionale.\nLa professionalit\u00e0 del macellaio \u00e8 caratteristica indispensabile per valorizzare al meglio i tagli delle varie carni (sezionamento) e per garantire le corrette procedure in materia di igiene degli alimenti.\nI numerosi corsi di formazione professionale, proposti da regioni, enti e associazioni, assicurano una buona base di partenza; \u00e8 importante che tali corsi, specialmente nelle materie pi\u00f9 tecniche, si svolgano sotto la guida di veterinari con adeguata esperienza nel settore della macellazione.\nL'esercizio commerciale.\nAltrettanta importanza ha la formazione del macellaio gestore di esercizio commerciale. Alla parte tecnica di macellazione va aggiunta un'adeguata preparazione in campo amministrativo, gestionale e di marketing."}
{"id": "853924", "revid": "287204", "url": "https://it.wikipedia.org/wiki?curid=853924", "title": "The Musings of Miles", "text": "The Musings of Miles \u00e8 un album di Miles Davis pubblicato dalla Prestige Records nel 1955.\nIl disco.\n\"The Musings of Miles\" fu il primo disco del trombettista realizzato nel formato 12 pollici dopo che la Prestige aveva gi\u00e0 pubblicato alcuni suoi LP nel pi\u00f9 piccolo formato a 10 pollici negli anni precedenti.\nLe registrazioni, effettuate il 7 giugno del 1955 presso lo studio di Rudy van Gelder, furono realizzate con una formazione che era un primo embrione di quello che di l\u00ec a pochi mesi sarebbe diventato il celebre quintetto (completato poi da John Coltrane e da Paul Chambers nell'autunno di quell'anno). Il trombettista ingaggi\u00f2 due nuovi elementi per quella che doveva essere la sua prima formazione stabile da diversi anni, Red Garland al pianoforte e l'amico Philly Joe Jones alla batteria. Completava il quartetto in studio il veterano Oscar Pettiford. Per la prima volta nei suoi anni alla Prestige Davis incideva da \"leader\" senza l'accompagnamento di musicisti di prima grandezza che lo affiancavano come \"side men\" (i vari Art Blakey o Kenny Clarke alla batteria, Percy Heath al contrabbasso, Horace Silver o Thelonious Monk al pianoforte, oppure Milt Jackson al vibrafono, Sonny Rollins al sassofono e altri che si erano alternati nei dischi precedenti), ma con un gruppo sostanzialmente suo con il quale si esibiva anche dal vivo nei locali.\nA differenza di quanto avvenuto in precedenza e poi con i successivi fortunati quintetti, in queste registrazioni Davis era l'unico fiato solista, il che lasci\u00f2 molto spazio al pianista Red Garland. Davis lo incoraggi\u00f2 ad usare uno stile simile a quello di Ahmad Jamal, un pianista molto amato dal trombettista e dal cui repertorio attinse due dei brani incisi durante queste registrazioni, \"Will You Still Be Mine?\", un ritmato pezzo hard bop, e lo \"standard\" \"A Gal in Calico\".\n\"I See Your Face Before Me\" \u00e8 una ballata lenta interpretata nel tipico stile soffuso che contraddistinguer\u00e0 la produzione successiva con il quintetto, introdotta dai \"block cords\" di Garland. \"I Didn't\" \u00e8 invece una composizione del trombettista ritenuta una sorta di risposta alla pi\u00f9 celebre \"Well, You Needn't\" di Thelonious Monk, pezzo che peraltro Davis aveva inciso pochi mesi prima per la Blue Note Records e della quale riprende in parte la progressione armonica. Monk rimproverava a Davis di non saper suonare bene il pezzo e il trombettista decise quindi di inciderla a suo modo, cambiandone il titolo ma omettendone anche il difficile tema iniziale. \"Well, You Needn't\" divenne comunque uno dei pezzi standard del repertorio di Davis che la incise nuovamente nell'ottobre del 1956 con il quintetto che comprendeva John Coltrane. Fu la prima volta in cui si pot\u00e9 sentire Philly Joe Jones esibirsi con i suoi colpi di bacchetta su bordo del rullante divenuti poi noti come \"Philly licks\", uno dei tratti caratteristici della collaborazione tra il batterista e Davis anche negli anni seguenti.\nOltre al classico del bebop \"Night in Tunisia\" di Gillespie, il 7 giugno fu incisa anche \"Greene Haze\", un blues che richiama nel titolo la \"Blue Haze\" composta e incisa dal trobettista nel marzo dello stesso anno.\n\"The Musings of Miles\" rimase nel catalogo della Prestige insieme a tutti gli album a 12 pollici distribuiti negli anni successivi e che contenevano per\u00f2 prevalentemente materiale gi\u00e0 edito in formato 10 pollici. Nel 1962 fu ripubblicato con il titolo \"The Beginning\" e quindi nel 1989 su CD rimasterizzato digitalmente dalla Fantasy Records, che aveva rilevato il catalogo Prestige, nella linea Original Jazz Classics. Nel 2008 ne fu realizzata una nuova versione rimasterizzata da Rudy Van Gelder per la Concord Records dal 2005 proprietaria del catalogo Prestige.\nTracce.\nLato A\nLato B"}
{"id": "853925", "revid": "287204", "url": "https://it.wikipedia.org/wiki?curid=853925", "title": "Michael Anderson (astronauta)", "text": "Biografia.\nNato nello stato di New York, era sposato ed aveva figli. Gli piacevano la fotografia, gli scacchi, i computer ed il tennis. Nel 1981 ha conseguito il Bachelor of science in fisica ed astronomia presso l'Universit\u00e0 di Washington a Seattle. Nel 1990 ha preso il master in fisica presso la Creighton University di Omaha (Nebraska).\nNel dicembre del 1994 \u00e8 stato selezionato dalla NASA. Dopo aver completato un anno di addestramento \u00e8 stato qualificato come specialista di missione. Ha volato nella missione STS-89 del gennaio 1998 e nella missione STS-107 del gennaio 2003. A seguito del Disastro dello Space Shuttle Columbia, di cui era membro dell'inerente missione del 2003, dopo i funerali il suo corpo \u00e8 stato sepolto presso il Cimitero nazionale di Arlington, Virginia."}
{"id": "853926", "revid": "7336", "url": "https://it.wikipedia.org/wiki?curid=853926", "title": "Allergie", "text": ""}
{"id": "853927", "revid": "322321", "url": "https://it.wikipedia.org/wiki?curid=853927", "title": "Costacciaro", "text": "Costacciaro \u00e8 un comune italiano di abitanti della provincia di Perugia in Umbria.\nL'antico castello difensivo \"Castrum Costacciarii\", sorto sulle pendici del massiccio del Monte Cucco e lungo la via consolare romana Flaminia, \u00e8 oggi un piccolo borgo appartenente alla diocesi di Gubbio e, un tempo, al mandamento di Gubbio, inserito dal 1995 nell'area naturale protetta del Parco del Monte Cucco.\nStoria.\nLungo la via Flaminia.\nAnche se la data di fondazione del borgo non \u00e8 conosciuta, la sua origine \u00e8 certamente da collegare alla vicinanza della via Flaminia, la strada consolare romana fatta costruire a partire dal 220 a.C. dall'allora censore Gaio Flaminio Nepote e che collegava Roma a Rimini e, pi\u00f9 tardi, a Ravenna tramite la via Popilia (per questo chiamata in epoca medievale anche \"via Ravegnana\" o \"via Romea\"). Nei pressi dell'importante via di comunicazione sorsero ben presto edifici di vario genere: templi e santuari a scopo religioso, terme e taverne per il riposo dei viaggiatori, ripari e stalle per gli animali, case e intere borgate per la residenza e il commercio. Quando poi, nei primi secoli dell'era cristiana, in Italia si verificarono le continue scorrerie e invasioni di popolazioni germaniche, tali costruzioni in alcuni casi vennero fortificate a scopo difensivo, divenendo talora vere e proprie sedi di signorie rurali feudali. Una di queste fu quella dei Guelfoni (o De Guelfonibus) di Gubbio e Costacciaro, risalente forse all'epoca degli scontri fra longobardi e bizantini per la conquista o, al contrario, la protezione del cosiddetto \"corridoio bizantino\", cio\u00e8 la stretta fascia di territorio montano che garantiva il collegamento diretto fra Roma e Ravenna e in cui rientravano citt\u00e0 come Perugia e Gubbio con i loro \"castra\" che, al pari appunto del \"Castrum Costacciarii\", pi\u00f9 volte bloccarono l'espansione longobarda.\nGubbio e i Montefeltro.\nLe carte attestano la presenza di Costacciaro nel XIII secolo, quando gli eugubini, attorno al 1250, ne fecero la propria testa di ponte per poter meglio difendere ed ampliare il loro territorio e per creare una spina nel fianco ai nemici perugini della confinante Sigillo. Costacciaro infatti era il castello pi\u00f9 importante del distretto di Gubbio e si trovava in un punto strategico, sopra un colle di propriet\u00e0 di un tale Stacciaro; all'inizio si chiamava \"Castrum Collis Stacciarii\" (Castello del Colle di Stacciaro), ma, nel 1300, il suo nome cambi\u00f2 in \"Castrum Costacciarii\". A Gubbio, nel XIV secolo, s'insedi\u00f2 la magistratura del podest\u00e0, che dava una certa autonomia a tutti i castelli; qui veniva, infatti, eletto un capitano, che aveva diritto di vita e di morte sugli abitanti. Costacciaro risent\u00ec molto delle lotte interne di Gubbio, soprattutto prima della sua dedizione ad Urbino; alla fine del XIV secolo, mentre si stava svolgendo una battaglia fra Antonio da Montefeltro e i Malatesta, il castello si ribell\u00f2, sottomettendosi al nascente stato feltresco. Costacciaro, per\u00f2, continu\u00f2 ad avere la sua economia legata a filo doppio con quella di Gubbio. Alla fine del Trecento, anche Gubbio inizi\u00f2 a subire l'influenza dei Montefeltro che, a partire dal 1384, cominciarono a rinforzare il castello, erigendovi nuove, pi\u00f9 ampie e solide mura. Sotto i Feltreschi, Costacciaro fu assai importante come estremo confine meridionale, ma anche come centro militare di concentramento di truppe, capace all'occorrenza di difendere con sicurezza lo stato. A fine Quattrocento venne chiamato al castello il grande architetto militare Francesco di Giorgio Martini da Siena il quale, a partire da 1477, vi costru\u00ec il rivellino e, forse nello stesso tempo, anche l'attuale Palazzo Fauni-Massarelli-Chemi. Nel 1400, Costacciaro era formato dal castrum (castello) e da villae (villaggi); ogni villa aveva dei vocaboli (appezzamenti di terra abitati ed ancora esistenti); le pi\u00f9 importanti fra queste erano: Villa Col de' Canali, Villa Colfongai (o Colle Fongari), Villa Collalti, Villa Collis Martini, Villa Costa Bagnole, Villa Pie' della Rocca, Villa Rancane, Villa S. Andrea de Giuccole, Villa S. Donato, Villa S. Savino, Villa Scassaiole, Villa Trebbi, Villa Vallaponi.\nMonumenti e luoghi di interesse.\nLa cittadina, di impianto medievale con un reticolato ortogonale di strade, conserva al suo interno, quale monumento pi\u00f9 importante, la Chiesa di San Francesco, del XIV secolo, con facciata gotica in pietra e impianto interno a tre navate, ricca di opere d'arte. Vi si conservano le spoglie del Beato Tommaso, monaco camaldolese (1262-1337) patrono della cittadina.\nDella Rocca si conservano solo alcuni resti, come delle mura, ma rimangono le interessanti quattro porte: dell'Orologio, del Tri\u00f3ne o del Rivellino, costruita u progetto di Francesco di Giorgio Martini, quella cosiddetta di Guerrino Gambucci, e la porta del Monumento o di San Lorenzo.\nL'interesse naturalistico e paesistico \u00e8 rappresentato dal vicino Parco del Monte Cucco.\nEventi.\nFesta folcloristica del paese \u00e8 la Corsa delle botti (sito). Si svolge ogni seconda domenica di novembre per festeggiare il periodo della vinificazione, da qui il premio Trofeo di San Martino. La festa consiste in una vera e propria corsa di due botti che rotolano attorno ad un asse al quale \u00e8 attaccato un timone, trainato da una formazione di giovani, chiamati \u201cbottaioli\u201d. Le due botti e le relative squadre fanno capo, in competizione, a Costacciaro capoluogo (Hostaria de la Porta) e alle frazioni, in particolare a quella di Villa Col de' Canali (Hostaria de la Rocca).\nOgni anno, il 17 e 18 agosto si svolge la tradizionale Sagra dei Bigoli e dei prodotti del parco del Monte Cucco, organizzata dalla locale proloco (sito). I Bigoli sono una pasta lunga, simile ad un grosso spaghetto, fatti con farina ed acqua che vengono conditi con sugo al pomodoro e ricotta. L'evento ha vinto il terzo premio \"Sagra eccellente dell'Umbria\" nel 2018 e dal 2019 rientra nelle Sagre di Qualit\u00e0 Italiane.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 106 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nRomania 32 2,43%\nMarocco 31 2,35%\nGeografia antropica.\nFrazioni.\nCosta San Savino.\nCosta San Savino \u00e8 una frazione del comune di Costacciaro (PG) che sorge ad un'altitudine di 599 ed \u00e8 popolata da 139 abitanti (dati Istat, 2001).\nLa tradizione dice che questo paese venne fondato dagli abitanti di Scheggia, tra il V e l'VIII secolo, in seguito alla discesa di popolazioni germaniche che distrussero la citt\u00e0.\nUfficialmente, da documenti storici, la chiesa di San Savino dette il nome al paese, intorno all'anno 1000. Nel 1262 il borgo diede i natali al beato Tomasso Grasselli, eremita camaldolese, patrono e protettore di Costacciaro, della cui antica dimora rimangono alcuni resti murari.\nVilla Col de' Canali.\nVilla Col de' Canali \u00e8 una frazione del comune di Costacciaro (PG) che sorge a quota 555 ed \u00e8 popolata da 253 abitanti (dati Istat, 2001).\nL'esistenza di questo paese \u00e8 certificata da documenti a partire dal XIV secolo, mentre, probabilmente, un antico castelliere d'altura era gi\u00e0 occupato dagli antichi umbri. In seguito, nella piana, sar\u00e0 costruita una villa dai romani.\nL'ultima domenica di luglio si celebra la festa del santo protettore del paese: sant'Apollinare.\nR\u00e0ncana.\n\"R\u00e0ncana\" \u00e8 una frazione del comune di Costacciaro (PG) che sorge ad un'altitudine di 625 ed \u00e8 popolata da 32 abitanti (dati Istat, 2001).\nIl paese si sviluppa attorno al Palazzo Lupini, un'antica palazzina di caccia dei duchi di Montefeltro, di cui rimangono pochi resti, come una parte della torre di guardia, alcuni portali e dei fondaci. Intorno al XV secolo si parla, infatti, di una \"Villa Ranchane\". Gi\u00e0 nel 1252, comunque, Giovanni Luca Lupini (un suo probabile abitante) risultava a capo del castello di Costacciaro.\nIl nome deriva da \"ranco\", che indica, localmente, un terreno disboscato e dissodato per scopi agricoli.\nSport.\nCalcio.\nLa principale squadra di calcio della citt\u00e0 \u00e8 l\"'A.S. Costacciaro 1974\" che milita nel girone A perugino di 3\u00aa Categoria. \u00c8 nata nel 1974. I colori sociali sono il rosso ed il blu."}
{"id": "853931", "revid": "123787096", "url": "https://it.wikipedia.org/wiki?curid=853931", "title": "Costabissara", "text": "Costabissara (\"C\u00f2sta\" in veneto) \u00e8 un comune italiano di abitanti della provincia di Vicenza, situato nella parte centrale della provincia stessa ed appartenente alla regione Veneto. Esso fa parte dell'hinterland, l'insieme dei comuni detti \"della cintura\" della citt\u00e0 di capoluogo.\nGeografia fisica.\nTerritorio.\nPosto ad un'altitudine di 51 metri sul livello del mare, \u00e8 situato ai piedi delle colline bissaresi, parti terminali delle Prealpi e facente parte dei Lessini Meridionali Vicentini che comprendono il pi\u00f9 noto \"Monte delle Pignare\", sede della celebre chiesa longobarda di \"San Giorgio\" e del cimitero. Il colle, precedentemente noto come \"Monte della Chiesa\", \u00e8 formato da rocce calcaree e presenta sulla sommit\u00e0 una dolina che gli d\u00e0 l'aspetto di un vulcano.\nSulle colline adiacenti ha sede la famosa localit\u00e0 di Madonna delle Grazie.\nIl 70% del territorio appartiene alla Pianura Veneta, il 7% ad un fondovalle pedecollinare e il restante 23% \u00e8 collina.\nIl paese \u00e8 bagnato dal torrente Orolo, quasi sempre in secca, e da diverse rogge e fossi, anche per scopo idrico. La pi\u00f9 famosa tra questi \u00e8 la Roggia Bagnara o Roggia Rosa (in veneto: \"Rosa\") che, con una serie di curve, attraversa l'intero paese.\nIl territorio di Costabissara \u00e8 formato da una parte urbana, collocata al centro del territorio comunale. Il resto del paese \u00e8 composto da campi. Non mancano tuttavia i quartieri pi\u00f9 staccati dal centro, come le localit\u00e0 \"Ca' Carraro\", \"San Valentino\", \"Fornaci\", \"San Zeno\", \"Pilastro\", sulle colline, \"Pignare\" e \"Madonna delle Grazie\" e a Motta \"Fabrega\", \"Botteghino\", \"Villaraspa\", \"Cadanotte\" e \"Motta bassa\".\nCostabissara confina:\nOrigini del nome.\nOriginariamente, sembra addirittura prima dell'anno 1000, era denominata \"Costa Fabrica\" o \"Costa Favrega\" Tali nomi, che etimologicamente significano \"costruzione sulla costa\" (cio\u00e8 il declivio roccioso), ricordano l'esistenza di numerose cave di pietra, calcare e marmo usate per ricavare il materiale con cui \u00e8 stato costruito, nell'antichit\u00e0, l'acquedotto romano di Vicenza. Questi nomi sono rimasti fino all'inizio del Trecento, quando il possedimento da parte dei Conti Bissari si era ormai consolidato, ed \u00e8 stata rinominata nell'odierna \"Costabissara\".\nStoria.\nI primi ritrovamenti.\nNon \u00e8 stato rinvenuto nessun reperto che possa testimoniare la presenza dell'uomo a Costabissara prima dell'et\u00e0 del bronzo. Nella dolina presente sul monte delle Pignare, nel 1970, \u00e8 stata scoperta una grande quantit\u00e0 di ceramica datata all'Et\u00e0 del Bronzo (di cui la pi\u00f9 antica circa del 1500 a.C.) facendo pensare che il primo insediamento umano nel territorio fosse costituito da una trib\u00f9 di una trentina di individui. L'esame dei reperti porta a pensare ad un'economia primitiva in grado per\u00f2 di integrare l'allevamento con l'agricoltura in suoli e ambienti eterogenei. Per quanto riguarda le abitazioni, poche informazioni sono state rinvenute, per\u00f2 pare ragionevole pensare a capanne parzialmente interrate con un basamento in pietra.\nSuccessivamente si \u00e8 assistito ad uno spopolamento della zona che andr\u00e0 incontro a una rioccupazione nei secoli X e IX a.C. portando alla creazione di due piccoli abitati: uno nella valletta del \"Tumulo\" a nord-est rispetto al colle delle Pignare e uno in pianura nella localit\u00e0 di \"San Valentino\", pi\u00f9 a sud. In queste zone e in siti vicini si \u00e8 potuto osservare un'evoluzione delle tecniche di allevamento e agricoltura: arature, costruzione di terrazze nei pendii e rotazione nell'uso del suolo. \u00c8 stato inoltre rinvenuto alle Pignare, un forno di forma di troncoconica scavato nell'argilla, con residui di fusione e segni di fuoco nelle pareti.\nIntorno all'VIII secolo a.C. si assiste ad un nuovo spopolamento a favore di alcuni centri in pianura lasciando presenze sporadiche. \u00c8 il periodo, infatti, della nascita dei grandi centri di Este e Padova e dell'inizio dello sviluppo di Vicenza avvantaggiata dalla vicinanza ai fiumi. A Costabissara di questo periodo non si sono ancora ritrovati reperti a testimonianza dell'esodo avvenuto. Dopo la formazione dei grossi centri, comincia l'occupazione dell'intero territorio con molti piccoli insediamenti nelle zone collinari pi\u00f9 fertili e rioccupando i precedenti siti abitativi.\nLa romanizzazione.\nNei secoli II e I a.C. ha inizio la romanizzazione che sfocia nell'assegnazione di terre ai veterani romani (in alcuni casi si parla anche di esproprio). Sono state datate ai primi due secoli d.C molte abitazioni romane sparse nelle varie aree fertili e suddivisioni del territorio legate alla centuriazione. La presenza romana \u00e8 pi\u00f9 evidente a Motta dove era presente l'acquedotto di Vicenza. I ritrovamenti Romani hanno confermato la presenza di insediamenti stabili e l'importanza di un territorio che ospitava parte dell'acquedotto (passante per Villaraspa) che forniva Vicenza. Erano presenti diverse cave di pietra, marmo e calcare.\nLa villa rustica romana.\nUn importante reperto per la ricostruzione storica di Costabissara fu scoperto nel 1970 all'incrocio fra via Mascagni e via Carducci () e consiste in una villa rustica romana che aveva funzione di fattoria per la coltivazione, l'allevamento e per la produzione industriale di tessuti, ceramica, attrezzi e carri.\nLa villa sembra essere stata abitata dal I secolo al VI secolo, cio\u00e8 durante il periodo imperiale di Roma. Fra i reperti ritrovati durante gli scavi della villa venne rinvenuta la discussa statuetta del dio egiziano Anubi. Fra gli altri oggetti rinvenuti: un peso da telaio, una lucerna, una fibula in bronzo, vasellame e 25 monete di cui una del periodo tardo repubblicano, mentre la maggior parte coniata nel IV secolo. Ora gran parte dell'area \u00e8 diventata un parco-giochi in cui sono state preservate le mura interrandole e segnalandone la presenza con un rocco di colonna e una stele di trachite.\nAlto medioevo.\nNel 568 i Longobardi, capitanati da Alboino, entrano a Vicenza, seguendo la via Postumia, conquistandola. Questa \u00e8 la premessa di numerosi mutamenti avvenuti nei costumi e nei luoghi di Vicenza e della periferia La loro successiva conversione al cattolicesimo port\u00f2 alla costruzione della famosa chiesa protocristiana di San Zeno, sotto il regno di Teodolinda, alla Pieve di San Giorgio sul colle e della chiesetta di Santa Maria in Favrega.\nDopo l'arrivo di Carlo Magno nel 774 e della sua decaduta, inizia il periodo del feudalesimo e con esso l'aumento del potere delle famiglie locali e delle autorit\u00e0 religiose, in particolare i vescovi feudatari. In questo periodo viene dato il diritto di costruire fortificazioni per proteggersi dalle ripetute invasioni unghere dando cos\u00ec vita ai tre castelli di Costabissara: il castello di Donna Berta, il castello di Pizamerlo (di cui non \u00e8 rimasto pi\u00f9 nulla) e il castello Sforza-Colleoni.\nIl comune e il vicariato.\nIl Comune di Costabissara si reggeva sulle leggi dello statuto che regolava la Citt\u00e0 di Vicenza, con la possibilit\u00e0 per gli amministratori del luogo di aggiungere o modificare tali leggi senza mai contravvenire a quelle del capoluogo stesso. I Vescovi di Vicenza avevano poi la possibilit\u00e0 di investire famiglie nobili del Feudo di Costa Fabrica, che godeva poi di privilegi e diritti speciali riconosciuti dalla Repubblica di Venezia che di fatto rendevano Costa Fabrica in grado di costituire un Vicariato a s\u00e9, soggetto direttamente alla citt\u00e0 di Vicenza.\nI vicari nominati, detti anche podest\u00e0, esercitarono fino al 1406 un grande potere sulla terra di loro giurisdizione, avendo la facolt\u00e0 di reggere il Comune senza il concorso di altri rappresentanti pubblici e usufruendo da soli della maggior parte dei benefici che discendevano dalle rendite annue del Comune stesso.\nQuesto dur\u00f2 fino al 1527 quando liti fra la Comunit\u00e0 di Vicenza e i Feudatari di Costa Fabrica portarono alla soppressione del Vicariato di Costa per aggregarlo al Vicariato di Thiene. I nobili Bissari, che possedevano il feudo dal 1285, si opposero e ottennero dei Deputati della Repubblica Veneta l'annullamento del decreto e la dichiarazione esplicita che Costabissara \"\u00abcostituiva un Vicariato a parte soggetto in virt\u00f9 di diritti d'antica consuetudine ai Feudatari della Villa\u00bb\".\nLe varie investiture e i Bissari.\nFino da tempi remoti (almeno dal 1067) Costa Fabrica viene annoverata tra i possedimenti dei \"Nobili Conti Maltraverso\", gi\u00e0 proprietari di Schio, Lonigo, Santorso, Montegalda e Barbarano e aventi giurisdizioni anche nelle citt\u00e0 di Treviso, Padova, Feltre, Cividale, Ravenna e altre citt\u00e0 nella Romagna.\nIntorno al 1200 alcuni esponenti della famiglia Maltraverso decaddero per sospetti di eresia e del feudo venne investita la famiglia dei \"Conti Della Costa\" con il titolo di \"Cattanei\" o \"Castellani minori\".\nCon la caduta di Ezzelino III da Romano, la famiglia Della Costa decadde e, nel 1261, \"Giacomo Baretta\" ottenne l'investitura dal Vescovo di Vicenza, il Beato Bartolomeo da Breganze, con la condizione di non difendere mai gli eretici (in particolare i \"Patarini\"). Dopo poco tempo vennero investiti i \"Conti Lozzo\", originari di Padova.\nIl 5 gennaio 1285, Alberto Bibe di Padova, procuratore di Lozzo, rinunci\u00f2 ai diritti per la villa di Costa Fabrica e il vescovo di Vicenza Bernardo Nicelli la consegn\u00f2 a Gualdinello Bissari, che pag\u00f2 al conte di Lozzo 4250 lire. L'investitura venne confermata con Decreto 26 novembre 1291 dal successore di Nicelli, il romano Pietro Saraceno. Della famiglia dei Bissari, che portarono anche al cambio del nome del feudo, si ricordano gli esponenti Matteo e Pier Paolo Bissaro.\nI Bissari possedevano anche la giurisdizione delle acque, affermata in un atto del 1565 e ribadito in altri documenti del 1595, 1632 e 1660.\nNel 1662, con l'aumento del potere della famiglia veneziana Repeta, i Bissari dovettero condividere il feudo di Costa Fabrica con loro. Tale situazione, molto scomoda ai Bissari che si erano opposti, non dura a lungo: nel 1676 i Repeta perdono l'investitura feudale. Un atto del 1697 afferma inoltre che i Repeta sono costretti a cedere i loro beni ai Bissari.\nNel 1859 muore il conte \"Girolamo Enrico Sforza\", ultimo esponente maschio della famiglia Bissari. Il feudo venne quindi diviso fra le sorelle e i loro discendenti: Il castello pass\u00f2 al conte \"Guardino Colleoni\", la futura Villa San Carlo a \"Cesare Biego\" mentre il resto della propriet\u00e0 pass\u00f2 alle contesse nipoti \"Teresa Dal Bovo Brognoligo\", \"Francesca Bonacossi\" e \"Gabriella Bissari\". Il castello nel 1894 venne venduto a \"Pia Zabeo\" moglie del marchese \"Aleduse De Buzzacarini\". e la villa fu venduta alla signora Elisa Conte Dalle Ore.\nL'epoca napoleonica e il dominio austroungarico.\nVerso la fine del Settecento le leggi napoleoniche decretarono la soppressione del vicariato e il Vicer\u00e9 d'Italia Eugenio Beauharnais, con decreto 28 settembre 1810, costitu\u00ec il capoluogo comunale con le frazioni di Gambugliano, San Lorenzo e Monteviale e successivamente form\u00f2 il comune amministrativo con la sola frazione di Motta.\nCon la caduta di Napoleone l'amministrazione comunale venne ulteriormente modificata dal governo austriaco. Dal consiglio comunale si sceglievano tre membri col titolo di deputati per formare una giunta il cui capo, non pi\u00f9 chiamato sindaco, diventava il deputato politico. Tra i poteri del deputato politico vennero tolti l'ufficio dello stato civile per la celebrazione dei matrimoni che pass\u00f2 al Parroco.\nDal Regno d'Italia ad Oggi.\nDopo l'annessione del Lombardo-Veneto in seguito alla terza guerra di indipendenza, nel 1866, Costabissara divenne municipio. La Giunta divenne composta da un numero di assessori che si dividevano le varie materie dell'amministrazione e torn\u00f2 il Sindaco al quale, dopo il 1870, si conferirono anche i poteri di Ufficiale di Stato per la celebrazione dei matrimoni.\nDurante la prima guerra mondiale, Costabissara venne assegnata alle retrovie militari e dopo la conquista austriaca di Asiago venne invasa dai profughi. Nella Villa Buzzaccarini (l'odierno castello) aveva sede un piccolo ospedale francese e in Villa San Carlo il Comando di Brigata e di Divisione.\nCon la disfatta di Caporetto, Costabissara entr\u00f2 a far parte della seconda linea e vennero costruite trincee e fortificazioni per la difesa dal nemico austro-ungarico. La popolazione raggiunse il numero di 5.000 abitanti a causa dei profughi che arrivavano con tutta la famiglia. Nella scuola infantile venne creata una scuola di tiratori e sulle Pignare un campo di addestramento per il lancio delle bombe.\nDurante la guerra scoppi\u00f2 l'epidemia di influenza spagnola, che a Costabissara fece solo 6 morti.\nAl termine della guerra, Costabissara e Motta contavano 65 morti di cui 24 caduti e 33 morti per malattia, ferite riportate in combattimento o in prigionia, oltre a 8 dispersi.\nMonumenti e luoghi d'interesse.\nVille.\nVilla San Carlo.\nIn origine di propriet\u00e0 della famiglia Bissari, la villa \u00e8 situata sul Pianoro di San Pietro e risale al XVIII secolo. \u00c8 circondata da un immenso parco con moltissimi tipi di piante, comprese specie esotiche e fusti secolari (il cedrus libani ha pi\u00f9 di quattrocento anni), che insieme ad un laghetto e alcune voliere formano un vero e proprio orto botanico. La Loggia Belvedere in stile dorico venne fatta costruire da Camillo Bissari.\nAcquistata dalla diocesi di Vicenza e inaugurata nel 1964, dopo radicali lavori di ristrutturazione e adattamento, la villa \u00e8 attualmente adibita a casa per esercizi spirituali.\nC\u00e0 Gardellina.\nNota anche come Villa De Sandri-Bortolan, \u00e8 un complesso in aperta campagna in localit\u00e0 Gardellina, a Motta. Esso \u00e8 formato dal corpo padronale, cui si affiancano la cappella gentilizia, una torre colombara e le barchesse per gli usi agricoli.\nLa cappella gentilizia \u00e8 la chiesetta di Sant'Antonio da Padova.\nCastelli.\nCostabissara, come testimoniano le investiture delle varie famiglie nobiliari, \u00e8 stata sin dall'inizio un feudo vescovile che comprendeva di conseguenza un castello, vescovile anch'esso.\nIl Mantese ricorda come, nei libri dei feudi, si faccia riferimento sempre ad un solo castello che sorgeva poco sopra l'attuale chiesetta di San Zeno, sul colle noto come \"mons castri\". Tale struttura corrisponde all'antico Castello di Donna Berta, di cui rimane oggi solo un pezzo della muraglia.\nSono ricordati per\u00f2 anche altri due castelli: Castello di Pizamerlo (non \u00e8 pi\u00f9 esistente) e uno che corrisponde al Castello Bissari Sforza Colleoni odierno.\nCastello di Donna Berta.\nIl castello di Donna Berta, antico castello vescovile di Costabissara si trovava sul colle di San Zenone (noto anche con il nome di \"mons castri\"), all'incirca al secondo tornante della strada che porta a Madonna delle Grazie.\nLa costruzione potrebbe risalire ai primi anni del X secolo, a seguito delle famose invasioni degli Ungari e come molti altri castelli del vicentino. Non \u00e8 mai stata scoperta la ragione per cui sin dall'antichit\u00e0 abbia questo nome. Alcune teorie parlano di un legame con la localit\u00e0 \"sopra il sasso di Donna Berta\", un punto della costa collinare sotto Piazzale della Vittoria a Monte Berico; altre rimandano a Donna Berta di Lotaringia marchesa di Toscana, personaggio italiano di spicco dell'epoca, grazie alla quale sembra si sia costruita di tale fortificazione. Le sole memorie che abbiamo su questo castello sono in due feudi di beni datati 1288 e 1302 e in un'investitura vescovile del 1316.\nPare quindi evidente che all'inizio del Trecento il castello fosse ancora presente e che avesse superato gli assalti ezzeliniani prima e padovani del 1311-1314 poi. Il fatto che non se ne parli durante la Guerra della Lega di Cambrai e alle battaglie del 1513 fa supporre che il castello resistette a lungo durante gli anni dal momento che solo nel 1860 cadde l'ultimo pezzo di muraglia che ne permetteva la visione anche da lontano. Le mura sud sono ancora visibili lungo il sentiero che dal tornante porta alla chiesetta di San Zeno. \u00c8 uno dei due lati pi\u00f9 lunghi del rettangolo di mura che delineavano il castello e che misuravano circa 80 metri, contro i 40 dei pi\u00f9 corti. L'angolo vicino al tornante reggeva il torrione e l\u00ec le mura hanno uno spessore di quasi 3 metri. L'entrata al castello si intravede a met\u00e0 delle mura Sud. Queste mura sono le ultime tracce che si potevano rinvenire gi\u00e0 ad inizio del Novecento, come attesta la testimonianza visiva del Dalla-C\u00e0.\nCastello di Pizamerlo.\nIl castello di Pizamerlo viene citato per ragioni storiche non esistendoci da secoli pi\u00f9 nessuna prova fisica della sua esistenza. Prendeva il nome del colle su cui sorgeva ed era non molto distante dal Castello di Donna Berta, fra la Chiesetta di San Zeno e di San Giorgio.\nCastello Bissari Sforza Colleoni.\nIl Castello Bissari Sforza Colleoni, precedentemente noto anche come \"Villa De Buzzacarini\" o \"il Castello\", \u00e8 originario del 1100 circa ed era gi\u00e0 esistente all'arrivo dei Bissari. Essi lo ricostruirono al loro arrivo, nel 1285, dopo la distruzione avvenuta ad opera di Ezzelino III. Nel 1859, dopo l'estinzione della famiglia Bissari, passa nelle mani del conte Guardino Colleoni che ne cura la ricostruzione richiedendo anche un'iscrizione lapidaria che ne riassume la storia.\nSuccessivamente fu del marchese De Buzzaccarini e dal 1973 \u00e8 di propriet\u00e0 della famiglia Putin.\nAltri edifici storici.\nCasa Repeta.\n\"Casa Repeta\" o \"Repetta\" \u00e8 un'abitazione sita in via Roma (), poco distante dall'Oratorio di Sant'Apollonia.\nLa struttura quattrocentesca \u00e8 stata pi\u00f9 volte modificata nel corso del tempo. In una mappa del 1541 viene citata come di propriet\u00e0 di \"messer Peroto Repeta\", mentre in data 1570 viene indicato come proprietario \"m.co Sartorio Repeta\". Nell'Ottocento diviene un'osteria e passa in propriet\u00e0 di Francesco Sassatelli. La famiglia Serbelloni la prende in eredit\u00e0 per poi passare al Monte di Piet\u00e0 di Vicenza nel 1950.\nL'aspetto che rende la casa degna di nota \u00e8 la presenza di un affresco sulla facciata raffigurante un leone alato con due code, lo stemma del casato dei Repeta (che uno studio araldico ha ritenuto di far risalire alla prima met\u00e0 del Settecento) e un paesaggio collinare nello sfondo.\nLo stemma, infatti, sembra che appartenga ai fratelli Enea e Scipione Repeta: le trombe e il liuto vicino allo stemma rappresentano Scipione, marchese, che si impegn\u00f2 come consigliere comunale per valorizzare musica e teatro; le zampe del leone sullo stemma ricordano Enea, soldato al servizio della Repubblica di Venezia.\nLo sfondo, invece, rappresenta la Costabissara collinare dell'epoca: parte di villa San Carlo con la sua Loggia Belvedere, la Pieve di San Giorgio e un palazzo non pi\u00f9 presente.\nFattoria De Buzzacarini.\nLa Fattoria De Buzzacarini sorge nelle vicinanze di Villa San Carlo e del Castello Bissari Sforza Colleoni ed \u00e8 formata da pi\u00f9 strutture di epoche diverse, accollate e con entrate indipendenti. La parte pi\u00f9 antica d\u00e0 sulla strada, risale al XV secolo ed \u00e8 riconoscibile per via degli angoli decorati con pietra bugnata, come gli ingressi.\nLa struttura poggia su un sotterraneo con volta a botte da cui diparte un cunicolo non pi\u00f9 percorribile completamente che dovrebbe portarsi alla vicina villa. Tale cunicolo dovrebbe far parte di una serie di collegamenti di origine medievale che portano anche al castello.\nOstari\u00e0 de Franco Grumello.\nL'Ostari\u00e0 de Franco Grumello, non pi\u00f9 presente, si trovava in via Montegrappa, poco distante dalla Strada Provinciale del Pasubio (n\u00ba 46) a Motta. Sorgeva sulla \"Strada Regia da Vicenza\" che portava a Schio o Thiene (le attuali via Fogazzaro e via Piave). La casa \u00e8 gi\u00e0 presente nella mappa del Magnifico Conte Franceschini Vincenzo del 1563 e in una datata 20 giugno 1596 dove \u00e8 indicata come osteria.\nNei documenti napoleonici del 1809 la casa figura di propriet\u00e0 di un certo \"Pace Fabio del fu Antonio\" e appare divisa in due parti: la casa e una boaria che sembra essere stata costruita nel 1790. Tra il 1809 e il 1813 sembra sia stato costruito un altro piccolo edificio adiacente di 4 m per 6 m con la probabile funzione di colombaia, di cui si erano perse le tracce prima ancora che l'edificio venisse abbattuto.\nDa ulteriori rilievi nel Catasto Napoleonico del 1811 e 1823 risulta che l'edificio cambi\u00f2 pi\u00f9 volte proprietario: nel 1838 pass\u00f2 a Francesco Tecchio, l'11 aprile 1838 diventa di Gaetano Sbardel\u00e0 e nel 1841 passa a \"Sacchiero Pietro prete Leone\" e prete Giovanni Battista. Il catasto austriaco dal 12 aprile 1850 aggiunge fra i proprietari anche il fratello Pietro Salvatore. Il decreto N. 1263 dell'8 agosto 1885 dell'Intendenza di Finanza registra l'aggiunta di un aratorio, un prato e un orto. Al momento dell'abbattimento il proprietario era Ermenigildo Brodesco.\nNel 1995 l'edificio \u00e8 definitivamente abbattuto e viene costruito l'attuale locale Billabong.\nCasa Maistrello.\nCasa Maistrello, costruita nel XVI secolo circa, \u00e8 una fattoria appartenuta ai Maistrello, una delle famiglie pi\u00f9 antiche e importanti di Motta. Il loro nome compare nei documenti dal 1508, in una mappa del 1601 e in due mappe del 1721 e 1751 in cui le propriet\u00e0 sono attribuite ad un certo Gerolamo Maistrello.\nParticolarit\u00e0 della casa \u00e8 la presenza, nello spigolo sinistro della facciata posteriore, di un mattone un tempo appartenuto all'acquedotto romano di Vicenza che passava per Motta.\nArchitetture religiose.\nChiesa parrocchiale di San Giorgio.\nRealizzata tra il 1910 e il 1920, la chiesa nuova di Costabissara venne pensata per facilitare la partecipazione alle messe da parte della popolazione di pianura (in continua crescita).\nIl terreno su cui sorgono la chiesa e la canonica, venne regalato dalla signora Elisa Conte al curato del tempo, don Guglielmo Stringari, che fu il fautore della chiesa.\nLa chiesa parrocchiale di San Giorgio \u00e8 la principale del paese, sede della maggior parte delle celebrazioni della Comunit\u00e0.\nChiesa parrocchiale di San Cristoforo.\nLa chiesa di San Cristoforo \u00e8 la chiesa parrocchiale di Motta, la frazione di Costabissara. Si trova lungo la Strada Provinciale 46. Originariamente era in una sede diversa da quella attuale (pi\u00f9 vicina alla strada), ma \u00e8 stata demolita nel 1965 per favorire l'allargamento della strada. L'odierna chiesa \u00e8 stata inaugurata nel 1965.\nPresenta all'interno tre altari, due dei quali possiedono pale di Alessandro Maganza e un'ulteriore tela del Maganza (facente parte del vecchio altare maggiore) appesa nell'abside.\nIl campanile, del 1856, \u00e8 rimasto quello della vecchia chiesa ed \u00e8 stato restaurato nel 1970 da don Diletto Fin con la dotazione delle campane automatiche e la sostituzione del vecchio orologio fuori uso..Ulteriori restauri del campanile sono stati eseguiti a met\u00e0 degli anni '80 da don Luigi Simioni con la sostituzione del rame della cupola a doppia campana , quindi nel 2006 con don Piero Astegno (nel 150\u00ba anniversario di costruzione) si \u00e8 completamente rifatta la cupola (parte interna in legno ed esterna in rame) ed \u00e8 stato dotato di una nuova campana.\nChiesa longobarda di San Giorgio.\nLa \"Chiesa longobarda di San Giorgio\" (detta anche \"Pieve di San Giorgio\" o \"chiesetta vecchia di San Giorgio\") \u00e8 la chiesa originaria di Costabissara e sorge sul Monte delle Pignare, di fianco al cimitero e non molto distante da Villa San Carlo e il castello. Il suo campanile, che batte ancora le ore per il paese, pu\u00f2 essere visto da qualsiasi punto della pianura sottostante.\nCostruita, come dice il nome, in epoca longobarda, \u00e8 stata chiesa parrocchiale fino al 1920, anno in cui vennero terminati i lavori alla nuova chiesa del paese. Da allora venne usata saltuariamente sia per la posizione scomoda alla comunit\u00e0 che per la grandezza non pi\u00f9 adeguata. Dall'11 marzo 2012 la chiesetta \u00e8 stata messa a disposizione della Diocesi Ortodossa rumena di Vicenza.\nDi origini incerte, tra il XV e il XVII secolo venne ricostruita in stile romanico aggiungendo un pronao, un'abside, un tetto a capanna e una nuova soffittatura barocca di cui rimangono ancora le tracce. Nel 1859 viene ricostruita la sagrestia, viene demolita l'antica abside in cotto e ricostruita in pietra, viene rifatto il pavimento e abbattuto il pronao e vennero aggiunti i portali, rosoni e pinnacoli attuali di imitazione gotica.\nLa chiesa ora si presenta con la faccia rivolta ad ovest e l'abside ad est. Ha uno stile archiacuto. La porta principale \u00e8 a sesto acuto e presenta degli stipiti finemente lavorati e terminanti in gugliette. Il timpano sormontato dalla croce presenta un affresco di Pietro Zappella che rappresenta la Madonna del Carmelo, cio\u00e8 la Vergine col Bambino in atto di porgere ai fedeli il tradizionale Scapolare.\nChiesetta di Madonna delle Grazie.\nDurante la Prima Guerra Mondiale la paura per il conflitto e le prime disfatte (prima fra tutte Caporetto) portarono gli abitanti di Costabissara a formulare voto (in realt\u00e0 furono addirittura due: nel 1917 e nel 1918) di costruire una chiesa sul colle Zovo.\nAl termine della guerra, tra il 1919 e il 1921, la chiesetta venne costruita.\nChiesetta di San Zeno.\nLa chiesetta paleocristiana dedicata a San Zeno \u00e8 sita sui colli bissaresi e formata da un'unica aula rettangolare. Costruita nei secoli VI-VII circa, la sua consacrazione \u00e8 collegata al culto di San Zenone, il vescovo africano di Verona, a cui furono intitolate numerose chiese del Vicentino e del Veronese.\nMal conservata fino al 2010, \u00e8 stata poi restaurata dall'amministrazione comunale.\nChiesa del Termine.\nQuesto edificio non pi\u00f9 esistente sorgeva nella zona al confine tra Costabissara e Vicenza chiamata anticamente \"Termine\". Giacomo Bissari, in un documento del 4 maggio 1547 d\u00e0 ordine ai suoi figli di terminare la chiesetta, testimoniandone la presenza. Tale obbligo fu rimarcato ai discendenti nel 1651 anche da un certo Spinella Bissari, figlio di Girolamo Bissari e discendente di Giacomo. La chiesa non fu mai completata e nemmeno consacrata. Nel 1919 venne inglobata in un edificio nella piccola via che si stacca a sud dall'incrocio fra \"Strada Costabissara\" e \"via Fornaci\". Questo edificio fu poi ristrutturato nei primi del 2000 per farne un'abitazione.\nChiesa di San Pietro.\nLa chiesa di San Pietro, non pi\u00f9 esistente, era una piccola chiesa sita sul pianoro a cui ha donato il nome tra la fattoria De Buzzacarini e la vecchia canonica della Pieve di San Giorgio, vicino all'odierno castello e a Villa San Carlo.\nUfficiata agli inizi del Settecento, la pi\u00f9 antica testimonianza scritta risale 1288 e gi\u00e0 agli inizi del Novecento non ne rimaneva pi\u00f9 nessuna traccia. In buone condizioni fino al 1518, il 3 giugno 1530, durante una visita pastorale, il vescovo di Vicenza ne impone la sistemazione. Successive visite pastorali del 1639, 1748 e 1768 riportano una mansioneria di tre messe a settimana, poi aumentate a quattro.\nPossedeva tre altari: uno maggiore (comprensivo di una tela di Alessandro Maganza) dedicato a San Pietro e due laterali entrambi fatti costruire dal conte Giacomo Bissari. Uno (costruito nel 1679) era dedicato ai Santi e Bovo, l'altro (costruito nel 1682) alla Vergine del Carmelo e ai Santi Francesco e .\nChiesetta di Santa Maria Favrega.\nUbicata a Motta, fu costruita intorno al secolo VIII da Anselmo di Nonantola e appartenne per secoli alla famiglia Bissari. \u00c8 ora di propriet\u00e0 della famiglia Gasparoni.\nFu soggetta a diversi lavori di ampliamento nel 1888.\nChiesetta di Sant'Antonio da Padova.\nSita in C\u00e0 Gardellina a Motta \u00e8 datata 1709 e vi sono presenti numerose sculture attribuite a Giacomo Cassetti.\nOratori.\nOratorio di Sant'Apollonia.\nPiccola chiesetta barocca nella zona urbana, venne costruita da don Teodoro Bacchi intorno al 1642.\nOratorio di San Valentino.\nPiccola chiesetta barocca in zona San Valentino, venne costruita dai nobili Repetta nel 1684 e fu benedetta nel 1685. Dal 14 febbraio 1943 \u00e8 presente una statua in gesso di San Valentino donata dalla signora Elisa Conte Dalle Ore.\nOratorio di San Giovanni Battista.\nL'Oratorio di San Giovanni Battista fu fatto costruire nel 1645 dal conte Ostilio Bissaro dopo che Gerardo Bissari, nel suo testamento del 1501 lasci\u00f2 un lascito per la sua costruzione. Rimase senza ufficiatura fino all'inizio dell'Ottocento anche se nel 1748 possedeva un cappellano con una mansioneria di tre messe a settimana.\nNon ha subito modifiche nel corso del tempo e presenta un'unica sala con una volta a botte e numerosi dipinti. La pala che adornava l'unico altare e che ora \u00e8 posta sopra la porta d'ingresso \u00e8 un'opera di Alessandro Maganza.\n\u00c8 stato anche questo edificio di propriet\u00e0, per un periodo imprecisato, della signora Elisa Conte Dalle Ore.\nSociet\u00e0.\nPopolazione.\nGli abitanti residenti nel comune ammontavano, alle stime del 31 dicembre 2010, a 7.131 unit\u00e0. Tra queste esiste una perfetta parit\u00e0 tra numero di maschi e femmine (49,9% M - 50,1% F). La popolazione straniera rappresenta il 7,0% dei residenti (si veda la sezione relativa per i dettagli).\nL'et\u00e0 media \u00e8 di 40,3 anni, cio\u00e8 molto alta rispetto alla media dei comuni italiani. Tuttavia oltre i tre quarti della popolazione ha un'et\u00e0 compresa tra i 15 e i 64 anni.\nNel decennio 2001-2011, Costabissara ha visto una costante crescita demografica, con un incremento annuale che \u00e8 andato dal +1,53% al +5,43%. Il tasso di crescita medio \u00e8 quindi del 2,84%, uno dei pi\u00f9 alti d'Italia: ci\u00f2 \u00e8 dovuto non solo ad una migrazione nel territorio comunale, ma anche ad un saldo naturale positivo.\nLe famiglie censite sono 2.835, con una media di 2,52 componenti per nucleo.\nEtnie e minoranze straniere.\nGli stranieri residenti nel comune al 31 dicembre 2009 risultavano 474; di seguito sono riportate le provenienze e le unit\u00e0 (tra parentesi la percentuale sulla popolazione totale):\nQualit\u00e0 di vita.\nIl reddito medio pro capite dei bissaresi \u00e8 di 14.844 \u20ac annui, il terzo pi\u00f9 alto di tutta la provincia di Vicenza.\nSecondo la classifica dei \"Borghi Felici\", una statistica sui comuni pi\u00f9 vivibili, Costabissara \u00e8 arrivata prima tra i comuni della provincia di Vicenza e sedicesima nella graduatoria nazionale.\nCultura.\nIstruzione.\nScuole.\nNel territorio comunale sono presenti una scuola dell'infanzia paritaria, una scuola primaria (intitolata a Fedele Lampertico) e una scuola secondaria di primo grado (intitolata a Giuseppe Ungaretti), entrambe statali.\nA Motta sono presenti una scuola paritaria dell'infanzia (intitolata a San Gaetano) e una primaria statale (intitolata a Edmondo De Amicis).\nBiblioteche.\nNel capoluogo vi \u00e8 la Biblioteca civica, che fa parte della rete di biblioteche vicentine \"Bibioinrete\", insieme alla maggior parte della biblioteche appartenenti alla Rete Bibliotecaria Vicentina.\nUniversit\u00e0.\nA Costabissara vi \u00e8 una delle 22 sedi dell'Universit\u00e0 degli adulti/anziani del Vicentino.\nMedia.\nStampa.\n\"Il Foglio di Costabissara e Motta\" \u00e8 un piccolo periodico indipendente che tratta di temi locali.\nRadio.\nDal 1983 fino alla prima met\u00e0 degli anni novanta \u00e8 stato presente sul suolo bissarese lo Studio 2 di \"Radio Collina\", una piccola emittente privata locale.\nGeografia antropica.\nFrazioni.\nCostabissara presenta un'unica frazione, Motta che \u00e8 situata lungo la Strada Provinciale del Pasubio (n\u00ba 46) procedendo verso Schio o Thiene.\nAltre localit\u00e0.\nIl territorio di Costabissara comprende le localit\u00e0:\nmentre a Motta sono presenti:\nEconomia.\nIl settore primario \u00e8 rappresentato dalla coltivazione di cereali, frumento, ortaggi, foraggi, frutta, uva da vino e dall'allevamento bovino.\nIl settore secondario \u00e8 sviluppato soprattutto nei comparti della lavorazione e conservazione dei prodotti ortofrutticoli. Storica presenza bissarese \u00e8 l'azienda artigiana dolciaria Loison, nata in paese nel 1938.\nIl settore terziario \u00e8 presente con qualche filiale bancaria.\nInfrastrutture e trasporti.\nStrade.\nA 2\u00a0km dal centro urbano e per un pezzo del territorio comunale passa la Strada provinciale 46 del Pasubio (SP 46), ex strada statale 46 del Pasubio (SS 46).\nMobilit\u00e0 urbana.\nL'AIM di Vicenza serve il centro urbano e la frazione di Motta.\nLe Ferrovie e Tramvie Vicentine servono la parte di paese sulla SP46 (e quindi anche Motta) con due gruppi di linee:\nAmministrazione.\nLa legge 25 marzo 1993 n. 81 ha introdotto l'elezione diretta del Sindaco insieme a quella dei Consiglieri, mentre prima il Primo Cittadino veniva eletto dal Consiglio Comunale eletto dal popolo. Le elezioni del 1990 sono state per Costabissara le ultime in cui l'elezione del sindaco non \u00e8 avvenuta direttamente. Prima di tale data, quindi, la data di elezione non coincide necessariamente con quella della nomina per via della votazione che doveva essere fatta in sede di consiglio (potevano passare anche alcuni mesi): \u00e8 riportata la data della nomina. Durante la storia del paese, si \u00e8 anche assistito a quinquenni amministrati da pi\u00f9 di un sindaco dei quali il primo \u00e8 stato con molta probabilit\u00e0 destituito dal Consiglio Comunale stesso.\nMolte informazioni sono state raccolte da una serie di quadri (trascritti o stampati) appesi nella Sala Consiliare del Municipio e visibili al pubblico che riportano sindaci, assessori, consiglieri e (eventualmente) i commissari prefettizi delle amministrazioni del secondo dopoguerra. Altre provengono dal Sito del Ministero dell'Interno.\nSport.\nKarate.\nL\"Associazione Sportiva\" Karate Shin Dojo, nata pi\u00f9 di 20 anni fa, milita nella FIK ( federazione italiana karate), conosciuta non solo a livello provinciale ma anche nazionale grazie alla presenza costante del maestro Paolo Scapin 7\u00ba Dan.\nCalcio.\nLa principale squadra di calcio della citt\u00e0 \u00e8 l\"U.S.D. Bissarese\" che milita nel girone A Veneto di 3\u00aa Categoria; la societ\u00e0 \u00e8 gemellata con il LR Vicenza.\nL'altra squadra di calcio della citt\u00e0 \u00e8 l\"A.S.D. Bassan Team Motta\" che milita nel girone C di 2\u00aa Categoria.\nPattinaggio.\nL\"Associazione Sportiva Dilettantistica Costabissara Pattinaggio Libertas\" \u00e8 nata nel 1986 ed effettua corsi di pattinaggio per bambini e ragazzi."}
{"id": "853934", "revid": "133130", "url": "https://it.wikipedia.org/wiki?curid=853934", "title": "Emocateresi", "text": ""}
{"id": "853935", "revid": "1573940", "url": "https://it.wikipedia.org/wiki?curid=853935", "title": "Terebrantia", "text": "I Terebrantia , o Parasitica fanno riferimento ad una categoria sistematica interna all'ordine degli Imenotteri Apocriti posizionata al rango di sezione.\nInquadramento sistematico.\nQuesto raggruppamento fa parte della classificazione tradizionale, che distingueva gli Apocriti in due grandi gruppi: quello dei \"Terebrantia\", comprendente Imenotteri forniti di terebra con funzione di ovideposizione, in gran parte costituiti da insetti artropofagi o, in minor misura, fitofagi, e quello degli \"Aculeata\", comprendente Imenotteri con terebra retratta ed estroflettibile, la cui funzione primaria di ovideposizione \u00e8 stata persa.\nDal punto di vista filogenetico i \"Terebrantia\" non costituiscono un raggruppamento monofiletico pertanto vanno intesi come un insieme artificiale in cui si sono fatti confluire tutti i \"taxa\" che non rientrano fra gli Aculeati. Il pi\u00f9 recente orientamento pertanto \u00e8 quello di non considerare la tradizionale suddivisione degli Apocriti in \"Terebrantia\" e \"Aculeata\", bens\u00ec quello di adottare lo schema che suddivide il sottordine direttamente in superfamiglie.\nSuddivisione interna.\nLe superfamiglie tradizionalmente annoverate fra i \"Terebrantia\" sono le seguenti:\nIl termine di \"Parasitica\", sinonimo di \"Terebrantia\", \u00e8 fuorviante in quanto presupporrebbe che in questa categoria confluiscono gli Imenotteri parassitoidi. In realt\u00e0 hanno comportamento parassitico anche diversi Imenotteri compresi nelle superfamiglie dei Vespoidea e dei Chrysidoidea, fra gli Aculeati, e una piccola famiglia, quella degli Orussidae, fra i Symphyta."}
{"id": "853940", "revid": "253269", "url": "https://it.wikipedia.org/wiki?curid=853940", "title": "Kelly Carlson", "text": "Biografia.\nDi ascendenze macedoni e tedesche, la sua carriera di attrice inizia nel 2001 con una piccola parte nel film per il cinema \"La rapina\" con Kevin Costner e Kurt Russell. Tre anni pi\u00f9 tardi, altri ruoli minori in \"Starship Troopers 2 - Eroi della federazione\" e \"Paparazzi\". Prime esperienze nel mondo delle serie per la televisione grazie a \"Everwood\", \"\" e \"Head Cases\". Nel 2006 ottiene una parte di maggior rilievo nel film d'azione \"Presa mortale\" con John Cena. \u00c8 inoltre conosciuta per aver interpretato Kimber Henry nella serie \"Nip/Tuck\".\nNel 2007 ha presentato il programma \"Guys Choice\"; inoltre erano previsti tre film per lei, \"Shadowbox\", \"Player 5150\" e \"Dead of Winter\", ma ha rinunciato a quest'ultimo per un film nel 2008, \"Un amore di testimone\"."}
{"id": "853950", "revid": "125893754", "url": "https://it.wikipedia.org/wiki?curid=853950", "title": "Giochi panellenici", "text": "I Giochi Panellenici (\"di tutti i greci\") erano competizioni sportive a carattere sacro che impegnavano tutte le citt\u00e0 dell'Ellade (Grecia); una di esse, i Giochi Olimpici, ha dato ispirazione ai giochi olimpici moderni.\nGiochi Panellenici \u00e8 un termine collettivo con cui si indicano quattro diverse manifestazioni sportive che si tenevano nell'antica Grecia.\nI quattro eventi erano:\nI giochi venivano organizzati seguendo un ciclo di quattro anni, noto come Olimpiade, che era uno dei modi in cui gli antichi Greci misuravano il tempo. I Giochi Olimpici venivano presi come punto di partenza, ovvero rappresentavano il primo anno del ciclo; nel secondo anno si tenevano sia i Giochi Nemei che i Giochi Istmici (in mesi diversi), seguiti dai Giochi Pitici nel terzo anno e da una nuova edizione dei Nemei e Istmici nel quarto. A quel punto il ciclo ricominciava con la disputa dei Giochi Olimpici. Erano organizzati in questo modo affinch\u00e9 gli atleti potessero partecipare a tutti i giochi.\nNel 262 a.C. vennero aggiunti i giochi tolemaici a seguito della guerra cremonidea in funzione anti-macedone; questi giochi si tenevano ogni quattro anni ad Alessandria ed erano dedicati a Tolomeo Sotere e Berenice I.\nLe Olimpiadi.\nIn Grecia intorno all'VIII secolo a.C. inizi\u00f2 a diffondersi lo sport nel senso proprio del termine (ossia la gara) e i giochi atletici. Infatti ogni quattro anni a partire dal 776 a.C., ad Olimpia si tennero gare sacre in onore di Zeus.\nLe competizioni venivano organizzate dalle anfizionie dell'Elide (la regione in cui si trovava Olimpia), ma erano riservate esclusivamente a cittadini maschi, liberi, adulti e di stirpe greca. Donne e stranieri erano esclusi dalla partecipazione alle gare (le donne potevano per\u00f2 partecipare come proprietarie di cavalli impegnati nelle corse) e anche dal pubblico.\nDurante le Olimpiadi venivano sospese tutte le operazioni di guerra, e si instaurava la cosiddetta tregua olimpica; chi la violava incorreva nel pericolo di essere escluso dalle successive gare. Il territorio all'interno del recinto sacro, l'Altis (\"l'\u0391\u03bb\u03c4\u1f76\u03c2\") di Olimpia era considerato sacro a Zeus e quindi non era consentito introdurvi armi o compiervi atti di violenza. Anche la regione di Olimpia, l'Elide, godeva di un certo grado di protezione; abbiamo notizie di eserciti che attraversavano la regione solo dopo aver consegnato le armi alle autorit\u00e0 riavendole solo dopo avere oltrepassato i confini. Ma non sono infrequenti violazioni a queste regole, culminate in uno scontro all'arma bianca durato giorni all'interno del l'altissima. \nCome si svolgevano i giochi panellenici.\nI principali giochi che si svolgevano nell'arco di cinque giorni erano la corsa dei carri, lo \"stadio\", la lotta, il \npugilato, il pancrazio e il pentathlon (una competizione mista che comprendeva lotta, \"stadio\", salto in lungo, lancio del giavellotto e lancio del disco). Tranne gli aurighi, gli atleti svolgevano le loro prove completamente nudi.\nI partecipanti potevano arrivare da tutto il mondo greco, tra cui le varie colonie sparse dall'Asia Minore alla penisola Iberica. I partecipanti dovevano per\u00f2 essere persone con una certa disponibilit\u00e0 economica, per potersi permettere il costo degli allenamenti, del viaggio, dell'alloggio ed altro. Non era consentita la partecipazione n\u00e9 alle donne n\u00e9 ad atleti non-greci, anche se vi registrarono alcune rarissime eccezioni alla regola come quella fatta per Nerone.\nPer\u00f2 nel corso dei giochi assumevano un ruolo di fondamentale importanza la musica e la poesia: infatti spesso si tenevano rassegne musicali e poetiche a cui partecipavano numerosi artisti e poeti molto famosi a quel tempo.\nLa celebrazione dei vari giochi costituiva anche un'occasione per stipulare patti o alleanze tra le varie polis.\nUn momento di incontro della nazione greca.\nLe Olimpiadi erano le gare pi\u00f9 prestigiose di un mondo che vedeva nello sport un elemento fondamentale della vita pubblica. Chi otteneva il primo premio in tutte e quattro le manifestazioni che componevano i Giochi Panellenici si assicurava una gloria straordinaria: era perci\u00f2 definito \"\"Periodonikes\", \"vincitore di tutti i giochi\"\" e passava alla storia dell'intera nazione come un eroe.\nI giochi panellenici svolsero cos\u00ec un ruolo non indifferente nel rafforzare il sentimento di appartenenza a una \"patria comune\" nei greci (panellenismo). Essi trovavano il loro modello ideale nell'arte, ossia nel valore degli eroi omerici; infatti anche la vittoria nelle gare cui partecipavano i migliori atleti della Grecia era considerata come segno di orgoglio personale e, come gli eroi omerici, anche gli atleti aspiravano alla \"fama\", conseguente al loro successo nelle gare.\nIl ritorno del vincitore.\nNei Giochi Olimpici, ma anche nei Giochi Panellenici, si manifestavano numerosi aspetti caratteristici della cultura della Grecia arcaica, tra cui l'orgoglio personale nel primeggiare e diventare un eroe, ma anche la sfida e la gara. Ma come esistevano i vincitori esistevano anche i perdenti che al loro ritorno a casa venivano derisi ed emarginati. I vincitori invece erano spesso oggetto di grandissima ammirazione, e una vittoria ai Giochi Olimpici era spesso un buon modo per farsi strada nel contesto sociale della propria citt\u00e0 e per accumulare grandi ricchezze, nonostante i premi ufficiali fossero di scarsissimo valore materiale. Al loro arrivo in citt\u00e0 gli atleti venivano festeggiati con feste pubbliche in loro onore e per loro innalzavano anche statue o si scrivevano inni o si componevano poesie. Talvolta si tributava l'onore pi\u00f9 ambito, quello di entrare nella citt\u00e0 non dalle porte nelle mura, ma attraverso una breccia praticata per l'occasione. Pindaro, uno dei maggiori poeti greci si specializz\u00f2 appunto in canti epinici, \"canti per la vittoria\"."}
{"id": "853956", "revid": "986213", "url": "https://it.wikipedia.org/wiki?curid=853956", "title": "Congregazione dell'immunit\u00e0 ecclesiastica", "text": "La Congregazione dell'immunit\u00e0 ecclesiastica, in latino \"Congregatio immunitatis\", era un organismo della Curia romana, oggi soppresso. \nStoria.\nLa Congregazione fu fondata da papa Urbano VIII, \"vivae vocis oraculo\", nel 1626 e tenne la sua prima riunione il 28 maggio.\nAveva il compito di esaminare ogni controversia attinente alla violazione della giurisdizione e dei privilegi ecclesiastici ad opera dei tribunali laici (cosiddetta immunit\u00e0 religiosa). Le sue prerogative furono rafforzate e precisate dalle costituzioni \"Ex quo\" di papa Benedetto XIII (8 giugno 1875), \"In supremo\" di papa Clemente XII (1\u00ba febbraio 1735), \"Officii nostri\" di papa Benedetto XIV (15 marzo 1750) e \"Praestat Romanum Ponteficem\" di papa Clemente XIII (27 settembre 1766).\nIl dicastero era composto da un cardinale prefetto, da un segretario, da un sostituto e da nove prelati della Curia.\nA causa della progressiva perdita d'importanza dell'istituto delle immunit\u00e0 ecclesiastiche per l'affermarsi del diritto pubblico e della prassi dei concordati, papa Gregorio XVI procedette ad una restrizione delle sue attribuzioni con un nuovo regolamento, pubblicato il 5 novembre 1831, e con un motu proprio del 10 novembre 1834.\nAlla morte del suo ultimo prefetto, Filippo Maria Guidi, nel 1879 la congregazione venne unita da papa Leone XIII alla Congregazione del Concilio, che ne assunse infine le competenze con la sua soppressione nel 1908 ad opera di papa Pio X."}
{"id": "853960", "revid": "1776051", "url": "https://it.wikipedia.org/wiki?curid=853960", "title": "Hokoku Maru", "text": "L' apparteneva alla classe \"Aikoku Maru\" che si guadagn\u00f2 una certa notoriet\u00e0, anche se, a onor del vero, le prodezze delle navi corsare giapponesi rimarranno per almeno mezzo secolo archiviati in dossier riservati (sia giapponesi che statunitensi).\n\u00c8 da precisare che tali imbarcazioni corsare condussero una guerra di corsa completamente differente da quella condotta dalle similari tedesche della Kriegsmarine, in quanto i giapponesi concepirono in maniera diversa le operazioni belliche.\nL\"'Hokoku Maru\" fu completato tra il 1938 e il 1940 nei cantieri Tama Zosensho K.K. di Tamano per conto della societ\u00e0 armatrice Osaka Shosen K.K. La nave era stata commissionata per trasportare passeggeri e merci varie lungo la rotta con il sud America.\nNel settembre del 1941, tre mesi prima dell'attacco giapponese a Pearl Harbor e dell'inizio della guerra nel Pacifico, la Marina Imperiale giapponese requis\u00ec la \"Hokoku Maru\" e le sue due gemelle, la \"Aikoku Maru\" e la \"Gokoku Maru\", che insieme ad una quarta nave, la futura corsara \"Kiyosumi Maru\", furono registrate presso il Distretto Navale di Kure e poste sotto le insegne del Viceammiraglio Masao Okamura.\nCos\u00ec le quattro corsare ricevettero nei cantieri navali di Tamano, prima, cannoni, mitragliere e tubi lanciasiluri e poi, tutte le attrezzature necessarie per il trasporto e l'utilizzo di due aerei da osservazione.\nTali lavori di conversione terminarono nella met\u00e0 di ottobre con il montaggio di due grandi proiettori, uno da 1.100 mm, e l'altro da 900 mm.\nNell'ottobre del 1941, la \"Hokoku Maru\", la \"Aikoku Maru\" e la \"Kiyosumi Maru\" furono assegnati al 24\u00ba Squadrone corsare aggregate alla Flotta Combinata della Marina Imperiale giapponese, poste sotto il comando del viceammiraglio Takeda Moriji."}
{"id": "853961", "revid": "112617181", "url": "https://it.wikipedia.org/wiki?curid=853961", "title": "Servo arbitrio", "text": "Il servo arbitrio \u00e8 quel concetto filosofico e teologico secondo cui l'essere umano, nella condizione in cui attualmente si trova, non \u00e8 libero nello scegliere di compiere ci\u00f2 che \u00e8 bene di fronte a Dio e quindi di essergli gradito e cos\u00ec guadagnarsi la salvezza, perch\u00e9 la sua volont\u00e0 \u00e8 asservita al peccato e non pu\u00f2 fare altro che ci\u00f2 che Dio considera un male.\nTeoria.\nSecondo questa dottrina, l'essere umano non pu\u00f2 liberamente scegliere tra bene e male. Solo un sovrano e diretto intervento di Dio lo Spirito Santo lo pu\u00f2 liberare. Questo \u00e8 ci\u00f2 che Dio fa in coloro che dall'eternit\u00e0 egli ha deciso, immeritatamente da parte loro, di impartire la grazia della salvezza.\nIl concetto di \"servo arbitrio\" non implica che l'essere umano non sia libero di operare delle scelte nelle questioni della vita ordinaria, bench\u00e9 pure esse siano condizionate da tanti fattori.\nQuesto concetto, che \u00e8 una delle cause delle divisioni tra Chiesa cattolica e protestante, nasce da alcune considerazioni riguardanti l'onniscienza della figura divina.\nUna forte affermazione di questo concetto si ebbe con Martin Lutero, che ne fece una delle basi del suo pensiero teologico.\nAl concetto di \"servo arbitrio\" si contrappone quello di \"libero arbitrio\", che in campo filosofico difende la libert\u00e0 dell'uomo nello scegliere delle sue azioni e quindi, in campo teologico, di guadagnarsi in base ad esse la salvezza"}
{"id": "853964", "revid": "767487", "url": "https://it.wikipedia.org/wiki?curid=853964", "title": "A Tribute to Jack Johnson", "text": "A Tribute to Jack Johnson \u00e8 un album di Miles Davis pubblicato nel 1971 dalla Columbia Records. Il disco fu registrato come colonna sonora per il documentario di Bill Cayton con lo stesso titolo, che trattava del pugile della categoria dei pesi massimi Jack Johnson.\nIl disco.\nLa prima sessione di registrazione dell'album si svolse il 7 aprile 1970, ed avvenne in maniera quasi accidentale. John McLaughlin nell'attesa di Davis inizi\u00f2 ad improvvisare dei riff di chitarra, e venne raggiunto quasi subito da Michael Henderson e Billy Cobham. Venne invitato ad unirsi anche Herbie Hancock, che si trovava nell'edificio, per suonare l'organo Farfisa. Miles Davis arriv\u00f2 per ultimo e inizi\u00f2 il suo assolo intorno ai 2 minuti e 19 secondi della prima traccia, \"Right Off\". La seconda traccia, \"Yesternow\", \u00e8 costruita intorno alla linea di basso modificata della canzone di James Brown \"Say It Loud - I'm Black and I'm Proud\". \"Yesternow\" incorpora anche un breve estratto di \"Shhh/Peaceful\", dall'album del 1969 \"In a Silent Way\", e una sezione di circa 10 minuti che comprende diverse \"take\" del pezzo \"Willie Nelson\", tratte da una sessione del 18 febbraio 1970.\nLe due tracce dell'album verranno assemblate in studio dal produttore Teo Macero.\n\"A Tribute to Jack Johnson\" ebbe un successo commerciale minore rispetto al precedente album di Davis, \"Bitches Brew\", raggiungendo la posizione 159 della \"Billboard 200\" (quarta posizione nella classifica Jazz Albums), mentre \"Bitches Brew\" nella stessa classifica era arrivato fino alla posizione 35 (prima posizione nella Jazz Albums). Nonostante questo, alcuni critici e fan considerano \"Jack Johnson\" superiore al suo predecessore dal punto di vista musicale: per esempio, il critico Robert Christgau scrisse che \"tutti gli sprazzi di luce intravisti in \"Bitches Brew\", in \"Jack Johnson\" si riuniscono insieme in un'unica abbagliante luce\".\nFormazione.\nLa prima traccia e circa met\u00e0 della seconda traccia furono registrate il 7 aprile 1970 da questa formazione:\nLa seconda parte della seconda traccia (da circa 12:55 in poi) venne registrata il 18 febbraio 1970 da questa formazione:"}
{"id": "853972", "revid": "767487", "url": "https://it.wikipedia.org/wiki?curid=853972", "title": "La partita - La difesa di Lu\u017ein", "text": "La partita - La difesa di Lu\u017ein (\"The Luzhin Defence\") \u00e8 un film del 2000 diretto da Marleen Gorris, tratto dall'omonimo romanzo di Vladimir Nabokov.\nLa partita decisiva.\nNella partita decisiva con l'italiano Salvatore Turati per il campionato del mondo Lu\u017ein, con il nero, \u00e8 in svantaggio di materiale ma riesce a trovare un sorprendente sacrificio che gli assicura la vittoria.\nLa partita inizia con 1.Cf3 d5 e dopo un'intensa battaglia entrambi i giocatori si trovano a corto di tempo. Lu\u017ein \u00e8 in svantaggio di materiale e mentre cerca una soluzione ha delle visioni dei suoi genitori scomparsi e della sua adorata zia. Si sentono gli spettatori commentare che la posizione \u00e8 senza speranza per Lu\u017ein. Nella posizione del diagramma la partita viene sospesa per il secondo controllo del tempo e aggiornata al giorno successivo.\nNel frattempo si compie per\u00f2 la tragedia: Lu\u017ein ha un collasso nervoso e si suicida gettandosi da una finestra. Cercando nel suo cappotto la sua fidanzata Natalia trova un biglietto con la mossa in busta e chiede agli arbitri di poter giocare lei stessa il resto della partita. La richiesta \u00e8 accolta e il gioco prosegue.\n1. ...Te3+\n2. Rg4 \u00a0f5+\n3. Rg5 \u00a0Rg7! \u00a0(minaccia ...Ae7#)\n4. Cd5 \u00a0Th3!! \u00a0il sacrificio vincente\n5. gxh3 \u00a0h6+\n6. Rh4 \u00a0Af2 #"}
{"id": "853973", "revid": "123732664", "url": "https://it.wikipedia.org/wiki?curid=853973", "title": "Marietta Robusti", "text": "Biografia.\nLa veneziana Marietta Robusti, detta \u201cla Tintoretta\u201d, era la primogenita di Jacopo Robusti, il Tintoretto, nata (nel 1554 o nel 1560) da una sua relazione precedente al matrimonio con Faustina. Fin da bambina, accompagnava il padre in bottega vestendosi da maschietto. Il padre la portava con s\u00e9 ovunque, le insegn\u00f2 l'arte di dipingere e disegnare, facendone il suo maggiore aiuto, che l'assistette in varie opere. Oltre che pittrice Marietta fu una valente musicista, sia strumentale che vocale.\nValente ritrattista, fu richiesta come pittrice di corte sia da Filippo II, re di Spagna (il quale ebbe altre ottime donne artiste alla sua corte, come per esempio Sofonisba Anguissola, un\u2019altra famosa pittrice italiana), che da Massimiliano II d'Austria. Il padre, tuttavia, non la lasci\u00f2 partire e cerc\u00f2, anzi, di farla sposare molto giovane, pensando magari di sistemarla e di dare un po' di serenit\u00e0 alla sua vita, in modo che potesse continuare a fare la sua arte; infatti la marit\u00f2 piuttosto frettolosamente con un gioielliere tedesco, Marco Augusta (il matrimonio venne celebrato fra maggio e novembre 1578) ed ebbe da lui un figlio e lo chiam\u00f2 Jacometto il quale mor\u00ec a soli 11 mesi mentre si trovava nella casa di campagna del Tintoretto a Carpenedo vicino a Mestre. Marietta non si riprese mai dalla morte del primo e unico figlio e mor\u00ec all'et\u00e0 di circa trent'anni (forse di tumore) mentre si trovava a Mantova assieme al padre Jacopo, ospite del Duca. \u00c8 tumulata a Venezia, nella chiesa della Madonna dell'Orto, dove in seguito venne sepolto anche il padre. La leggenda che Jacopo avesse ritratto la figlia sul letto di morte ebbe un certo fascino in epoca romantica: la scena fu anche soggetto di alcuni dipinti di cui il pi\u00f9 noto rimane quello di L\u00e9on Cogniet.\nLa produzione artistica.\nMarietta Robusti non ha molte opere a lei attribuite forse perch\u00e9 sono ancora adesso assegnate ai pi\u00f9 famosi padre e fratello, \u00e8 ipotizzabile che collaborasse attivamente nella bottega di Jacopo. Unico quadro generalmente a lei riconosciuto \u00e8 l\"'Autoritratto con madrigale\" (1580) degli Uffizi. Altra opera a lei attribuita \u00e8 l'olio su tela, rappresentante una figura femminile (\"Autoritratto\" ?) della Galleria Borghese di Roma datato ante 1590 e con numero d'inv. 93\".\" Al Museo Del Prado \u00e8 catalogato come suo un ritratto di \"Dama veneziana.\""}
{"id": "853976", "revid": "123335229", "url": "https://it.wikipedia.org/wiki?curid=853976", "title": "Maserati Mexico", "text": "La Maserati Mexico (nome in codice \"Tipo AM112\" ) \u00e8 un'autovettura prodotta dalla casa automobilistica italiana Maserati dal 1966 al 1972.\nIl contesto.\nDisegnata da Vignale come prototipo basato sulla 5000 GT, apparve per la prima volta al Salone dell'automobile di Torino 1965, e fu cos\u00ec apprezzata che la Maserati decise immediatamente di produrla. La versione di serie apparve nel 1966 al Salone dell'automobile di Parigi. Il nome \"Mexico\" deriva dalla vittoria della Cooper T81 con motore Maserati al Gran Premio del Messico 1966 di Formula 1.\nLa prima versione fu equipaggiata con un motore V8 di 4,7 litri e 290 CV che poteva spingere la Mexico fino a 250 km/h. Nel 1969, contrariamente alle tradizioni Maserati, questa coup\u00e9 fu disponibile anche con un pi\u00f9 piccolo V8 di 4,2 litri (quello che gi\u00e0 equipaggiava la Quattroporte).\nPochi i cambiamenti sulla Mexico nella sua carriera (eccetto il motore pi\u00f9 piccolo). Il suo lussuoso equipaggiamento comprendeva di serie sedili in pelle per quattro adulti, vetri elettrici, cruscotto in legno e aria condizionata. Come optional si potevano avere il cambio automatico, il servosterzo e la radio.\nLa Mexico fu la prima Maserati di serie ad essere equipaggiata con freni a disco servoassistiti, e autoventilanti su tutte e quattro le ruote."}
{"id": "853979", "revid": "633110", "url": "https://it.wikipedia.org/wiki?curid=853979", "title": "Gokoku Maru", "text": "La corsara nipponica Gokoku Maru apparteneva alla classe Aikoku Maru che si guadagn\u00f2 una certa notoriet\u00e0, anche se, a onor del vero, le prodezze delle navi corsare giapponesi rimarranno per almeno mezzo secolo archiviati in dossier riservati sia giapponesi che statunitensi.\nComunque questa corsara, insieme alle altre, furono scelte per la grande autonomia e velocit\u00e0, camuffate con false torri, finti fumaioli, finte sovrastrutture e carichi fasulli, e celavano, ben nascosto, un potente armamento come veri e propri incrociatori ausiliari, attrezzati per la guerra contro il traffico mercantile alleato. \nDa precisare che tali corsare condussero una guerra di corsa completamente differente da quella condotta dalle similari tedesche della Kriegsmarine, in quanto i giapponesi concepirono in maniera diversa le operazioni belliche.\nLa \"Gokoku Maru\" fu completata tra il 1938 ed il 1940 nei cantieri Tama Zosensho K.K. di Tamano per conto della societ\u00e0 armatrice Osaka Shosen K.K.. La nave era stata commissionata per essere utilizzata per trasportare passeggeri e merci varie lungo la rotta con il sud America.\nNel settembre del 1941, tre mesi prima dell'attacco giapponese a Pearl Harbor e dell'inizio della guerra nel Pacifico, la Marina Imperiale giapponese requis\u00ec la \"Gokoku Maru\" e le sue due gemelle, la \"Aikoku Maru\" e la \"Hokoku Maru\", che insieme ad una quarta nave, la futura corsara \"Kiyosumi Maru\", furono registrate presso il Distretto Navale di Kure e poste sotto le insegne del viceammiraglio Masao Okamura.\nCos\u00ec le quattro corsare ricevettero nei cantieri navali di Tamano, prima, cannoni, mitragliere e tubi lanciasiluri e poi, tutte le attrezzature necessarie per il trasporto e l'utilizzo di due aerei da osservazione.\nTali lavori di conversione terminarono nella met\u00e0 di ottobre con il montaggio di due grandi proiettori, uno da 1.100 mm, e l'altro da 900 mm. "}
{"id": "853981", "revid": "1543377", "url": "https://it.wikipedia.org/wiki?curid=853981", "title": "Gaby Angelini", "text": "Biografia.\nLa madre, manager di un'industria farmaceutica, tent\u00f2 inutilmente di avviarla allo studio del pianoforte e della danza classica.\nLa giovane Gabriella Angelini prefer\u00ec, invece, seguire la sua passione per i motori e per il volo; ci\u00f2 matur\u00f2 anche a seguito di una visita e di un volo di prova presso lo stabilimento della Breda, fabbrica milanese di aerei militari e da turismo.\nNel 1931, a 19 anni, consegu\u00ec il brevetto di pilota d'aereo sotto la guida dell'istruttore di volo Francesco Monti, presso l'Aero Club Milano. Subito dopo il brevetto partecip\u00f2 a una gara aperta a entrambi i sessi: il Giro di Lombardia, dove si classific\u00f2 settima.\nIl raid europeo.\nSognando di eguagliare le gesta compiute dai piloti nei pericolosi raid aerei dell'epoca, in particolare dall'asso dell'aviazione Francis Lombardi, durante l'estate 1932 Gaby decise di effettuare un raid europeo in 25 giorni, facendo tappa in varie citt\u00e0 europee sorvolando Austria, Cecoslovacchia, Germania, Danimarca, Svezia, Paesi Bassi, Regno Unito e Francia.\nIl raid europeo, compiuto a bordo del piccolo aereo da turismo Breda 15 I-TALY, si svolse senza particolari problemi, salvo un atterraggio di fortuna durante la tappa Copenaghen-Stoccolma, per aver terminato il carburante nei cieli tedeschi.\nL'impresa le procur\u00f2 un'improvvisa popolarit\u00e0 internazionale: al suo ritorno a Milano, fu accolta da una folla di curiosi e giornalisti che, alla stregua della stampa estera, l'avevano ribattezzata \"Little Gaby\". Atterr\u00f2 sul campo di aviazione di Taliedo, con a bordo la madre che l'aveva raggiunta in treno a Chamonix, per accompagnarla nell'ultima tappa.\nLa pioniera dell'aria, non ancora ventenne, ricevette anche encomi ufficiali, a partire dal telegramma di congratulazioni inviato dal ministro dell'aeronautica Italo Balbo, sino ad essere insignita dell'Aquila d'oro dal regime fascista\nIl raid asiatico.\nLa facilit\u00e0 con la quale aveva portato a termine il raid la spinse a tentare subito un'ardua impresa: il viaggio da Milano a Delhi, facendo scalo a Roma, Trapani, Tunisi, Tripoli, Tobruk, Il Cairo, Gerusalemme, Bagdad, Bassora e Karachi, promosso dall'Aero Club Milano e fortemente pubblicizzato dal regime.\nNell'Almanacco della donna italiana, in un articolo sulla nuova impresa di Gaby, firmato con lo pseudonimo Diana, si legge: \u00ab\"Noi ci auguriamo ch'ella possa eseguire appieno il suo disegno, e dimostrare cos\u00ec agli occhi di tutto il mondo, che la donna italiana, non meno delle figlie di altre nazioni, \u00e8 capace di imprese forti ed audaci, e di recar lustro ed onore alla Patria\"\u00bb.\nIl 3 dicembre del 1932, durante la tappa Bengasi-Tobruk, aveva preferito attraversare il deserto libico, ritenendolo meno pericoloso, ma, a causa di una tempesta di sabbia, il suo aereo ebbe un'avaria e precipit\u00f2 nei pressi dell'oasi di Uadi el-Ghelta. La salma di Gaby Angelini, ritrovata dopo giorni di ricerca, fu riportata in Italia ed esposta all'omaggio pubblico a Milano nella Casa del Fascio, quindi tumulata nel Cimitero monumentale.\nA cura della madre, usc\u00ec postumo \"Il Diario di Gaby\", nel 1933.\nDopo la morte.\nNel 1934, a meno di due anni dalla sua morte, Benito Mussolini, appreso dell'invito da parte dell'aereo club di Bologna affinch\u00e9 le donne partecipassero a corsi per piloti d'aeroplano, invi\u00f2 un telegramma al prefetto della citt\u00e0 per avvisare il direttore dell'aereo club che nell'Italia fascista le donne dovevano gi\u00e0 pilotare numerosi figli, mentre pilotare gli aerei era un affare serio per il quale vi era un numero sufficiente di uomini. Il cambiamento di atteggiamento del capo del fascismo verso il volo femminile fu influenzato dalla funesta fine di Gabriella Angelini, vista come possibile smacco per il regime, sulla falsariga di quanto accadde a Umberto Nobile a seguito della tragedia artica del suo dirigibile e l'accostamento tra donne e aeroplani rimase solamente nella sperimentazione futuristica, con le aerodanze di Giannina Censi, che non pilot\u00f2 aerei limitandosi a essere passeggera di velivoli guidati da piloti acrobatici come Mario De Bernardi.\nLa tomba di Gaby Angelini reca una grande scultura in bronzo, in grandezza naturale, raffigurante una figura femminile che librandosi da una pala d'elica si protende verso il cielo. L'epitaffio \"...ed or non batte pi\u00f9 che l'ala del mio sogno\" riprende quello inciso sul cenotafio in memoria degli aviatori caduti nel Cimitero degli Invitti.\nIl velivolo Breda usato da Gaby Angelini nel raid europeo \u00e8 conservato nel padiglione aeronavale del Museo Nazionale della Scienza e della Tecnologia \"Leonardo da Vinci\" di Milano.\nPresso la Biblioteca Braidense di Milano \u00e8 stata allestita nella \"sala Maria Teresa\" la mostra dal titolo \"I Cavalieri del Cielo\" nella quale \u00e8 possibile vedere una sezione in ricordo della aviatrice Gaby Angelini, con la sua foto, insieme ai piloti che hanno contribuito alla nascita e al decollo della Regia Aeronautica Italiana.\nNella struttura del Castello di San Pelagio in Via San Pelagio Due Carrare (Padova) \u00e8 ricavato il Museo dell'Aria e dello Spazio che nella sala 24 BIS espone reperti dedicati alle donne e il volo. Il pittore Dell'Orco ha realizzato per il Museo del Castello di San Pelagio nel 1980, le immagini delle pi\u00f9 famose eroine del cielo. Alla sua base vi \u00e8 una teca con i cimeli dell'aviatrice italiana Gaby Angelini."}
{"id": "853982", "revid": "289247", "url": "https://it.wikipedia.org/wiki?curid=853982", "title": "Santa Giovita", "text": ""}
{"id": "853983", "revid": "339392", "url": "https://it.wikipedia.org/wiki?curid=853983", "title": "Vladimir Vladimirovi\u0107 Nabokov", "text": ""}
{"id": "853985", "revid": "729019", "url": "https://it.wikipedia.org/wiki?curid=853985", "title": "Mike Awesome", "text": "Nel corso della sua carriera ha lottato in alcune delle federazioni pi\u00f9 note, tra cui l'Extreme Championship Wrestling, la World Championship Wrestling, la World Wrestling Federation e la giapponese Frontier Martial-Arts Wrestling.\nCarriera.\n1990 - 2000.\nAlfonso crebbe assieme al cugino Michael Bollea; i due decisero di intraprendere la carriera di wrestler negli anni ottanta, con l'intenzione di seguire le orme di Hulk Hogan, zio di Bollea. Alfonso cominci\u00f2 i primi allenamenti presso il \"training camp\" della Pro Wrestling Federation (PWF) di Steve Keirn e nella stessa federazione debutt\u00f2 nel 1989; lott\u00f2 quindi in diverse federazioni del circuito indipendente ed anche in un match come jobber mascherato nella WCW, utilizzando come nome The Pro.\nAll'inizio degli anni novanta Alfonso decise di provare, come gi\u00e0 fatto da altri wrestler della sua generazione, un'esperienza in Giappone: entr\u00f2 nel roster della Frontier Martial-arts Wrestling con il nome The Gladiator; nel 1994 conquist\u00f2 il primo di una serie di Titoli della federazione; il suo periodo giapponese \u00e8 ricordato soprattutto per il feud intrapreso con Masato Tanaka.\nAlfonso rimase coinvolto in un litigio nel backstage della FMW con alcuni membri della Yakuza, i quali avevano poco prima picchiato il suo collega e amico Sabu. Alfonso fu costretto a restare chiuso nello spogliatoio assieme agli altri wrestler non giapponesi per pi\u00f9 di due ore, poich\u00e9 i membri della Yakuza li aspettavano nel corridoio. La situazione si risolse grazie all'intervento di Atsushi Onita.\nVerso la fine del 1993, parallelamente all'esperienza giapponese, Alfonso lott\u00f2 per un breve periodo negli Stati Uniti: prese parte a diversi show della ECW assumendo come \"ring name\" \"Awesome\" Mike Awesome. Torn\u00f2 nella ECW nell'estate del 1998 e port\u00f2 negli USA il feud con Masato Tanaka, guadagnando un'enorme popolarit\u00e0.\nDi ritorno in Giappone, Alfonso si infortun\u00f2 gravemente ad un ginocchio durante un match; ci\u00f2 lo costrinse a stare lontano dal ring per circa un anno. Al suo rientro, riprese a lottare con lo pseudonimo The Gladiator, ma nella All Japan Pro Wrestling (AJPW). Torn\u00f2 nuovamente nella ECW, vincendo in breve tempo l'ECW World Heavyweight Championship sconfiggendoil campione Tazz e Masato Tanaka in un three-way dance.\nConsolidata la sua posizione da main eventer nella ECW, Alfonso si rese protagonista di un'apparizione a sorpresa nella WCW: prese infatti parte ad una puntata di \"WCW Monday Nitro\" nell'aprile 2000 attaccando Kevin Nash; nell'occasione, Alfonso si present\u00f2 con la cintura di ECW World Champion. Alfonso continu\u00f2 ad apparire negli show della WCW, con la quale firm\u00f2 un contratto, ma senza la cintura di campione. Per permettere il rientro della Corona nella ECW, Paul Heyman trov\u00f2 un accordo con la WCW: Alfonso, sotto contratto con la WCW e Campione ECW, presenzi\u00f2 ad un evento della ECW accompagnato dal capo della sicurezza della WCW e perse il titolo in un match contro Tazz (da poco sotto contratto con la WWF); quest'ultimo perse la cintura una settimana dopo in favore di Tommy Dreamer (wrestler della ECW).\nNella WCW Alfonso, il quale mantenne il ring name Mike Awesome, si alle\u00f2 al New Blood, aiutando occasionalmente Billy Kidman nel suo feud con Hulk Hogan. Awesome diede inoltre vita ad un feud con Kevin Nash e Kanyon. Cambi\u00f2 quindi gimmick in diverse occasioni, assumendo infine quella di \"Canadian Career Killer\"; si alle\u00f2 alla stable del Team Canada, assieme a Lance Storm ed Elix Skipper. Prese quindi parte al feud che il suo gruppo intraprese con i Filthy Animals, perdendo una Hair-vs-Hair match contro Konnan.\n2001 - 2005.\nIn seguito all'acquisto della WCW da parte della WWF avvenuto nel marzo del 2001, Awesome prese parte all'angle dell'Invasion; al suo debutto, il 25 giugno a \"Raw is War\", vinse il WWF Hardcore Championship, diventando il primo membro \"Invasore\" a vincere un titolo nella WWF. Perse la cintura qualche settimana dopo per mano di Jeff Hardy a \"SmackDown\". Le presenze di Awesome si fecero via via sempre pi\u00f9 rade; fu tolto da gran parte delle storyline legate all'Invasion e si infortun\u00f2 nel novembre 2001.\nTerminata l'esperienza dell'Alliance, Awesome fu assegnato a SmackDown! con l'applicazione della brand extension. Appar\u00ec poche volte negli show televisivi e fu licenziato nel settembre del 2002. In seguito, nel libro di R.D. Reynolds e Bryan Alvarez \"The Death of WCW\", Awesome disse chiaramente che il suo periodo nella WWF/E fu orrendo e che quando lo licenziarono fu felice.\nLott\u00f2 quindi qualche match nella Total Nonstop Action Wrestling (TNA) e si impegn\u00f2 nel circuito indipendente statunitense e giapponese.\nRitiro.\nAwesome prese parte a ECW One Night Stand, dove affront\u00f2 Masato Tanaka; i due ricevettero una standing ovation al termine del match.\nNel febbraio 2006 Alfonso annunci\u00f2 il suo ritiro dal wrestling, spinto dal desiderio di passare pi\u00f9 tempo con la sua famiglia.\nLa morte.\nIl 17 febbraio 2007 il corpo di Mike Alfonso fu trovato privo di vita nella sua casa a Tampa. Stando all'autopsia, il lottatore si sarebbe suicidato impiccandosi. Alla base del gesto sembra ci sia stata una grave crisi coniugale: Alfonso fu arrestato per aver aggredito la moglie, che aveva richiesto il divorzio, e durante la sua permanenza in carcere la moglie abbandon\u00f2 il tetto coniugale. Alfonso sprofond\u00f2 nella depressione e poco dopo l'uscita dal carcere si impicc\u00f2."}
{"id": "853992", "revid": "15756", "url": "https://it.wikipedia.org/wiki?curid=853992", "title": "Borgosesia Calcio", "text": "Il Borgosesia Calcio Associazione Sportiva Dilettantistica, meglio noto come Borgosesia Calcio \u00e8 una societ\u00e0 calcistica italiana con sede nel comune di Borgosesia, in provincia di Vercelli; da 13 anni milita in Serie D.\nStoria.\nIl club nacque nel 1925 come risultato della fusione tra il \"Borgosesia Football Club\" e la \"Trattoria Vallana\", squadra del rione di Santa Maria; primo presidente fu eletto Angelo Donati, con vicepresidente Franco Negri. La prima maglia, di colore bianco, divenne successivamente verde. In contemporanea la societ\u00e0, dal campo vicino alla stazione ferroviaria, si trasfer\u00ec in Viale Vittorio Veneto. Nel 1932 cambi\u00f2 ragione sociale, divenendo \"Associazione Sportiva Borgosesia\".\nNel 1945, dopo la seconda guerra mondiale, l'ingegner Bozzola, con l'aiuto di alcuni dirigenti ricostitu\u00ec la societ\u00e0 con la denominazione \"Associazione Calcio Borgosesia\". In quell'anno vennero scelti i colori sociali; al granata, colore principale, fu abbinato anche il verde degli esordi. Nel 1952 il Borgosesia ottenne la promozione in IV Serie, l'attuale Serie D. Allenatore della squadra \u00e8 Federico Munerati. Nel 1954 la squadra venne invitata ad un allenamento della Nazionale italiana, allora allenata da Silvio Piola; nei giorni successivi arriv\u00f2 un elogio da parte della Federazione, per la societ\u00e0 valsesiana.\nNel 1968, ottenuta la promozione dopo un'agguerrita lotta contro la Sunese, il Borgosesia apr\u00ec una serie di otto campionati in Serie D: i tecnici di questa striscia positiva furono Tarabbia, Giancarlo Amadeo, Donna e Sturaro. Il ciclo si chiuse nel 1976 con la retrocessione.\nNel 1990 inizia una nuova era per la squadra sesiana, presieduta da Mario Majolo e guidata dal giovane tecnico Gianmario Arrondini, conquist\u00f2 il passaggio dalla Prima Categoria alla Promozione; grazie alle riforme federali del 1991 e alla creazione di una nuova categoria, il Borgosesia ottenne poi il ripescaggio in Eccellenza. Nel 1993, con allenatore Paolo Rosa, il sodalizio piemontese conquist\u00f2 la promozione nel Campionato Nazionale Dilettanti. Fu vincendo questo campionato che, al termine della stagione 1997-98, il Borgosesia raggiunse l'apice della sua storia, con la prima promozione tra i professionisti. L'esperienza in Serie C2 dur\u00f2 per\u00f2 solo un anno; al termine del campionato 1998-99 i granata retrocessero dopo i play-out con la Pro Patria.\nNella stagione 2010/2011 nel girone B del campionato di Serie D \u00e8 arrivato nono.\nCalciatori famosi.\nTra i calciatori passati dal Borgosesia Calcio e che hanno raggiunti i massimi livelli, si segnala in particolare il portiere Christian Abbiati, successivamente portiere del . Christian difese la porta granata nella stagione 1995-96, e si guadagn\u00f2 la convocazione nella Nazionale Dilettanti. Degno di menzione \u00e8 anche Domenico Penzo, attaccante, che vest\u00ec la maglia del Borgosesia nella stagione 1972-73, collezionando 33 presenze e 8 reti. In seguito avr\u00e0 una carriera di tutto rispetto, che lo porter\u00e0 a vestire, tra le altre, le maglie di Roma, Verona, Juventus, Napoli. Nella stagione 1982-83 realizz\u00f2 15 reti con la maglia del Verona, piazzandosi secondo nella classifica marcatori di Serie A, alle spalle di Michel Platini.\nTra gli altri calciatori che hanno giocato col Borgosesia anche Manuel Iori, con un passato al ChievoVerona in Serie A; anche Massimo Ciocci, ex giocatore dell'Inter, vest\u00ec la maglia granata a fine carriera.\nTifoseria.\nUnico gruppo ultras a seguito del Borgosesia \u00e8 la \"Brigata Alkolica\", attivo dal 1986.\nLa tifoseria sesiana \u00e8 storicamente gemellata con i sostenitori della Juventus Domo e vive un rapporto di reciproco rispetto con i tifosi della , mentre la rivalit\u00e0 pi\u00f9 accesa \u00e8 quella contro il , che d\u00e0 vita al cosiddetto \"Derby della Cremosina.\" Altre rivalit\u00e0 sentite intercorrono con , e Dufour Varallo."}
{"id": "854000", "revid": "1305772", "url": "https://it.wikipedia.org/wiki?curid=854000", "title": "LOA", "text": ""}
{"id": "854002", "revid": "834", "url": "https://it.wikipedia.org/wiki?curid=854002", "title": "Centro Sociale Autogestito", "text": ""}
{"id": "854010", "revid": "834", "url": "https://it.wikipedia.org/wiki?curid=854010", "title": "Loa", "text": ""}
{"id": "854013", "revid": "6066", "url": "https://it.wikipedia.org/wiki?curid=854013", "title": "Panellenici", "text": ""}
{"id": "854014", "revid": "339392", "url": "https://it.wikipedia.org/wiki?curid=854014", "title": "I gatti di vicolo miracoli", "text": ""}
{"id": "854016", "revid": "339392", "url": "https://it.wikipedia.org/wiki?curid=854016", "title": "I gatti di vicolo Miracoli", "text": ""}
{"id": "854023", "revid": "838137", "url": "https://it.wikipedia.org/wiki?curid=854023", "title": "Frequenza del genotipo", "text": "In Genetica delle popolazioni, la frequenza del genotipo \u00e8 la frequenza o proporzione (0 &lt; f &lt; 1) dei genotipi in una popolazione.\nSi pu\u00f2 perci\u00f2 indicare con:\nformula_1\nLa legge di Hardy-Weinberg predice le frequenze del genotipo a partire dalle frequenze alleliche sotto certe condizioni, nel qual caso:\nLe frequenze del genotipo possono essere rappresentare in un diagramma di De Finetti."}
{"id": "854024", "revid": "125981495", "url": "https://it.wikipedia.org/wiki?curid=854024", "title": "Allianz", "text": "Allianz SE \u00e8 una societ\u00e0 europea di servizi assicurativi e finanziari con sede a Monaco di Baviera, in Germania.\nNata nel 1890 a Berlino, all'epoca Impero tedesco, ebbe una limitata espansione internazionale fino al secondo dopoguerra; successivamente apr\u00ec uffici e filiali fuori dalla Germania e inizi\u00f2 ad acquisire altre compagnie nel continente europeo.\nNel terzo millennio ha consolidato il suo marchio con sponsorizzazioni mirate, grazie ad accordi di \"naming\" con importanti impianti sportivi come lo stadio del in Germania, quello della in Italia, del Palmeiras in Brasile e il Sydney Football Stadium in Australia. E' partner assicurativo mondiale per le Olimpiadi e Paralimpiadi per il periodo 2021-2028.\nNel 2021 Allianz si riconferma, per il terzo anno consecutivo, il brand assicurativo di maggior valore al mondo secondo la classifica Best Global Brands pubblicata da Interbrand; nel rapporto Global 500 pubblicato da Brand Finance, societ\u00e0 leader nella consulenza strategica sui brand, Allianz si \u00e8 posizionata al 30\u00b0 posto nella classifica dei brand di maggior valore al mondo.\nStoria.\nAllianz \u00e8 stata fondata a Berlino nel 1890 e ha trasferito la sua sede principale a Monaco di Baviera nel 1949.\nAlla fine del diciannovesimo secolo apre una succursale a Londra.\nDopo la Seconda guerra mondiale, le attivit\u00e0 economiche riprendono gradualmente: apre un ufficio a Parigi verso la fine degli anni cinquanta e uno in Italia negli anni sessanta. Nel corso degli anni settanta l'espansione prosegue in Gran Bretagna, Paesi Bassi, Spagna, Brasile e Stati Uniti d'America. Nel 1986, Allianz acquista Cornhill Insurance PLC, compagnia assicurativa londinese, e una partecipazione in Riunione Adriatica di Sicurt\u00e0 (RAS), compagnia di assicurazioni di Trieste.\nNel 1990, Allianz inizia un'espansione in otto stati dell'Europa dell'est partendo dall'Ungheria. Nello stesso decennio, Allianz acquisisce Fireman's Fund, un fondo monetario statunitense e una partecipazione in Assurances Generales de France (AGF) di Parigi. Queste acquisizioni furono seguite da un'espansione in Asia e dalla creazione di numerose joint ventures e acquisizioni in Cina e Corea del Sud.\nNel 2001, Allianz acquista la \"Dresdner Bank\", banca tedesca, formando Allianz Dresdner Asset Management che in seguito (2004) verr\u00e0 denominata Allianz Global Investors.\nL'8 febbraio 2006 gli azionisti di RAS approvano la fusione con Allianz. Come conseguenza di questa operazione il gruppo Allianz si converte in Societ\u00e0 Europea (SE) il 13 ottobre 2006.\nDal 1\u00ba ottobre 2007 \u00e8 presente in Italia con la denominazione di Allianz S.p.A., in cui ha conglobato le preesistenti compagnie Allianz Subalpina, Lloyd Adriatico, e RAS (ora \"divisioni commerciali\" della \"casa madre\"). Come conseguenza della fusione, mentre \u00e8 rimasto immutato il marchio Allianz Subalpina, i precedenti marchi delle restanti due societ\u00e0 si sono trasformati rispettivamente in Allianz Lloyd Adriatico e Allianz RAS.\nNel corso dell'agosto 2008 Allianz ha annunciato la vendita delle quote di sua propriet\u00e0 di Dresdner Bank a Commerzbank, in larga parte in cambio di azioni. Come conseguenza di questa operazione, Allianz possieder\u00e0 una quota rilevante del nuovo gruppo bancario Commerzbank/Dresdner.\nParticolarmente rilevante \u00e8 il rapporto con il costruttore automobilistico Volkswagen con il quale vanta una collaborazione da pi\u00f9 di 60 anni; nel settembre del 2012 hanno dato vita ad una societ\u00e0 congiunta denominata Volkswagen autoversicherung ag, posseduta al 51% da Volkswagen tramite la propria societ\u00e0 finanziaria, la Volkswagen Financial Services AG, e per il rimanente 49% da Allianz, con l'obiettivo di fornire assicurazioni auto ai clienti del gruppo automobilistico tedesco: inizialmente la joint venture riguarder\u00e0 solo la Germania ma non \u00e8 escluso che in seguito estender\u00e0 il proprio raggio d'attivit\u00e0 anche nel resto d'Europa, Italia compresa.\nAllianz \u00e8 ora presente in pi\u00f9 di 70 paesi con oltre dipendenti. A capo di questo gruppo internazionale \u00e8 posta la holding, Allianz SE. Il gruppo Allianz fornisce agli oltre 80 milioni di propri clienti un insieme di servizi assicurativi, finanziari e bancari.\nAl 31 dicembre 2017 vanta una Solvency ratio pari al 229%; al 31 dicembre 2019 un Solvency II Capitalization Ratio del 212% e del 207% nel 2020. \nManagement.\nPresidente e Amministratore delegato:\nItalia.\nAllianz SE \u00e8 presente in Italia dal 1\u00ba ottobre 2007 con la denominazione di Allianz S.p.A. In questa societ\u00e0 sono state conglobate, trasformandole in divisioni commerciali, le preesistenti compagnie Allianz Subalpina, Lloyd Adriatico, e RAS.\nCome conseguenza della fusione dal 1\u00ba ottobre 2007:\nLa sede legale e operativa della Compagnia \u00e8 situata a Milano, in Piazza Tre Torri, 3 (Torre Isozaki) con uffici a Trieste, Largo Ugo Irneri 1 (ex sede legale) e a Torino, Via Vittorio Alfieri 22 (ex sede Allianz Subalpina).\nFanno parte del Gruppo Allianz S.p.A.:\nIl 1\u00ba maggio 2013, un nuovo passaggio nel processo di integrazione: i tre marchi delle divisioni commerciali hanno lasciato il posto ad un unico marchio Allianz. Attualmente la Compagnia pu\u00f2 contare su una rete di circa 2200 Agenzie in tutta Italia.\nNel 2014 Allianz compra da UnipolSai un consistente numero di agenzie Divisione Milano Assicurazioni e di agenzie Divisione SASA. Dal primo gennaio 2015 il portafoglio Divisione Milano e Divisione SASA passa definitivamente ad Allianz.\nDal 1\u00b0 ottobre 2021 ha acquisito la Compagnia Aviva Italia S.p.A. che ha cambiato denominazione in Allianz Viva S.p.A. \nAllianz SE detiene una quota dell'1,99% nel capitale azionario del gruppo bancario Unicredit nel cui consiglio siede un rappresentante del gruppo tedesco: l'attuale consigliere \u00e8 Helga Jung; altres\u00ec Allianz ed Unicredit hanno in essere due partnership: nel settore assicurativo tramite CreditRas e Unicredit Banca e, tramite le societ\u00e0 Allianz Global Investor e Unicredit Private Banking, nella gestione di patrimoni e nella consulenza finanziaria.\nIl logo Allianz.\nIl logo di Allianz \u00e8 l'evoluzione stilistica dello stemma dell'aquila imperiale, adottato dalla societ\u00e0 fin dal 1890, anno della sua fondazione.\nSport.\nAllianz ha acquistato i diritti sul nome dell'Allianz Arena, uno stadio di calcio nella zona nord di Monaco di Baviera, Germania, che \u00e8 sponsorizzato da Allianz stessa. Dalla sua apertura avvenuta nel corso della stagione 2005-2006, nello stadio hanno giocato due squadre di calcio professionistiche: di cui Allianz \u00e8 anche \"Premium Sponsor\" (fino al 2010) e TSV 1860 Monaco.\nAllianz nel corso del 2006 ha acquistato la squadra calcistica polacca G\u00f3rnik Zabrze.\nAllianz a partire dal 2000 \u00e8 sponsor del team di Formula 1 Williams F1\nAllianz a partire dal 2006 \u00e8 sponsor del Comitato Paralimpico Internazionale (IPC)\nAllianz ha acquisito i diritti sul nome del nuovo stadio di Nizza, Allianz Riviera, che \u00e8 stato inaugurato a settembre 2013.\nAllianz \u00e8 sponsor in Formula 1, infatti il suo logo compare sulle Safety Car e nella corsia dei box.\nAllianz ha acquisito i diritti sul nome dello Juventus Stadium.\nAllianz ha acquisito i diritti sul nome del PalaTrieste, il Palasport di Trieste, divenendo Allianz Dome. Dal 29 novembre 2019 Allianz diventa main sponsor della Pallacanestro Trieste 2004 per le successive 3 stagioni.\nAllianz \u00e8 partner assicurativo mondiale per le Olimpiadi e Paralimpiadi per il periodo 2021 - 2028."}
{"id": "854028", "revid": "1226", "url": "https://it.wikipedia.org/wiki?curid=854028", "title": "Del sublime", "text": ""}
{"id": "854031", "revid": "122499303", "url": "https://it.wikipedia.org/wiki?curid=854031", "title": "Jeremy Bentham", "text": "Fu un politico radicale e un teorico influente nella filosofia del diritto anglo-americana. \u00c8 conosciuto come uno dei primi proponenti dell'utilitarismo e dei diritti degli animali, e influenz\u00f2 lo sviluppo del liberalismo.\nVita.\nBentham nacque a Houndsditch, Londra, in una ricca famiglia Tory. Era un bambino prodigio e, da piccolo, fu trovato seduto alla scrivania del padre, intento a leggere una storia dell'Inghilterra in pi\u00f9 volumi. Cominci\u00f2 lo studio del Latino a soli tre anni.\nFrequent\u00f2 la Westminster School e nel 1760 fu mandato dal padre al Queen's College di Oxford, dove raggiunse il grado di Bachelor nel 1763 e di Master nel 1766. Ricevette una formazione da avvocato e (anche se non pratic\u00f2 mai) fu ammesso all'attivit\u00e0 forense nel 1769. Rimase profondamente frustrato per la complessit\u00e0 del corpus giuridico inglese, che soprannomin\u00f2 \"the Demon of Chicane\".\nTra le sue tante proposte per riforme legali e sociali: un progetto per la costruzione di una prigione, che egli chiam\u00f2 \"Panopticon\". Bench\u00e9 essa non sia mai stata effettivamente realizzata durante la vita di Bentham, l'idea influenz\u00f2 significativamente le successive generazioni di pensatori. Il filosofo francese del ventesimo secolo Michel Foucault attribuiva al Panopticon il ruolo di paradigma di riferimento per tutta una serie istituzioni penitenziarie del diciannovesimo secolo.\nBentham intratteneva corrispondenze con molte persone influenti. Adam Smith, per esempio, fu favorevole a porre un limite legale ai tassi di interesse, prima che le argomentazioni di Bentham lo convincessero del contrario. In seguito alla corrispondenza con Mirabeau e altri capi della Rivoluzione francese, gli venne conferita la cittadinanza onoraria francese, bench\u00e9 Bentham sia stato un critico feroce del principio rivoluzionario dei diritti naturali e della violenza che dilag\u00f2 dopo la presa del potere da parte dei Giacobini (1792). Uno dei collaboratori di Mirabeau, il ginevrino Pierre \u00c9tienne Louis Dumont, lavor\u00f2 con Bentham per pi\u00f9 di vent'anni. Consigliere a Ginevra, mise in atto i princip\u00ee di Bentham adottati nel nuovo codice penale.\nNel 1823, insieme a John Stuart Mill, fond\u00f2 la \"Westminster Review\", il periodico del movimento \"Radicale\"; attraverso questa pubblicazione, insieme ad un gruppo di giovani discepoli, esercit\u00f2 una notevole influenza sulla vita pubblica inglese. Nello stesso anno diede vita alla Birkbeck, Universit\u00e0 di Londra, assieme al dottor George Birkbeck, al barone John Cam Hobhouse e al deputato liberale Henry Brougham, I barone Brougham e Vaux.\nFrequentemente, Bentham \u00e8 associato alla fondazione dell'Universit\u00e0 di Londra, specificatamente dell'UCL (University College London), malgrado avesse gi\u00e0 78 anni all'apertura dell'UCL, nel 1826, e lui non avesse partecipato attivamente alla sua costituzione. Comunque, \u00e8 probabile che senza la sua ispirazione l'UCL non sarebbe stata fondata in quel periodo. Bentham credeva fortemente che l'istruzione dovesse essere fruibile il pi\u00f9 largamente possibile, e in particolare anche a chi non apparteneva alle classi sociali superiori o alla Chiesa, criteri che erano invece indispensabili per gli studenti di Oxford e Cambridge. Dal momento che l'UCL fu la prima universit\u00e0 inglese ad ammettere tutti, senza distinzione di razza e credo politico o religioso, essa fu decisamente coerente con la visione di Bentham, il quale inoltre patrocin\u00f2 la nomina di uno dei suoi allievi, John Austin, come primo Professore di Giurisprudenza nel 1829.\nMorendo nel 1832 non lasci\u00f2 solo il retaggio della sua dottrina morale e politica, ma anche quello di un'istituzione nuova in Inghilterra, l'Universit\u00e0 di Londra, distinta dalle tradizionali universit\u00e0 inglesi di Oxford e Cambridge per il suo carattere rigorosamente laico e subito tacciata dagli avversari come \u00abl'Universit\u00e0 senza Dio\u00bb.\nPensiero filosofico.\nBentham fu uno dei pi\u00f9 importanti utilitaristi, in parte tramite le sue opere, ma in particolare tramite i suoi studenti sparsi per il mondo. Tra questi figurano il suo segretario e collaboratore James Mill e suo figlio John Stuart Mill, oltre a vari politici (e Robert Owen, che divenne poi uno dei fondatori del socialismo).\nArgoment\u00f2 a favore della libert\u00e0 personale ed economica, la separazione di stato e chiesa, la libert\u00e0 di parola, la parit\u00e0 di diritti per le donne, i diritti degli animali, la fine della schiavit\u00f9, l'abolizione di punizioni fisiche, il diritto al divorzio, il libero commercio, la difesa dell'usura, e la depenalizzazione della sodomia, la fondazione di un Ministero della Sanit\u00e0, un censimento decennale della popolazione, un registro generale della propriet\u00e0 Reale, l'uso di contraccettivi per diminuire il numero di poveri, un sistema di pubblica amministrazione. Fu a favore delle tasse di successione, restrizioni sul monopolio, pensioni e assicurazioni sulla salute. Ide\u00f2 e promosse un nuovo tipo di prigione, che chiam\u00f2 \"Panopticon\".\nLa consapevolezza degli squilibri socio-economici causati dallo sviluppo industriale dell'Inghilterra della seconda met\u00e0 del settecento trov\u00f2 espressione, in Bentham come in altri, nella dottrina dell'utilitarismo.\nBentham \u00e8 considerato l'iniziatore di questa corrente di pensiero proprio per le sue riforme alla legislazione britannica.\nNel 1789 pubblica la sua opera principale \"Introduzione ai princ\u00ecpi della morale e della legislazione\". Bentham riformula il principio della \u00abmassima felicit\u00e0 per il massimo numero di persone\u00bb degli illuministi (Cesare Beccaria, Helv\u00e9tius, Hutcheson).\nSe la morale vuole diventare una scienza deve basarsi sui fatti (come nel positivismo) e non su astratti valori, infatti la felicit\u00e0, di cui sopra, non \u00e8 altro che il piacere. Nell'etica utilitaristica la \"felicit\u00e0 pubblica\" si pone quale valore sommo.\nPiacere e dolore sono fatti quantificabili cos\u00ec da poter essere assunti come criterio dell'agire. Bentham formula un\"'algebra morale,\" cio\u00e8 un calcolo quantitativo che ci permetta di conoscere le conseguenze dell'agire quantificando la felicit\u00e0 prodotta e indirizzandoci verso azioni che massimizzino il piacere e minimizzino il dolore.\nLe buone azioni saranno quindi le azioni che promuovono la felicit\u00e0 non solo per il singolo ma anche per la collettivit\u00e0, viceversa le cattive azioni ostacolano la felicit\u00e0. Se quindi la ricerca del piacere, del singolo, \u00e8 ben indirizzata promuover\u00e0 la felicit\u00e0 di tutti, per cui egoismo e altruismo tendono a confondersi.\nForte di questa teoria, Bentham, non ritiene valida l'ipotesi contrattualistica del giusnaturalismo: alla base dello Stato non vi \u00e8 alcun contratto sociale ma una necessit\u00e0 utilitaria di promuovere collettivamente la felicit\u00e0, il piacere di tutti. Le leggi avranno cos\u00ec il compito di incoraggiare le azioni buone (cio\u00e8 che promuovono l'utile) e di impedire e sanzionare quelle che ostacolano il bene comune.\nDopo un'affermazione filosofica dei diritti umani nel settecento, essi subiscono alcuni attacchi teorici, tra cui le tesi portate avanti da Jeremy Bentham che sviluppa una duplice critica, sul piano politico e giuridico.\nSul piano politico, il giurista inglese sostiene che i diritti umani nascono come strumento di tutela per le libert\u00e0 individuali nei confronti del potere politico, ma allo stesso tempo limitano cos\u00ec l'azione di quest'ultimo, finendo per indebolirlo e lasciando l'individuo privo di sicurezza, una sicurezza che solo il potere politico \u00e8 in grado di garantire.\nSul piano giuridico Bentham va sostenendo l'infondatezza giuridica dei diritti umani; secondo la sua visione, essendo i diritti naturali intrinsecamente collegati alla natura dell'uomo, essi non posseggono dignit\u00e0 giuridica, ma esprimono esclusivamente pretese morali."}
{"id": "854033", "revid": "110157", "url": "https://it.wikipedia.org/wiki?curid=854033", "title": "The Ballad Hits", "text": "The Ballad Hits \u00e8 una raccolta dei Roxette con 15 brani, tra cui 2 inediti \"A Thing About You\" e \"Breathe\", pubblicata verso la fine del 2002, sotto etichetta Capitol.\nSeguir\u00e0 nella prima met\u00e0 del 2003 una seconda parte, The Pop Hits."}
{"id": "854035", "revid": "682087", "url": "https://it.wikipedia.org/wiki?curid=854035", "title": "Herpes genitalis", "text": ""}
{"id": "854042", "revid": "287204", "url": "https://it.wikipedia.org/wiki?curid=854042", "title": "Provincia di Houaphan", "text": "La provincia di Houaphan (in lingua lao: \u0ec1\u0e82\u0ea7\u0e87\u0eab\u0ebb\u0ea7\u0e9e\u0eb1\u0e99, traslitterato: \"Khw\u00e8eng H\u00f9aphan\") \u00e8 una provincia del Laos nord-orientale con capoluogo Xam Neua. Nel 2004, la provincia contava su una popolazione di 322.200 abitanti distribuiti su una superficie di 16.500\u00a0km\u00b2, per una densit\u00e0 di 19,53 ab./km\u00b2.\nNel territorio di Houaphan, nel XIV secolo si instaur\u00f2 il Regno di B\u1ed3n Man, che fu conquistato dalle truppe Dai Viet nel 1478, divenendo la provincia vietnamita di Tran Ninh. Alla fine del XIX secolo, i colonizzatori dell'Indocina Francese ne assegnarono i territori al Laos.\nGeografia fisica.\nLa provincia confina a nord, ad est e a sud-est con il Vietnam, ad ovest con la provincia di Luang Prabang ed a sud-ovest con quella di Xiangkhoang. Il territorio \u00e8 montuoso e si trova a cavallo della catena Annamita. Una piccola parte della provincia di Xiangkhoang e la maggior parte di quella di Houaphan sono gli unici territori laotiani che si trovano al di l\u00e0 dello spartiacque formato dalla catena Annamita tra il bacino idrografico del Mekong e quelli dei vari fiumi che sfociano in Vietnam. Il capoluogo Xam Neua \u00e8 pi\u00f9 vicino e meglio servito dalle strade che lo collegano ad Hanoi, che non alla capitale Vientiane.\nIl principale fiume \u00e8 il Ma, lungo 400\u00a0km, che nasce in Vietnam ed entra nella provincia di Houaphan nel distretto settentrionale di Mueang Et, poi rientra in Vietnam e sfocia nel golfo del Tonchino. Il fiume Nam Sam bagna Xam Neua per entrare poi in Vietnam, dove prende il nome Chu Song ed affluisce nel Ma dopo aver percorso 325\u00a0km, di cui 165 in Laos.\nDegne di nota sono le grotte di Vieng Xay, createsi con l'erosione delle rocce calcaree della zona. Formano una fittissima rete di 486 cunicoli naturali che furono il rifugio di circa 23.000 ribelli del Pathet Lao durante la guerra civile laotiana e la guerra del Vietnam. Il governo laotiano sta pianificando di sviluppare il turismo per la visita delle grotte, una scelta simile a quella operata dai vietnamiti sugli analoghi tunnel di Cu Chi, nella zona della Citt\u00e0 di Ho Chi Minh.\nSuddivisione amministrativa.\nLa provincia \u00e8 suddivisa nei seguenti 8 distretti (in lao: \u0ec0\u0ea1\u0eb7\u0ead\u0e87, trasl.: \"mueang\"):"}
{"id": "854045", "revid": "729019", "url": "https://it.wikipedia.org/wiki?curid=854045", "title": "Prima battaglia di Bedriaco", "text": "La prima battaglia di Bedriaco fu combattuta il 14 aprile 69 a Bedriaco, vicino a Cremona, tra l'esercito di Otone e quello di Vitellio, due pretendenti al trono dell'Impero romano dopo la morte di Nerone e Galba, nel cosiddetto anno dei quattro imperatori.\nContesto storico.\nDopo la battaglia di Forum Iulii, di locus Castorum, e alcuni scontri di poco conto combattuti fra l'esercito di Vitellio e quello otoniano di Marzio Macro si decise di non lasciare la direzione della battaglia decisiva fra i suoi eserciti a Otone, il quale avrebbe aspettato l'esito a sud del fiume Po, andandosene a Brescello. Con questa decisione si perdevano per\u00f2 le valenti coorti pretoriane, che rimanevano con l'imperatore, e quelle degli esploratori e di cavalieri; fu scosso inoltre il coraggio di chi sarebbe rimasto a combattere, poich\u00e9 ci si fidava solo di Otone, non dei capi, cos\u00ec come egli stesso non aveva fiducia che in loro.\nOtone incalzava che combattessero al pi\u00f9 presto, in quanto cos\u00ec era stato deciso, sebbene Svetonio Paolino, Mario Celso e Annio Gallo ne fossero contrari in quanto, mentre i nemici non avrebbero potuto ricevere rinforzi, loro presto sarebbero stati soccorsi dalla legio XIV e ne avevano molte altre in serbo che potessero aiutarli presto. Inoltre non c'era pi\u00f9 frumento per l'esercito nemico, e se la guerra si fosse protratta fino all'estate, i Germani si sarebbero infiacchiti perch\u00e9 non avvezzi al cambiamento del clima. Loro invece avevano denari, cibo e soldati avvezzi al clima d'Italia, oltre che alla possibilit\u00e0 di difendersi a lungo grazie al Po e alle citt\u00e0 fortificate come Piacenza, che era sopravvissuta all'assedio. Tuttavia quelli che comandavano veramente l'esercito, pur avendo molta meno esperienza, erano il fratello di Otone, Tiziano, come comandante supremo e il prefetto del pretorio Licinio Proculo, e loro condivano le decisioni con l'adulazione, per non essere contraddetti. Paolino e Celso non erano invece ascoltati, e servivano a coprire l'errore altrui con il loro essere ufficialmente comandanti.\nAntefatto.\nPartito quindi Otone, l'esercito da Bedriaco spinse il campo a quattro miglia di distanza verso Cremona e si discusse su come ingaggiare battaglia. Poi si marci\u00f2 verso la confluenza fra il Po e l'Arda, distante 16 miglia, per ingaggiare il nemico, arrivando a poca distanza da esso, che aveva compiuto solo 4 miglia ed era armato all leggera. Celso e Paolino non volevano esporre i soldati poich\u00e9 i nemici erano molto pi\u00f9 freschi e non si sarebbero fatti scrupoli ad attaccarli, ma era giunto un cavaliere Numida con l'ordine di Otone di accelerare i tempi, ordine sostenuto da Tiziano e Proculo che imponevano la propria autorit\u00e0.\nBattaglia.\nQuello stesso giorno Cecina, mentre stava facendo costruire il ponte presso il quale di l\u00ec a poco Varo Alfeno con i Batavi avrebbe combattuto contro Marzio Macro, ricevette l'annuncio della vicinanza del nemico e, ritornando al campo, trov\u00f2 il segnale di battaglia gi\u00e0 dato da Fabio Valente. Mentre si sorteggiavano le posizioni delle legioni nello schieramento, la cavalleria si lanci\u00f2 in avanti e fu solo per la Legio I Italica che questa non venne ricacciata dietro il vallo da pochi otoniani, poich\u00e9 quando la cavalleria fugg\u00ec di fronte al nemico, la legione italica sguain\u00f2 i pugnali minacciando i fuggitivi, costringendoli a tornare all'attacco. Lo schieramento dei vitelliani avvenne senza trambusto, poich\u00e9 sebbene il nemico fosse vicino, una coltre di arbusti ne copriva le armi e quindi la paura non colse le truppe.\nGli otoniani invece si trovarono davanti al nemico nello scompiglio, essendoci carriaggi mischiati fra le truppe ed essendo in quel punto il passaggio troppo stretto anche per una schiera marciante ordinata a causa di ripidi fossati ad ambo i lati. Ci si accalcava attorno alle proprie insegne o le si cercava, e c'era scompiglio fra chi, a seconda del coraggio, cercava di prendere posizione in prima o ultima fila.\nNell'esercito di Otone si era diffusa poi la menzognera diceria che l'esercito di Vitellio lo aveva abbandonato ed era dalla loro parte. Non si sa se l'avessero diffusa le spie di Vitellio o se fosse nata nello stesso esercito di Otone, fatto sta che, abbandonato il loro ardore guerriero, molti otoniani salutarono inaspettatamente il nemico. Il nemico rispose con un mormorio ostile, mentre molti otoniani, ignari del motivo di questo saluto, temettero il tradimento.\nPoco dopo la schiera nemica irruppe con impeto, superiore in numero e in ardore, e gli otoniani, sebbene sparsi, stanchi e pochi, combatterono con coraggio. Si lottava su un terreno spesso impervio, fra alberi e vitigni, in drappelli scomposti o in manipoli serrati, mentre sulla strada rialzata si combatteva scudo contro scudo e corpo a corpo, dopo aver esauriti i giavellotti.\nFra il Po e la strada si scontrarono, per caso, la legio XXI Rapax (di Vitellio) e la legio I Adiutrix (di Otone), e per quest'ultima questa era la prima battaglia (sebbene Tacito la documenti anche in quella di locus Castorum). I primani, avidi di gloria, abbatterono l'avanguardia nemica, e le presero l'aquila. I soldati della ventunesima, addolorati, si rianimarono, e con ardore respinsero la prima, tolsero al nemico molte insegne e uccisero il legato nemico Orfidio Benigno. Da un'altra parte si scontrarono invece la legio V Alaudae (vitelliana) e il reparto della legio XIII Gemina di cui Tacito parla nella battaglia di locus Castorum, e quest'ultima venne respinta. La vessillazione della legio XIV presente sul campo fu circondata dal precipitarsi di un numero superiore di soldati.\nMentre i capi di parte otoniana erano gi\u00e0 da tempo in fuga, Cecina e Valente gestivano le truppe di riserva rafforzando i punti che ne necessitavano. Si aggiunse a un certo punto l'ausilio delle coorti batave di Alfeno Varo, di ritorno dalla vittoriosa battaglia sul Po contro Marzio Macro. Egli quindi si gett\u00f2 contro un fianco dello schieramento dei nemici.\nFuga e resa.\nSfondato il centro dello schieramento, gli otoniani fuggirono in disordine verso Bedriaco, la strada verso il quale era lunga e ingombra di caduti, e quindi la carneficina fu enorme poich\u00e9 nelle guerre civili non si fanno prigionieri.\nSvetonio Paolino e Licinio Proculo evitarono l'accampamento per strade diverse, mentre per un panico irragionevole i soldati fuggiaschi si rivoltarono contro il legato della XIII, appena questi entr\u00f2 nel campo che ancora era alto il giorno. Fu insultato e colpito, accusato di diserzione e tradimento, non perch\u00e9 colpevole, ma perch\u00e9 il volgo tende a rinfacciare ad altri la propria debolezza. Tiziano e Celso furono favoriti dal buio, sfuggendo cos\u00ec all'ira dei soldati, che vennero persuasi alla ragione da Annio Gallio solo di notte. Gli unici a perorare nell'indignazione per una battaglia secondo loro persa per tradimento furono i pretoriani, che notavano come l'esercito di Otone non avesse mandato in battaglia molte truppe che invece erano presso l'imperatore stesso, distaccamenti di tre legioni inviati dalla Mesia (VII Claudiana, VIII Augusta e III Gallia) e molti soldati rimasti presso Bedriaco. E a questo contrapponevano le enormi perdite comunque subite da Vitellio: la cavalleria era stata respinta e un'aquila presa.\nL'esercito di Vitellio si posizion\u00f2 a 5 miglia da Bedriaco, sia che volessero differire l'assalto, sia che aspettassero la resa. Questo accadde sebbene i soldati non avessero di che proteggersi di notte essendo usciti solo a dar battaglia. Il giorno seguente gli otoniani mandarono un'ambasceria per la resa, che fu accettata dai vitelliani. Fu quindi aperto il vallo dell'accampamento e ci si sciolse in un pianto per i lutti provocati dalla guerra civile. Ritrovato il corpo del comandante Orfidio, venne arso come da prassi, e, mentre pochi corpi furono sepolti, tutti gli altri furono lasciati sul campo.\nConseguenze.\nOtone, venuto a conoscenza dell'esito della battaglia e non ascoltando coloro che gli consigliavano di proseguire nella guerra servendosi delle sue numerose altre risorse militari e finanziarie (Tacito dice che i denari \"nelle discordie civili valgono ben pi\u00f9 delle armi\"), decise di togliersi la vita. Mor\u00ec quindi il 16 aprile 69."}
{"id": "854047", "revid": "729019", "url": "https://it.wikipedia.org/wiki?curid=854047", "title": "Aeroporto Internazionale di Baghdad", "text": "L'Aeroporto Internazionale di Bagdad (in arabo: \u0645\u0637\u0627\u0631 \u0628\u063a\u062f\u0627\u062f \u0627\u0644\u062f\u0648\u0644\u064a), precedentemente noto con il nome di Aeroporto Internazionale Saddam (in inglese: \"Saddam International Airport\"), \u00e8 il pi\u00f9 grande aeroporto iracheno ed \u00e8 localizzato a circa 16\u00a0km a ovest del centro di Bagdad.\nInstallazioni della coalizione.\nSegue la lista in ordine alfabetico delle installazioni militari all'interno del BIAP:"}
{"id": "854048", "revid": "79109", "url": "https://it.wikipedia.org/wiki?curid=854048", "title": "Cubo camuso", "text": ""}
{"id": "854050", "revid": "31886", "url": "https://it.wikipedia.org/wiki?curid=854050", "title": "Christian Brighi", "text": "Carriera.\nArbitro effettivo dal dicembre 1989, appartiene alla sezione A.I.A. di Cesena.\nDopo aver arbitrato gare in ambito provinciale e regionale, al termine della stagione sportiva 1994/1995 viene promosso alla C.A.I., dirigendo gare dei campionati regionali di Promozione ed Eccellenza in tutta Italia.\nDopo soltanto una stagione, viene nuovamente promosso: pertanto, la stagione 1996-1997 lo vede a disposizione della C.A.N. D, preposta alle designazioni arbitrali per le gare del Campionato Nazionale Dilettanti (oggi denominato Serie D). Al termine della stagione 1998-1999 il Commissario della C.A.N. D, Maurizio Mattei, decide che Brighi \u00e8 pronto per cimentarsi nel calcio professionistico.\nDalla stagione 1999-2000, \u00e8 a disposizione del C.A.N. C: ritrova come Commissario Maurizio Mattei. Dirige molti match di Serie C1 e Serie C2, tra cui vanno ricordate anche alcune gare di Play-off e play-out.\nDalla stagione 2002-2003, Christian Brighi appartiene alla CAN A-B, organo tecnico preposto alla designazione degli ufficiali di gara per le partite di Serie A e Serie B.\nDebutta in Serie A il 7 dicembre 2003, nella gara - (terminata 2-1 a favore dei blucerchiati). Da allora, ha diretto complessivamente 101 gare del massimo campionato italiano (dati aggiornati al termine della stagione 2011-2012), cui vanno aggiunte decine di gare dirette in Serie B e Coppa Italia.\nDiversi i Commissari che si sono succeduti alla guida della CAN A-B da quando vi appartiene Brighi: dalla stagione 2002-2003 alla stagione 2004-2005, l'organo tecnico \u00e8 stato diretto dalla coppia Paolo Bergamo (sezione di Livorno) e Pierluigi Pairetto (sezione di Nichelino); nella stagione 2005-2006 da Maurizio Mattei (Sezione di Macerata). Nella stagione 2006-2007, il commissario straordinario dell'AIA Luigi Agnolin ha nominato Commissario CAN A-B Stefano Tedeschi (Sezione di Bologna); successivamente, a seguito delle dimissioni di quest'ultimo (presentate il 23 dicembre 2006), il neoeletto presidente dell'AIA Cesare Gussoni (Sezione di Milano) ha assunto l'interim, affiancato dall'ex arbitro internazionale Pierluigi Collina, in qualit\u00e0 di consulente. Quest'ultimo ha poi assunto l'incarico di Commissario nella stagione 2007-2008.\nChristian Brighi \u00e8 stato pi\u00f9 volte designato per fungere da quarto ufficiale di gara (il cosiddetto quarto uomo) in gare di Coppa UEFA e Champions League.\nComponente del Consiglio Direttivo sezionale della Sezione AIA di Cesena dalla stagione sportiva 1998-1999 alla stagione 2003-2004, e nella stagione 2008-2009.\nIl 3 luglio 2010, con la scissione della C.A.N. A-B in \"C.A.N. A\" e \"C.A.N. B\", viene inserito nell'organico della C.A.N. A.\nIl 20 maggio 2012, al termine del suo decimo anno di permanenza in serie A (ultimo possibile per i non internazionali, secondo le norme AIA), \u00e8 designato per la finale di Coppa Italia tra e .\nIl 2 luglio 2012 viene dismesso dalla CAN A per limite di permanenza di ruolo, concludendo cos\u00ec la sua carriera arbitrale a livello nazionale come arbitro effettivo. Subito dopo, il 5 luglio 2012 viene nominato tra i membri della commissione arbitrale di serie D per la stagione 2012-2013."}
{"id": "854051", "revid": "729019", "url": "https://it.wikipedia.org/wiki?curid=854051", "title": "Saint Vincent (isola)", "text": "L'isola di Saint Vincent, nota in italiano anche come San Vincenzo, situata nel Mar dei Caraibi tra l'isola di Saint Lucia e Grenada, \u00e8 l'isola principale dello Stato di Saint Vincent e Grenadine. Prevalentemente montuosa, il suo punto pi\u00f9 alto corrisponde alla cima del vulcano La Soufri\u00e8re, la cui penultima eruzione risaleva al 1979. Il 9 aprile 2021 il centro di monitoraggio caraibico UWISeismic, dell\u2019Universit\u00e0 delle Indie Occidentali comunica l'inizio dell\u2019eruzione del vulcano. Il primo ministro di Saint Vincent e Grenadine, Ralph Gonsalves, dichiara nella stessa giornata lo stato di allarme ed ha ordinato l\u2019evacuazione di circa 7.000 persone dalla parte settentrionale dell\u2019isola per la \u00abportata potenzialmente disastrosa\u00bb dell\u2019eruzione.\nL'isola \u00e8 stata oggetto di una disputa territoriale tra Francia e Regno Unito nel corso del XVIII secolo ed \u00e8 diventata indipendente il 27 ottobre 1979. Circa 100.000 persone vivono su di essa, di cui oltre 16.000 nella citt\u00e0 di Kingstown, capitale dello Stato. Il resto della popolazione \u00e8 suddiviso tra altri insediamenti costieri, tra cui quelli di Layou, Barrouallie, Chateaubelair, Georgetown e Calliaqua.\nStoria.\nL'isola fu scoperta da Cristoforo Colombo il 22 gennaio 1498 nel giorno di San Vincenzo di Saragozza, battezzandola con l'omonimo nome. Prima della scoperta da parte degli europei, i Caribi la chiamavano \"Hairouna\".\nSia Colombo che i successivi conquistadores ignorarono quasi del tutto l'area caraibica, per concentrare i propri sforzi sull'America centrale e meridionale, territori ricchi di metalli preziosi. Nonostante abbiano catturato alcuni schiavi nell'area di Saint Vincent, gli spagnoli qui non hanno mai fondato alcun insediamento.\nI Caribi con la loro aggressivit\u00e0 riuscirono ad evitare la fondazione di insediamenti europei su Saint Vincent fino al XVIII secolo. Gli schiavi africani, naufraghi o fuggiaschi da Saint Lucia o Grenada che cercavano rifugio a Saint Vincent, si sposarono con i Caribi del luogo e divennero noti come \"Caribi neri\". I discendenti di questo particolare tipo di unione sono oggi chiamati \"Garifuna\".\nColonia francese e guerre Caribe.\nI primi europei ad occupare Saint Vincent furono i francesi. Infatti, sebbene gli inglesi siano stati i primi a rivendicare Saint Vincent nel 1627, furono i francesi stanziati in Martinica a fondare il primo insediamento europeo sull'isola nel 1719, l'attuale Barrouallie. I coloni francesi coltivavano caff\u00e8, tabacco, indaco, mais e zucchero nelle piantagioni lavorate dagli schiavi africani.\nSaint Vincent fu ceduta al Regno Unito con il Trattato di Parigi del 1763. Dopo aver preso il controllo dell'area, gli inglesi iniziarono subito a costruire la fortezza di Fort Charlotte, il che caus\u00f2 una tensione crescente con i Caribi che sfoci\u00f2 nella Prima Guerra Caribe tra il 1769 e il 1773. Nel 1779 ebbe luogo l'invasione di Saint Vincent da parte dei francesi, ma un accordo del 1783 tra le due potenze la riassegn\u00f2 agli inglesi. Tra il 1795 e il 1796, con il sostegno francese della Martinica, i Caribi neri, guidati da Joseph Chatoyer, combatterono una serie di battaglie contro gli inglesi, ma la loro insurrezione fu sedata e quasi 5.000 caribi neri furono esiliati nella piccola isola di Baliceaux, al largo di Bequia. Il conflitto tra i britannici e i Caribi neri continu\u00f2 fino alla fine del 1796, quando il generale Abercrombie vinse la Seconda Guerra Caribe, fomentata dal radicale francese Victor Hugues. Al termine dello scontro, gli inglesi deportarono altri 5.000 Caribi neri a Roat\u00e1n, un'isola al largo della costa dell'Honduras. La vittoria della guerra permise agli inglesi di completare Fort Charlotte nel 1806.\nCome i francesi prima di loro, gli inglesi usarono anche schiavi africani per lavorare piantagioni di zucchero, caff\u00e8, indaco, tabacco, cotone e cacao fino alla completa emancipazione nel 1838. L'economia entr\u00f2 in un periodo di declino con molti proprietari terrieri che abbandonarono le loro propriet\u00e0. A complicare la situazione ci fu anche una violenta eruzione del vulcano La Soufri\u00e8re nel 1812.\nColonia inglese.\nDal 1763 fino all'indipendenza, Saint Vincent attravers\u00f2 un lungo periodo di dominio inglese. I colonizzatori autorizzarono la prima assemblea rappresentativa nel 1776. Alcuni decenni dopo il successo della Rivoluzione haitiana, gli inglesi abolirono la schiavit\u00f9 nel 1834. La conseguente carenza di manodopera nelle piantagioni attir\u00f2 gli immigrati portoghesi negli anni successivi e, a partire dal 1860, anche immigrati indiani che cercavano impiego come operai. Le condizioni rimasero aspre sia per gli ex schiavi che per i lavoratori agricoli immigrati, poich\u00e9 i prezzi molto bassi dello zucchero a livello mondiale mantennero l'economia stagnante fino agli inizi del XX secolo. Sul finire del secolo venne esiliato a Saint Vincent il celebre mercante Jaja di Opobo in seguito al suo arresto nel 1887 da parte degli inglesi con l'accusa di aver venduto olio di palma direttamente a Liverpool senza l'intermediazione e l'autorizzazione della Royal Niger Company.\nNel 1877 fu insediato un governo della Colonia della corona britannica, nel 1925 fu creato un Consiglio legislativo e nel 1951 fu concesso il suffragio universale. Durante questo periodo, gli inglesi fecero diversi tentativi infruttuosi di unire politicamente Saint Vincent con altre Isole Sopravento Meridionali per governare la regione attraverso un'amministrazione unificata. Tra questi, il pi\u00f9 rilevante fu la Federazione delle Indie Occidentali, nata nel 1958 e discioltasi nel 1962.\nL'indipendenza.\nIl 27 ottobre 1969 a Saint Vincent fu riconosciuto lo status di stato associato, dotato del controllo completo sui suoi affari interni. In seguito ad un referendum tenutosi nel 1979, Saint Vincent e Grenadine divennero le ultime delle Isole Sopravento a ottenere l'indipendenza, il cui anniversario viene celebrato ogni anno il 27 ottobre.\nGeografia.\nL'isola di Saint Vincent \u00e8 lunga 29\u00a0km e larga 18\u00a0km e si trova a 160\u00a0km ad ovest di Barbados. Sulla sua superficie si erge un vulcano attivo di 1.234 metri, La Soufri\u00e8re, protagonista di violente eruzioni nel 1812 e nel 1902. L'eruzione pi\u00f9 recente risale al 13 aprile 1979. Gran parte dell'isola presenta un territorio montuoso ricoperto da foreste. Il clima \u00e8 tropicale e umido, con una media che pu\u00f2 variare tra 18 e 31\u00a0\u00b0C a seconda dell'altitudine.\nL'isola ha una superficie totale di 344\u00a0km\u00b2, pari a circa l'88% della superficie totale del paese, 19 volte quella della seconda isola pi\u00f9 grande del paese, Bequia.\nL'isola di Saint Vincent appartiene al gruppo delle Piccole Antille.\nDemografia.\nLa popolazione dell'isola presenta diversi gruppi etnici. Tra questi, quello pi\u00f9 rappresentato \u00e8 il gruppo degli Afro-caraibici (66%), seguito dalle persone di sangue misto (19%). Minoranze significative sono quelle degli indiani (6%), dei discendenti dei colonizzatori europei (4%), dei Caribe (2%).\nReligioni.\nLa confessione religiosa pi\u00f9 diffusa sull'isola \u00e8 l'anglicanesimo (47%), seguito dal metodismo (10%) e dai seguaci della Chiesa cattolica (13%). Abbastanza diffusi sono anche la Chiesa cristiana avventista del settimo giorno e l'Induismo.\nIstruzione.\nL'isola di Saint Vincent ospita alcune scuole mediche molto importanti. Tra queste:\nNella cultura di massa.\nL'isola di Saint Vincent \u00e8 stata la location per la realizzazione del film \"Pirati dei Caraibi - La maledizione della prima luna\". Le riprese si sono svolte tra ottobre 2002 e marzo 2003 e numerosi abitanti del luogo furono ingaggiati per fare da comparsa."}
{"id": "854053", "revid": "287204", "url": "https://it.wikipedia.org/wiki?curid=854053", "title": "15034 Decines", "text": ""}
{"id": "854055", "revid": "287204", "url": "https://it.wikipedia.org/wiki?curid=854055", "title": "15053 Bochnicek", "text": ""}
{"id": "854057", "revid": "287204", "url": "https://it.wikipedia.org/wiki?curid=854057", "title": "15120 Mariafelix", "text": ""}
{"id": "854066", "revid": "287204", "url": "https://it.wikipedia.org/wiki?curid=854066", "title": "15264 Delbruck", "text": ""}
{"id": "854070", "revid": "991694", "url": "https://it.wikipedia.org/wiki?curid=854070", "title": "Vologese I", "text": ""}
{"id": "854071", "revid": "287204", "url": "https://it.wikipedia.org/wiki?curid=854071", "title": "15278 Paquet", "text": ""}
{"id": "854074", "revid": "72396", "url": "https://it.wikipedia.org/wiki?curid=854074", "title": "Cuix\u00e0", "text": ""}
{"id": "854077", "revid": "287204", "url": "https://it.wikipedia.org/wiki?curid=854077", "title": "15376 Martak", "text": ""}
{"id": "854079", "revid": "287204", "url": "https://it.wikipedia.org/wiki?curid=854079", "title": "15384 Samkova", "text": ""}
{"id": "854084", "revid": "239497", "url": "https://it.wikipedia.org/wiki?curid=854084", "title": "Ussana", "text": "Ussana \u00e8 un comune italiano di abitanti della provincia del Sud Sardegna situato nel Campidano di Cagliari.\nOrigini del nome.\nIl toponimo \"\u00d9ssana\" \u00e8 menzionato per la prima volta, nella forma latina \u201c\"villa Ussane\"\u201d, ossia \u201c\"paese di Ussana\"\u201d, in un documento di natura feudale risalente al 1326. Sempre nella forma Ussana \u00e8 citato nel 1328 e nel 1331. Nei registri delle decime custoditi nell'Archivio Vaticano compare nelle forme \"Usana\" (1341), \"Ossane\" e \"Ussana\" (1346-1350).\nLa forma \u201cOssane\u201d \u00e8 dovuta alla latinizzazione di Ussane, per cui la O iniziale deve essere considerata come un errore di trascrizione. Negli atti del Parlamento di Pietro IV di Aragona (1355) \u00e8 scritto nella forma Ussana mentre in quelli del Parlamento di Alfonso il Magnanimo (1421) Usena. Nei registri parrocchiali compilati a partire dal XVI secolo lo ritroviamo contemporaneamente nelle varianti Usana, Ussena e Ussana; in quest'ultima forma si attesta definitivamente dalla met\u00e0 del Seicento in poi. Anche nelle rare pubblicazioni sarde del XVI-XVII secolo si ritrovano le stesse differenze: il Fara nella sua opera \"\"Chorografia Sardiniae\" (1580-1589) lo menziona con il nome di \"oppidum Ussen\u00e6\", mentre Francesco Angelo de Vico nel \"De la historia general de la isla y reyno de Sarde\u00f1a\"\" (1639) lo chiama \"Ussena\".\nCompare anche in alcune carte geografiche della Sardegna in due varianti, probabilmente il risultato di una errata interpretazione dei cartografi; nella carta del Coronelli (1650-1718) \u00e8 scritto Orsana mentre in quella di G. B. Cavallini (1652) Orsola.\nRiguardo al significato del toponimo \u00d9ssana esistono varie ipotesi. Giulio Paulis (1987) ritiene che il toponimo non abbia una chiara origine e che sia da ascrivere al sostrato linguistico protosardo. Anche Massimo Pittau (1997) pensa che \u00d9ssana sia un toponimo di origine sardiana o nuragica, e che trovi riscontro in altri toponimi sardi: \"\u00dasana\" (Orgosolo), \"Usanis\" (Osidda), \"Usinav\u00e0\" (Torp\u00e8), Usini. Lo stesso autore segnala una corrispondenza anche con l'antroponimo etrusco \u201c\"Usuna\"\u201d.\nStoria.\nNel suo territorio sono stati individuati insediamenti risalenti al Neolitico antico. Millenni dopo i romani edificarono qui varie opere tra cui le terme.\nNel medioevo fece parte del giudicato di Cagliari, nella curatoria di Parte Olla. Alla caduta del giudicato (1258) entr\u00f2 a far parte dei domini della famiglia pisana dei Della Gherardesca, che possedette anche il castello di Baratuli, posto su una collina tra Ussana e Monastir. Nel 1324, passata al regno di Sardegna aragonese, divenne propriet\u00e0 di vari feudatari fino al XIX secolo . In particolare il paese venne concesso col titolo di baronia dal re d'Aragona Pietro IV \"il Cerimonioso\" a Raimondo di Montpadone; in epoca pi\u00f9 tarda pass\u00f2 agli Amat di San Filippo, ai quali fu riscattato nel 1839 con la soppressione del sistema feudale, per cui divenne un comune amministrato da un sindaco e da un consiglio comunale.\nSimboli.\nL'attuale stemma del comune di Ussana \u00e8 stato concesso con decreto del presidente della Repubblica del 1\u00b0 agosto 2019.\nLa figura del ceppo di vite allude all'attivit\u00e0 agricola, e, in particolare, alla lavorazione della vite e alla produzione del vino che ha un valore fondamentale nel tessuto economico e sociale del paese; le frecce alludono al patrono san Sebastiano martire. Questo stemma sostituisce uno precedente, concesso nel 1996: \"partito: nel primo, d'oro, alla torre di rosso mattonata di nero, chiusa e finestrata dello stesso, merlata alla guelfa di cinque, fondata sulla pianura di verde; nel secondo, di rosso, alle due frecce d'argento, poste in decusse, accompagnate da due stelle di otto raggi di azzurro, una in capo, l'altra in punta\". \nLa torre \u00e8 stata eliminata poich\u00e9 richiamava un castello esistente nelle vicinanze, ma in territorio esterno a quello comunale ed era rappresentazione delle numerose famiglie feudali pisane, catalano-aragonesi e sarde, che nei secoli avevano colonizzato e sfruttato il territorio ussanese (Della Gherardesca, Salavert, Estaper, Montpavon, Gomez, De Sena, Montbuy, Boter, Erill, Aymerich, Bonfil Montaner, Manca Guiso e Amat), nonch\u00e9 il toponimo di uno dei vicinati che compongono il centro storico: Su Bruncu de sa Turri, nome di luogo sicuramente derivato dalla presenza di un'antica torre. Il gonfalone era un drappo partito di rosso e di azzurro.\nSociet\u00e0.\nLingue e dialetti.\nLa variante del sardo parlata a Ussana \u00e8 il campidanese occidentale.\nSport.\nCalcio.\n\u00c8 presente una societ\u00e0 di calcio a 5, la Futsal \"San Sebastiano\".\nPallavolo.\nDal 1998 \u00e8 attiva l'Associazione Dilettantistica Sportiva \"volley ussana\"."}
{"id": "854094", "revid": "1305772", "url": "https://it.wikipedia.org/wiki?curid=854094", "title": "Log (disambigua)", "text": ""}
{"id": "854100", "revid": "1543377", "url": "https://it.wikipedia.org/wiki?curid=854100", "title": "Aaron Peirsol", "text": "Specializzato nel dorso, ha vinto nella sua carriera agonistica 5 ori e 2 argenti in tre Olimpiadi, 10 ori e 2 argenti mondiali ed \u00e8 tutt'oggi uno dei nuotatori pi\u00f9 medagliati della storia. Al suo palmar\u00e8s ha aggiunto anche vari titoli ai Mondiali in vasca corta e ai Campionati panpacifici, oltre che un argento ai Giochi Panamericani, totalizzando ben 26 ori e 5 argenti in campo internazionale.\n\u00c8 l'attuale detentore del record mondiale dei 200\u00a0m dorso con 1'51\"92, oltre che della staffetta 4x100 mista con 3'27\"28, record battuto insieme ai compagni di squadra Eric Shanteau, Michael Phelps e David Walters.\nIn tutta la sua carriera ha battuto o eguagliato ben 23 record mondiali: 6 sui 100\u00a0m dorso, 10 sui 200\u00a0m dorso e 7 sulla staffetta 4x100 mista; il 21 agosto 2004, nel corso delle Olimpiadi di Atene, batt\u00e9 due record in una sola gara, nel corso della finale della staffetta mista percorse infatti la prima frazione a dorso in 53\"45, battendo il precedente record di Lenny Krayzelburg di 53\"60 risalente al 1999, per chiudere poi la gara in 3'30\"68 e battere il record della staffetta.\nSi \u00e8 dedicato anche allo stile libero prendendo parte alla staffetta 4x200\u00a0m stile libero ai campionati mondiali di nuoto 2003.\nIl suo ritiro \u00e8 avvenuto nel 2011 prima dei campionati mondiali.\nCarriera.\nSydney 2000.\nAlle Olimpiadi di Sydney, appena diciassettenne, ottiene l'argento nei 200\u00a0m dorso: con il tempo di 1'57\"35 viene preceduto solo dal connazionale Lenny Krayzelburg, primo in 1'56\"76; \u00e8 il suo primo successo in ambito internazionale. Solo un anno dopo vince l'oro mondiale a Fukuoka con 1'57\"13. Andr\u00e0 a migliorarsi ulteriormente nel 2002, a Minneapolis, dove stabilisce il suo primo record mondiale con 1'55\"15, abbassando il precedente 1'55\"87 di Krayzelburg.\nAtene 2004.\nAd Atene ottiene la doppietta 100\u00a0m e 200\u00a0m dorso con i tempi 54\"06 e 1'54\"95 (record olimpico); nella staffetta mista batte per la prima volta il record dei 100\u00a0m dorso in 53\"45 e in seguito anche quello della gara con 3'30\"68.\nNel 2007 il connazionale Ryan Lochte gli sottrae il titolo mondiale dei 200\u00a0m dorso, oltre che il record, battendo il suo 1'54\"44 di 12 centesimi; Aaron se ne riapproprier\u00e0 nel 2008.\nPechino 2008.\nNelle Olimpiadi cinesi riconferma il titolo olimpico sui 100\u00a0m dorso, a cui aggiunge ancora il record di 52\"54, sui 200\u00a0m invece viene sconfitto da Ryan Lochte, che batte nuovamente il record con 1'53\"94, contro l'1'54\"33 di Aaron. \u00c8 oro anche nella staffetta mista, ancora a record con 3'29\"34, la sua frazione \u00e8 determinante per la squadra e contribuisce alla vittoria degli 8 ori di Michael Phelps.\nNel 2009 torna in possesso dei suoi primati: 51\"94 (lo spagnolo Aschwin Wildeboer Faber aveva segnato 52\"38 sette giorni prima a Pescara) e 1'53\"08, che abbasser\u00e0 ulteriormente in 1'51\"92; nella staffetta, con Eric Shanteau, Michael Phelps e David Walters abbassa il precedente record di oltre 2 secondi. Questi tempi sono tutt'oggi imbattuti.\nIl 4 febbraio 2011, a 27 anni di et\u00e0, ha annunciato il ritiro dall'attivit\u00e0 agonistica."}
{"id": "854104", "revid": "219110", "url": "https://it.wikipedia.org/wiki?curid=854104", "title": "Statua di Cosimo I", "text": "La statua di Cosimo I de' Medici di Pisa si trova in piazza dei Cavalieri, davanti al palazzo dei Cavalieri.\nStoria e descrizione.\nFu commissionata allo scultore Pietro Francavilla dal granduca Ferdinando I nel 1596. Il monumento intendeva celebrare il padre di Ferdinando quale primo gran maestro dell'Ordine dei cavalieri di Santo Stefano.\nCosimo \u00e8 raffigurato in piedi su un alto piedistallo, nell'atto di sottomettere un delfino, a simboleggiare il dominio del mare del Granducato. Davanti al piedistallo si trova una fontana, sempre del Francavilla, con una vasca a conchiglia, decorata da due esseri mostruosamente grotteschi (uno alla base e uno vicino allo zampillo) in stile manierista: \u00e8 detta \"del Gobbo\".\nLa statua \u00e8 stata danneggiata nel tempo e presenta alcune parti lacunose. Ad esempio, \u00e8 da tempo mancante il bastone di comando che la mano destra impugnava in origine."}
{"id": "854105", "revid": "729019", "url": "https://it.wikipedia.org/wiki?curid=854105", "title": "Aeroporto di Roma-Centocelle", "text": "L'Aeroporto di Centocelle (ICAO: LIRC) \u00e8 stato un aeroporto militare, nella periferia sud-orientale di Roma. Oggi \u00e8 sede di un'installazione militare del ministero della difesa, intitolata all'asso dell'aviazione Francesco Baracca.\nNon \u00e8 pi\u00f9 utilizzato per attivit\u00e0 di volo e l'Aeronautica Militare ha restituito parte del sedime al Comune di Roma che negli anni duemila qui ha istituito il Parco archeologico di Centocelle. Si trova lungo via Casilina, nel territorio del quartiere Don Bosco e del V Municipio.\nStoria.\nCentocelle fu sede del primo aeroporto italiano, proprio nella zona in cui, a partire dal 15 aprile 1909, uno dei fratelli Wright, Wilbur, and\u00f2 a dare una serie di dimostrazioni del loro \"Flyer\", il primo velivolo a motore pi\u00f9 pesante dell'aria che abbia mai volato. In seguito Wright instaur\u00f2 di fatto la prima scuola di volo in Italia con la formazione del primo pilota italiano, l'ufficiale della Regia Marina Mario Calderara, che successivamente divenne l'istruttore della prima schiera di piloti italiani. Si pass\u00f2 cos\u00ec alla instaurazione della prima scuola militare di volo italiana.\nIn breve, quello che era un semplice campo di aviazione si trasform\u00f2 in un vero e proprio aeroporto. Proprio su questo aeroporto venne consegnata la bandiera di guerra all'allora Regia Aeronautica, il 4 novembre 1923, pochi mesi dopo la sua fondazione come arma autonoma. La bandiera, simbolo della forza armata, venne custodita presso l'aeroporto fino all'ottobre del 1931, data di inaugurazione del Palazzo dell'Aeronautica, sede del Ministero dell'Aeronautica allora retto da Italo Balbo.\nNella successiva espansione delle attivit\u00e0 dell'aeroporto, la zona di Centocelle assist\u00e9 a una rapida urbanizzazione principalmente per servire il personale dell'aeroporto. Durante la seconda guerra mondiale, per il suo ruolo fondamentale nello scacchiere operativo, la zona dell'aeroporto e di Centocelle fu oggetto di numerosi bombardamenti alleati. \nNel febbraio 1944, subito dopo lo sbarco degli alleati ad Anzio, fu la base delle squadriglie della Luftwaffe 1.\"Staffel\" e 2.\"Staffel\", del Nachtschlachtgruppe (NSGr.) 9, equipaggiate con caccia notturni Fiat C.R.42, che da Centocelle attaccavano unit\u00e0 alleate nel Lazio meridionale, soprattutto nelle notti di luna.\nDopoguerra.\nIn seguito alla sconfitta nella seconda guerra mondiale si assistette a un periodo di decadenza che port\u00f2 al progressivo allontanamento dalla zona di Centocelle delle attivit\u00e0 aviatorie. A ci\u00f2 fece seguito un periodo di costruzione selvaggia a partire dagli anni cinquanta che snatur\u00f2 la natura dei luoghi come gran parte della allora periferia di Roma. Ospit\u00f2 ancora reparti di volo fino agli anni '70. Parte del sedime \u00e8 stato ceduto dal demanio militare al comune di Roma. \nDal 1999 vi ha avuto sede il Comando della squadra aerea dell'A.M., fino all'11 aprile 2014.\nLa parte militare tuttora in esercizio dell'aeroporto di Centocelle, intitolata a Francesco Baracca, \u00e8 oggi sede di diversi enti dell'Aeronautica e della Difesa: dal 1998 del Comando operativo di vertice interforze (COI), dal 2004 del Comando interforze per le operazioni delle forze speciali (COFS), dal 2007 dell'Italian Joint Force Headquarters (IT-JFHQ) dal 2014 del Comando Aeronautica Militare Roma (COMAER), e dal 2016 del Segretariato generale della difesa.\nStazione meteorologica di Roma Centocelle.\nLa stazione meteorologica inizi\u00f2 la sua attivit\u00e0 nel 1909 in concomitanza con l'apertura dell'aeroscalo.\nSituata a s.l.m., la stazione svolse assistenza alla navigazione aerea, funzionando ininterrottamente fino all'8 settembre 1943, prima di essere chiusa a causa degli eventi bellici.\nRiaperta il 15 maggio 1945, continu\u00f2 a svolgere le sue funzioni di assistenza alla navigazione aerea e di osservazioni e raccolta dei dati meteorologici fino al settembre 1965, quando ne furono decise chiusura e disarmo.\nLa recente riorganizzazione del servizio meteorologico dell'Aeronautica Militare e la riqualificazione dello stesso aeroporto portarono alla costruzione, nel perimetro dell'aeroporto, della sede dell'Ufficio generale per la meteorologia con contestuale attivazione, nel luglio 1999, di una nuova stazione meteorologica di tipo DCP tuttora in funzione.\nTuttavia, a causa delle varie chiusure e riattivazioni che si sono susseguite nel tempo, non sono attualmente disponibili le medie climatiche relative a questa stazione meteorologica, considerato anche che il trentennio di riferimento climatico convenzionalmente stabilito dall'Organizzazione meteorologica mondiale \u00e8 quello compreso tra il 1961 e il 1990, che coincise in larga parte con il periodo di chiusura della stazione."}
{"id": "854106", "revid": "1305772", "url": "https://it.wikipedia.org/wiki?curid=854106", "title": "METRO", "text": "METRO (scritto in maiuscole) pu\u00f2 identificare:"}
{"id": "854109", "revid": "339392", "url": "https://it.wikipedia.org/wiki?curid=854109", "title": "METRO AG", "text": ""}
{"id": "854122", "revid": "123220302", "url": "https://it.wikipedia.org/wiki?curid=854122", "title": "Luigi Piergiovanni", "text": "\u00c8 \"general manager\" della casa discografica Interbeat dal 1979 e ha fatto parte del direttivo dell'Associazione fonografici italiani (AFI).\n\u00c8 stato uno dei pi\u00f9 importanti produttori/autori della ItaloDance degli anni '80.\nPer tre anni \u00e8 stato selezionatore per Lazio ed Umbria dell'Accademia di Sanremo. Il primo anno produsse la siciliana Elisa Nocita, seconda classificata; il secondo produsse Federica Tanzilli che vinse, ma la partecipazione della Tanzilli al Festival di Sanremo venne tramutata in una presenza al \"Dopofestival\". Il terzo ed ultimo anno port\u00f2 fino alla finale Tiziano Ferro.\nPiergiovanni \u00e8 poliomielitico da quando aveva quattro anni. Come ama ripetere spesso, \"L'invenzione del MIDI per me \u00e8 stata un miracolo\".\nDal 2004 realizza cd con lo pseudonimo di Rosybyndy.\nNel 2018 ha fondato il gruppo di improvvisazione totale elettro-vocale Marasma Gandhi. \nOpere.\nGronge - Marilyn - Tiziana Rivale - Leopoldo Mastelloni - Camomilla - Russell Russell - Ladri di Carrozzelle - Pino Pavone - Patrizia Pellegrino - Mirella Felli - Rovescio della Medaglia - Dorian Gray - Donatella Moretti - Dino Rocchi - Flavio Giurato - Faust'O (Fausto Rossi) - Mr. Igor- Ugo Mazzei - Lohren - Gerardo Balestrieri - Fabio Criseo - Deudia - Roxy Rain - Silvia Mezzanotte - Bizzarro - \nRichie Havens - Dee D. Jackson - Stefano Rosso - Il Giardino dei Semplici - Apr\u00e8s La Classe - Edoardo Vianello - Tony Cercola - The Primitives - Riccardo Azzurri - Max Stopponi - Cosmica - Roulette Cinese\nOltre 2500 brani tra cui \"Ancora in volo\" (Al Bano - Sanremo 1999) \u2013 \"Per Silvia\" (Jos\u00e9 Carreras - The Best of Carreras)\nOltre 600 brani. \nHa scritto per: Tiziana Rivale, Donatella Moretti, Silvia Mezzanotte, Le Camomilla, Marylin, etc.\nCome Studio: Almamegretta - Scialpi - Massimo Ranieri - Agricantus - Amedeo Minghi - Kunsertu - Patty Pravo - Amii Stewart.\nSigle Tv: Dancemania - Pi\u00f9 sani pi\u00f9 belli - Girofestival.\nSigle Telefilm: Rin Tin Tin - Giorno per Giorno.\nSpot Pubblicitari: Rover Italia - Fiat Panda - Mobil Oil.\nColonne Sonore: Deliria, di Michele Soavi - Marina una moglie cos\u00ec perbene, di Luca Damiano - Sconnessi, di Christian Marazziti - Pertini Il combattente, di Graziano Diana e Giancarlo De Cataldo - Se esiste un aldil\u00e0 sono fottuto, di Simone Isola e Fausto Trombetta."}
{"id": "854131", "revid": "124123", "url": "https://it.wikipedia.org/wiki?curid=854131", "title": "Tomomi Morita", "text": "Ha vinto due medaglie di bronzo alle Olimpiadi di Atene 2004, nei 100\u00a0m dorso e nella staffetta 4x100\u00a0m misti."}
{"id": "854135", "revid": "44627", "url": "https://it.wikipedia.org/wiki?curid=854135", "title": "Norma euclidea", "text": ""}
{"id": "854140", "revid": "14691", "url": "https://it.wikipedia.org/wiki?curid=854140", "title": "Chiamata per il morto (romanzo)", "text": ""}
{"id": "854146", "revid": "1861950", "url": "https://it.wikipedia.org/wiki?curid=854146", "title": "Iraqi Airways", "text": "Iraqi Airways Company, che opera come Iraqi Airways (in arabo: \u0627\u0644\u062e\u0637\u0648\u0637 \u0627\u0644\u062c\u0648\u064a\u0629 \u0627\u0644\u0639\u0631\u0627\u0642\u064a\u0629 al-Xu\u1e6d\u016b\u1e6d al-Jawwiyyah al-\u02bfIr\u0101qiyyah), \u00e8 il vettore nazionale dell'Iraq, con sede al Baghdad International Airport di Baghdad. \u00c8 la seconda compagnia aerea pi\u00f9 antica del Medio Oriente. Iraqi Airways opera servizi nazionali e regionali. La sua base principale \u00e8 l'aeroporto internazionale di Baghdad.\nStoria.\nI primi anni.\nIraqi Airways venne fondata nel 1945 come dipartimento delle Ferrovie dello Stato e inizi\u00f2 a operare il 28 gennaio 1946 utilizzando cinque De Havilland Dragon Rapide su servizi verso la Siria. Con l'aiuto della British Overseas Airways Corporation, la nuova compagnia aerea ordin\u00f2 tre Vickers Viking. In attesa della consegna, la compagnia aerea prese in leasing quattro Douglas DC-3 dalla BOAC nel dicembre 1946. Nel 1947, la compagnia ordin\u00f2 i de Havilland Dove in sostituzione dei Dragon Rapide; furono consegnate nell'ottobre 1947. Nello stesso periodo arrivarono i tre nuovi Vikings e i DC-3 furono restituiti alla BOAC; un quarto Viking fu acquistato di seconda mano.\nNel 1953, il turboelica quadrimotore Vickers Viscount fu scelto per sostituire i Vikings e un ordine per tre esemplari fu piazzato a luglio. I Viscount entrarono in servizio nel 1955 e iniziarono a operare tutti i servizi internazionali di Iraqi Airways, inclusa una nuova rotta per Londra con vari scali intermedi. Il 1\u00ba aprile 1960, la compagnia divenne indipendente dalla compagnia ferroviaria e nel 1961 fece un ordine per due Boeing 720B con consegna prevista nel 1964, ma l'ordine per Boeing fu successivamente annullato.\nNegli anni sessanta la Iraqi Airways acquist\u00f2 i sovietici Tupolev Tu-124 e alcuni Hawker Siddeley Trident. Questi jet permisero alla compagnia di aumentare il servizio in tutto il Medio Oriente, in Africa e in Europa. Durante quel periodo furono acquistati anche aerei cargo come l'Ilyushin Il-76. Durante gli anni settanta, Iraqi Airways aveva bisogno di un jet pi\u00f9 grande per una nuova rotta verso l'aeroporto Internazionale John F. Kennedy di New York, acquistando il Boeing 707 e, subito dopo, il Boeing 747.\nAnni '90.\nVennero fatti tentativi per riavviare i servizi interni nel maggio 1991 e l'autorizzazione venne concessa dalle Nazioni Unite per il funzionamento di elicotteri su servizi interni limitati. I voli ad ala fissa erano vietati in base ai termini del cessate il fuoco, sebbene il Consiglio di sicurezza delle Nazioni Unite avesse acconsentito alla ripresa dei voli interni. Questi ripartirono nel gennaio 1992 da Baghdad a Bassora utilizzando alcuni Antonov An-24. Le operazioni furono sospese poco dopo, a seguito di una sentenza delle Nazioni Unite.\nTuttavia, anche i voli interni diventarono una rarit\u00e0, a causa della No-Fly Zone imposta da Stati Uniti e Regno Unito sui cieli iracheni. In alcune occasioni, Iraqi Airways portava anche pellegrini in citt\u00e0 religiose musulmane negli anni '90.\nRinascita.\nDopo la guerra in Iraq, il 30 maggio 2003, Iraqi Airways annunci\u00f2 l'intenzione di riprendere i servizi internazionali. I diritti sul nome Iraqi Airways vennero trasferiti a una nuova e separata compagnia chiamata \"Iraqi Airways Company\" che avrebbe costruito una nuova societ\u00e0 e la protegger\u00e0 dai problemi legali legati al regime di Saddam Hussein. Le operazioni ripresero il 3 ottobre 2004 con un volo tra Baghdad e Amman.\nIraqi Airways ha operato il primo servizio di linea commerciale nazionale dalla caduta del regime di Saddam Hussein da Baghdad a Bassora, con 100 passeggeri su un Boeing 727-200, il 4 giugno 2005. Il 6 novembre 2005, Iraqi Airways ha operato un volo da Baghdad a Teheran, Iran, per la prima volta in venticinque anni. L'aereo, come il resto della flotta, \u00e8 stato operato per suo conto dalla Teebah Airlines giordana. I servizi per Erbil e Sulaymaniyah furono aggiunti nell'estate 2005.\nNel giugno 2009, \u00e8 stato rivelato che Iraqi Airways aveva stretto un accordo con le autorit\u00e0 aeronautiche britanniche per riprendere direttamente da Baghdad a Londra Gatwick; i voli sarebbero dovuti iniziare l'8 agosto 2009 utilizzando un Boeing 737-400 affittato da Tor Air e alla fine avrebbero visto l'Airbus A320-200 prendere il posto del Boeing. Tuttavia, ci\u00f2 non \u00e8 avvenuto come previsto. La compagnia aerea ha riferito all'epoca che intendeva iniziare una maggiore espansione nel Regno Unito e in Europa.\nNel novembre 2009, Blue Wings, una compagnia aerea tedesca, ha iniziato ad operare voli per D\u00fcsseldorf e Francoforte, in Germania, per conto di Iraqi Airways.\nIl 25 aprile 2010, Iraqi Airways ha lanciato voli per l'aeroporto di Gatwick via Malm\u00f6, in Svezia. Quando il primo volo \u00e8 atterrato a Londra, un avvocato kuwaitiano ha fatto sequestrare i documenti e il passaporto del direttore generale Kifah Hassan, nonch\u00e9 l'aereo stesso. Non ci furono sviluppi, tuttavia, poich\u00e9 l'aereo era di propriet\u00e0 della compagnia svedese Tor Air. L'aereo \u00e8 tornato a Baghdad. Tuttavia, a Kifah Hassan non \u00e8 stato permesso di lasciare il Regno Unito ed \u00e8 andato in tribunale il 30 aprile. I funzionari kuwaitiani chiesero 780 milioni di sterline per gli aerei rubati da Saddam Hussein nell'invasione del 1990.\nIl 26 maggio 2010, Amer Abdul-Jabbar, ministro dei trasporti iracheno, ha dichiarato che il gabinetto aveva deciso di sciogliere la societ\u00e0 nei successivi tre anni e perseguire opzioni private per evitare rivendicazioni patrimoniali fatte dal Kuwait durante la guerra del 1990-1991.\nNel febbraio 2012, Iraqi Airways ha annunciato che avrebbe ripreso i voli per l'India, con servizi per Delhi o Mumbai da Baghdad.\nNell'aprile 2012, \u00e8 stato annunciato che Iraqi Airways aveva ordinato 40 nuovi Boeing, l'ordine era composto da 30 737-800 e 10 787. Il primo aereo sarebbe stato consegnato a dicembre 2012. All'inizio di dicembre, Airbus ha consegnato il suo primo A330-200, mentre Boeing un Boeing 777.\nIl 14 agosto 2013, Iraqi Airways ha preso in consegna il suo primo Boeing 737-800 direttamente dalla Boeing Company.\nIl 5 agosto 2015, Iraqi Airways ha ricevuto il divieto di volare nello spazio aereo svedese a causa del mancato rispetto degli standard di sicurezza richiesti per volare all'interno dell'Unione europea.\nIl 10 agosto 2015 \u00e8 stato imposto alla compagnia aerea un divieto a livello di UE, sospendendo a tempo indeterminato tutti i voli di Iraqi Airways con sede nell'UE. Tuttavia, Iraqi Airways ha risposto al divieto, citando che fosse pi\u00f9 di una \"sospensione temporanea\" a causa di problemi burocratici e che le questioni sarebbero state risolte con urgenza. Da allora, la compagnia aerea ha ripreso un servizio limitato verso alcune destinazioni dell'UE tramite servizi di wet lease di Aerovista. Pi\u00f9 recentemente, questi voli sono stati operati da AirExplore con una livrea modificata della Iraqi Airways.\nL'8 settembre 2015, Iraqi Airways ha ricevuto un prestito di 2 miliardi di dollari da parte della Citibank per finanziare l'acquisto di 40 Boeing 777 e Boeing 787 Dreamliner.\nLa compagnia aerea ha aperto una richiesta di proposte (RFP) alle compagnie aeree europee con un valido COA alla fine del 2019. L'obiettivo era quello di ottenere accordi per aeromobili in wet lease in grado di servire rotte tra l'Iraq e l'Europa.\nNel 2019, Iraqi Airways ha visto la ripresa dei voli per la Siria, tra Damasco e Baghdad.\nFlotta.\nFlotta attuale.\nA dicembre 2021 la flotta di Iraqi Airways \u00e8 cos\u00ec composta:\nSviluppo.\nNel maggio 2008, il governo iracheno ha firmato un contratto da 2,2 miliardi di dollari con Boeing per 30 Boeing 737-800 con un'opzione per ulteriori 10. Stava anche lavorando a un accordo che coinvolgeva l'ordine di dieci Boeing 787 Dreamliner che avrebbero consentito di ampliare i servizi a lungo raggio.\nUn altro contratto del valore di 398 milioni di dollari \u00e8 stato firmato per dieci Bombardier CRJ-900ER con dieci opzioni. Il primo CRJ-900ER \u00e8 stato consegnato nell'ottobre 2008. Ci\u00f2 ha portato a una causa contro Bombardier da parte di Kuwait Airways, che affermava di aver vinto 1,2 miliardi di dollari in sentenze contro Iraqi Airways a seguito della guerra del Golfo. Un giudice canadese ha stabilito di non avere giurisdizione perch\u00e9 il caso coinvolgeva un governo straniero poich\u00e9 l'acquirente dell'aereo era il governo dell'Iraq e non Iraqi Airways. La causa della Kuwait Airways \u00e8 stata risolta nel 2009 con l'Iraq che ha accettato di pagare 300 milioni di dollari.\nNel febbraio 2010, la compagnia aerea ha annunciato importanti piani per la flotta, inclusa la conversione di 10 dei 30 ordini per il Boeing 737-800 in wide body anticipando la data di consegna a settembre 2011; i 10 ordini per i Boeing 787 sono stati cambiati in Boeing 777.\nFlotta storica.\nIraqi Airways operava in precedenza con i seguenti aeromobili:"}
{"id": "854147", "revid": "287204", "url": "https://it.wikipedia.org/wiki?curid=854147", "title": "Lemniscata di Gerono", "text": "In geometria algebrica, la lemnisc\u00e0ta di Gerono, o \"figura a forma di otto\", \u00e8 una curva algebrica di quarto grado di forma \u221e, a otto rovesciato. Ha equazione\nFu studiata da Camille-Christophe Gerono.\nLa curva pu\u00f2 essere parametrizzata da funzioni razionali; un modo per effettuare questa operazione \u00e8\nDiversamente dalla Lemniscata di Bernoulli o dalla Lemniscata di Booth, il punto doppio all'origine della Lemniscata di Gerono non \u00e8 un punto doppio ordinario. La curva duale, disegnata sotto, presenta perci\u00f2 un carattere differente: la sua equazione \u00e8\nCollegamenti esterni.\n Pagina sulla lemniscata di Gerono"}
{"id": "854148", "revid": "767487", "url": "https://it.wikipedia.org/wiki?curid=854148", "title": "Lucio Cesennio Peto", "text": "Biografia.\nPeto fu console per il 61, e l'anno seguente ricopr\u00ec la carica di governatore della Cappadocia.\nIl re di Armenia Tigrane VI di Armenia, un alleato dei Romani, aveva invaso l'Adiabene, regione del regno dei Parti, causandone la risposta: Tigrane era stato sconfitto e sostituito da Tiridate I di Armenia, fratello del re parto Vologase I.\nA Peto fu ordinato di attaccare i Parti con le legioni IIII \"Scythica\" e XII \"Fulminata\", oltre a vessillazioni della V \"Macedonica\". Peto attravers\u00f2 l'Eufrate muovendosi verso l'Armenia, ma Vologase si mosse su Tigranocerta e Peto fu respinto e inseguito fino a Rhandeia. La situazione apparve a Peto molto difficile, perch\u00e9 gli arcieri parti riuscivano a bersagliare l'interno della citt\u00e0, mentre la presenza dei clibanari nemici impediva le sortite. Decise quindi di chiedere una tregua a Vologase, promettendo in cambio di abbandonare l'Armenia e di far riconoscere Tiridate da Nerone. Vologase accett\u00f2 volentieri la tregua, in quanto stava pensando di ritirarsi a sua volta per l'impossibilit\u00e0 di assaltare la citt\u00e0 e per la mancanza di rifornimenti. Avendo vinto la battaglia di Rhandeia, Vologase fece costruire ai soldati romani un ponte, e si allontan\u00f2. La campagna fu poi ripresa e portata a termine vittoriosamente da Gneo Domizio Corbulone, mentre Peto fu destituito.\nDi Cesennio Peto sappiamo che, una volta divenuto imperatore Vespasiano, venne inviato verso la met\u00e0/fine del 70 a governare la Siria in qualit\u00e0 di \"legatus Augusti pro praetore\". Dopo luglio del 72, Cesennio Peto, non sappiamo se in buona o cattiva fede nei confronti di Antioco, mand\u00f2 una lettera a Vespasiano accusando Antioco, re della Commagene, insieme suo figlio Epifane, di voler ribellarsi ai Romani e di aver gi\u00e0 preso accordi con il re dei Parti. Bisognava prevenirli per evitare una guerra che coinvolgesse l'impero romano.\nGiuntagli una simile denuncia, l'imperatore non pot\u00e9 non tenerne conto, tanto pi\u00f9 che la citt\u00e0 di \"Samosata\", la maggiore della Commagene, si trova sull'Eufrate, da dove i Parti avrebbero potuto passare il fiume ed entrare facilmente entro i confini imperiali. Cos\u00ec Peto venne autorizzato ad agire nel modo pi\u00f9 opportuno. Il comandante romano allora, senza che Antioco e i suoi se l'aspettassero, invase la Commagene alla testa della \"legio VI Ferrata\" insieme ad alcune coorti e \"ali\" di cavalleria ausiliaria, oltre ad un contingente di alleati del re Aristobulo di Calcide e di Soemo di Emesa.\nL'invasione avvenne senza colpo ferire, poich\u00e9 nessuno si oppose all'avanzata romana o resistette. Una volta venuto a sapere della notizia, Antioco non pens\u00f2 di far guerra ai Romani, al contrario prefer\u00ec abbandonare il regno, allontanandosi di nascosto su un carro con moglie e figli. Giunto a centoventi stadi dalla citt\u00e0 verso la pianura, si accamp\u00f2.\nFrattanto Peto invi\u00f2 un distaccamento a occupare \"Samosata\" con un presidio, mentre col resto dell'esercito si diresse alla ricerca di Antioco. I figli del re, Epifane e Callinico, che non si rassegnavano a perdere il regno, preferirono impugnare le armi, e tentarono di fermare l'armata romana. La battaglia divamp\u00f2 violenta per un'intera giornata; ma anche dopo questo scontro dall'esito incerto, Antioco prefer\u00ec fuggire con la moglie e le figlie in Cilicia. L'aver abbandonato figli e sudditi al loro destino, gener\u00f2 un tale sconcerto nel morale delle sue truppe che alla fine i soldati commageni preferirono consegnarsi ai Romani. Al contrario il figlio Epifane, accompagnato da una decina di soldati a cavallo, attravers\u00f2 l'Eufrate e si rifugi\u00f2 presso il re dei Parti Vologese, il quale lo accolse con tutti gli onori."}
{"id": "854149", "revid": "1363894", "url": "https://it.wikipedia.org/wiki?curid=854149", "title": "Lenny Krayzelburg", "text": "Nato in Ucraina, ha vinto 3 medaglie d'oro alle olimpiadi di Sydney 2000 nei 100\u00a0m e nei 200\u00a0m dorso, oltre che nella staffetta 4x100\u00a0m misti."}
{"id": "854151", "revid": "3082", "url": "https://it.wikipedia.org/wiki?curid=854151", "title": "Lucio Giunio Cesennio Peto", "text": ""}
{"id": "854153", "revid": "767487", "url": "https://it.wikipedia.org/wiki?curid=854153", "title": "Dave Abbruzzese", "text": "Nel 1991 sostitu\u00ec Dave Krusen, poco prima dell'uscita del primo album della band, dopo essere stato raccomandato dal batterista temporaneo Matt Chamberlain. Con la band ha registrato i successivi due album Vs. e Vitalogy. Nel 1994 i Pearl Jam lo allontanarono a causa di divergenze artistiche.\nAlcuni lo accreditano di aver influenzato la nuova generazione di batteristi rock dei primi anni novanta. Lo stile di Abbruzzese include un forte utilizzo del piatto splash, del double-stroke roll e di un veloce piede destro; rifiuta l'utilizzo di due grancasse o di un doppio pedale, cercando di suonare meglio che pu\u00f2 con un singolo pedale. Abbruzzese \u00e8 anche conosciuto per essere un batterista molto potente, ci\u00f2 che \u00e8 probabilmente all'origine della sindrome del tunnel carpale di cui ha sofferto in passato.\nUlteriori informazioni.\nAbbruzzese \u00e8 cresciuto a Mesquite, TX. Da adolescente, l'unica cosa in camera sua oltre il letto era una batteria. Lasci\u00f2 la scuola superiore molto giovane e inizi\u00f2 a concentrarsi su essa pi\u00f9 che mai. Con i suoi amici fond\u00f2 la sua prima band, i Dr. Tongue. Nel 1991 l'amico Matt Chamberlain, conosciuto grazie alla scena musicale del Texas, lo chiam\u00f2 per offrirgli il posto di batterista nei Pearl Jam, da lui lasciato poco tempo prima. Chamberlain era impegnato con la band di G.E. Smith di Saturday Night Live. Dave part\u00ec per Seattle per incontrare i Pearl Jam e si un\u00ec a loro sebbene avesse gusti musicali diversi.\nDave suon\u00f2 con i Pearl Jam fino al 17 aprile 1994, registrando i successivi due album, Vs. e Vitalogy, suonando ad un MTV Unplugged, due Saturday Night Live, per il video di \"Even Flow\" e suonando nei tour successivi a \"Ten\" e \"Vs.\". Lasci\u00f2 il gruppo poco prima dell'uscita del terzo album, per l'appunto il gi\u00e0 citato Vitalogy.\nIl 30 settembre 1997, Dave form\u00f2 una nuova band i Green Romance Orchestra, incidendo l'album Play Parts I &amp; V. L'album mostra Dave che suona canzoni proprie ed in pi\u00f9 \u00e8 anche produttore della band. Play Parts I &amp; V \u00e8 prodotto, infatti, dalla Free Association Records, che fu formata da Dave nel 1996.\nAttualmente Dave sta lavorando con gli HairyApesBMX. Ha appena finito di mixare e produrre il loro album prossimo all'uscita, intitolato Insane Dreams. Dave guider\u00e0 la band dietro la sua batteria per il loro prossimo tour nel Mid-West e per il possibile tour europeo.\nAbbruzzese attualmente vive a Phoenix, Arizona.\nAttrezzatura.\nNella sua prima registrazione con i Pearl Jam, anteriore a Vs., la colonna sonora per il film Singles e il video di \"Even Flow\", Abbruzzese utilizza una batteria Ludwig. Per la registrazione di Vs. ha utilizzato una batteria della Drum Workshop, i piatti della Sabian, e sembr\u00f2 preferire un rullante 8x12 della Brady. Abbruzzese ha anche una linea personale di bacchette, prodotta e commercializzata dalla Pro-Mark"}
{"id": "854155", "revid": "339392", "url": "https://it.wikipedia.org/wiki?curid=854155", "title": "Baghdad International Airport", "text": ""}
{"id": "854158", "revid": "834", "url": "https://it.wikipedia.org/wiki?curid=854158", "title": "Lor", "text": ""}
{"id": "854159", "revid": "446353", "url": "https://it.wikipedia.org/wiki?curid=854159", "title": "Classe Urga", "text": "Le navi appartenenti alla classe Urga (progetto 1886 secondo la classificazione russa) sono grandi unit\u00e0 progettate per l'appoggio ed il supporto ai sottomarini della flotta sovietica. Inoltre, viste le loro dimensioni e la loro dotazione elettronica, sono state spesso utilizzate come navi comando. La classificazione russa \u00e8 PB (Plavuchhaya Baza: base galleggiante).\nTecnica.\nLe unit\u00e0 appartenenti alla classe Urga sono state progettate per fornire appoggio e supporto ai mezzi subacquei della flotta sovietica. Nello specifico, sono in grado di rifornire i sommergibili di cibo, acqua, siluri e combustibile. Inoltre, sono anche equipaggiate per effettuare piccole riparazioni. Tutte le navi della classe sono state costruite presso il cantiere navale di Nikolayev, in Ucraina.\nIl servizio.\nQueste unit\u00e0, oltre che per il supporto (loro compito primario), per le loro dimensioni e la loro sofisticata componente elettronica sono state spesso utilizzate come navi comando (in particolare per gli squadroni subacquei). Due sono state anche utilizzate per l'addestramento.\nMolte unit\u00e0 della classe Urga sono state radiate negli anni novanta, in seguito ai tagli che hanno colpito la marina militare russa.\nAl giorno d'oggi, ne sopravvivono solo due: la \"Vladimir Yegorov\" (entrata in servizio nel 1963), operativa nella Flotta del Nord, e la \"Volga\" (entrata in servizio nel 1968), attualmente in servizio presso la Flotta del Mar Nero.\nLa classe Borodino.\nAlcune unit\u00e0 vennero modificate e trasformate in navi da addestramento (\"progetto 1889U\"). Queste navi, conosciute come classe Borodino, sono due."}
{"id": "854161", "revid": "100100968", "url": "https://it.wikipedia.org/wiki?curid=854161", "title": "Matt Welsh", "text": "Ha vinto 3 medaglie olimpiche a Sydney 2000: due argenti e un bronzo."}
{"id": "854164", "revid": "290948", "url": "https://it.wikipedia.org/wiki?curid=854164", "title": "Liquefazione", "text": ""}
{"id": "854167", "revid": "94902", "url": "https://it.wikipedia.org/wiki?curid=854167", "title": "Apparato urogenitale", "text": ""}
{"id": "854168", "revid": "767487", "url": "https://it.wikipedia.org/wiki?curid=854168", "title": "Tommy Emmanuel", "text": "Considerato come uno dei chitarristi migliori al mondo, \u00e8 noto per la sua incredibile tecnica del fingerpicking, unita ai ritmi che egli esegue sul corpo della chitarra, essendo anche un percussionista professionista. Eletto \"Miglior Chitarrista Acustico\" nel 2008 e nel 2010 dal magazine \"Guitar Player\", ha suonato durante la sua lunga carriera con numerosi artisti tra cui Chet Atkins, Eric Clapton, Sir George Martin, John Denver e Dodi Battaglia.\nBiografia.\nEmmanuel inizia a suonare la chitarra all'et\u00e0 di 4 anni, per richiesta di sua madre che voleva una chitarra d'accompagnamento mentre lei suonava la lap steel guitar. Nel 1961 ascolta per radio per la prima volta il brano \"Windy And Warm\" di Chet Atkins e rimane folgorato dalla sua incredibile tecnica tanto da diventare la sua pi\u00f9 grande ispirazione (ancora oggi Emmanuel ricorda spesso, durante i suoi concerti, quell'aneddoto come un momento cruciale nella sua vita). All'et\u00e0 di 9 anni, Emmanuel si ritrova praticamente a fare il musicista di professione, trascorrendo gran parte della sua infanzia esibendosi in Australia con la band di famiglia, suonando la chitarra ritmica.\nNel 1966, all'et\u00e0 di 12 anni, in seguito alla morte del padre, inizia a dare lezioni di chitarra e viene presto notato dopo aver vinto una serie di concorsi nazionali. Nei primi anni settanta inizia a suonare col fratello Phil, formando il gruppo \"Goldrush\", lavorando nel mentre in studio con altri artisti per le loro incisioni e negli anni seguenti diventa il chitarrista della \"The Southern Star Band\", gruppo di supporto di Doug Parkinson.\n\"From Out Of Nowhere\" e la carriera solista (1979-1992).\nNel 1979 registra il suo primo album solista \"From Out Of Nowhere\" in cui collabora con il maestro di pedal steel Pee Wee Clark. Agli inizi degli anni ottanta diventa membro fisso dei Dragon appena riformati, con i quali si esibisce in molti concerti, uno dei quali nel 1987 lo vide impegnato in tour con Tina Turner. Lo stesso anno pubblica inoltre il suo secondo album U\"p From Down Under\", decidendo di seguire definitivamente la carriera da chitarrista solista. I due album successivi, \"Dare To Be Different\" e \"Determination\", danno ad Emmanuel visibilit\u00e0 internazionale, uscendo quindi dai confini australiani.\n\"The Journey\", nuovi album e lavoro con Chet Atkins (1993-1999).\nNel 1993, Emmanuel firma un contratto con la Columbia Records e lo stesso anno pubblica \"The Journey\", quinto disco in studio che riscuote ottimo successo, tanto da permettere la pubblicazione di \"The Journey Continues\", che contiene le tracce gi\u00e0 presenti in \"The Journey\" pi\u00f9 9 tracce inedite. Nel 1994 John Farnham lo invita a suonare con lui la chitarra insieme a Stuart Fraser per il \"Concert For Rwanda\". L'anno successivo vede la pubblicazione di ben 3 album di inediti: \"Terra Firma\" composto con il fratello Phil, \"Initiation\" e \"Classical Gas\" registrato insieme a \"The Australian Philharmonic Orchestra\".\nNel 1996 esce \"Can't Get Enough\" ma l'anno del successo arriva nel 1997 quando pubblica \"The Day Finger Pickers Took Over The World\", scritto insieme al suo mito Chet Atkins, conosciuto di persona solamente agli inizi degli anni ottanta, dopo l'incontro virtuale in radio quando Tommy era piccolo. Emmanuel racconta a tal proposito di aver scritto una lettera a Chet dopo aver ascoltato \"Windy And Warm\" e di aver ricevuto, con sua grande sorpresa, una risposta. I due si contattarono numerose volte ma si incontrarono faccia a faccia dopo oltre 15 anni. Quest'album rappresenta inoltre l'ultimo lavoro di Atlkins prima della sua morte, avvenuta nel 2001. Atkins ha dichiarato, poco dopo l'uscita del loro album: \"Emmanuel \u00e8 uno dei pi\u00f9 grandi chitarristi che io abbia mai visto\".\nNel luglio del 1999, in occasione della 15\u00aa edizione del \"Chet Atkins Appreciation Society Convention\", Emmanuel viene omaggiato con il titolo di C.G.P. (Certified Guitar Player) per le sue avanzate capacit\u00e0 nella tecnica del fingerpicking. Questo titolo, creato proprio da Atkins, \u00e8 stato attribuito, oltre che a Tommy e allo stesso Chet, solo ad altri 3 chitarristi ovvero Jerry Reed, Steve Wariner e John Knowles.\n\"Only\", successo mondiale e nuovi dischi (2000-2009).\nNel 2000, Tommy pubblica \"Only\", album che lo consacra a livello mondiale e considerato oggi una pietra miliare del genere fingerstyle e, nello stesso anno, collabora in Italia con i Pooh suonando la chitarra acustica nel tour di promozione di \"Cento Di Queste Vite\". Sempre nel 2000 si esibisce con il fratello Phil in una esibizione dal vivo per la cerimonia di chiusura dei Giochi olimpici estivi del 2000 a Sydney che trasmessa in tutto il mondo.\nDopo 3 anni di tour in tutto il mondo, nel 2004 pubblica \"Endless Road\", considerato uno dei suoi lavori pi\u00f9 riusciti mentre nel 2006 esce \"The Mystery\" e \"Happy Hour\", scritto insieme a Jim Nichols. Nel 2007, Emmanuel \u00e8 costretto a prendersi una pausa dal lungo tour mondiale a causa di alcuni problemi cardiaci, che vengono prontamente risolti e che gli consentono di tornare in strada l'anno successivo.\nIn questi anni, Emmanuel decide di approfondire la pratica del Gypsy jazz che lo porta in tour con il chitarrista statunitense Frank Vignola, con cui pubblica un album nel 2009 intitolato \"Just Between Frets\" ed intraprende diversi tour internazionali.\nTour mondiali, album e la morte di Phil (2010-2018).\nNel 2010, Tommy ottiene un importante riconoscimento, venendo nominato Membro dell'Ordine dell'Australia, il pi\u00f9 elevato titolo onorifico dell'Australia. La sua produzione non si ferma e lo stesso anno pubblica \"Little By Little\", un album doppio contenente 24 tracce mentre, per il natale 2011, esce \"All I Want For Christmas\", primo album a tema natalizio di Tommy.\nNel 2012, Tommy ottiene un'altra importante onorificenza ricevendo il titolo di Colonnello del Kentucky, il pi\u00f9 alto riconoscimento di questo stato.\nNegli anni successivi, Emmanuel collabora con artisti da tutto il mondo e il risultato \u00e8 la produzione di ben 3 album di inediti: il primo, pubblicato nel 2013, si intitola \"The Colonel &amp; The Governor\" scritto insieme a Martin Taylor; il secondo uscito nel 2015 vede la partecipazione di uno tra i chitarristi italiani pi\u00f9 apprezzati, Dodi Battaglia, storico chitarrista dei Pooh, con cui incide \"Dov'\u00e8 Andata La Musica\", registrato per met\u00e0 in Italia e per met\u00e0 a Nashville, negli USA; il terzo, uscito sempre nel 2015 e primo sotto l'etichetta discografica CGP Sounds fondata dallo stesso Emmanuel, si intitola \"Just Passing Through\" in cui collabora con Ian Cooper e Ian Date. Nel 2015 esce anche un terzo album di inediti ovvero \"It's Never Too Late\", primo disco dall'uscita di \"Only\" completamente acustico.\nNel periodo natalizio del 2016, Tommy pubblica \"Christmas Memories\", secondo album a tema natalizio dove Emmanuel ripropone vecchi brani tipici di questa festivit\u00e0, ovviamente in chiave fingerstyle. Da sottolineare come dal 2011 fino ad oggi, Emmanuel abbia intrapreso tour mondiali praticamente ogni anno con pochissime pause, ad evidenziare la passione del chitarrista australiano a calcare palchi in ogni parte del mondo.\nNell'aprile del 2017, Emmanuel annuncia l'uscita del suo nuovo album live intitolato \"Live! At The Ryman\" contenente le registrazioni del concerto di Tommy del 27 febbraio 2016 allo storico Ryman Auditorium a Nashville in Tennessee accompagnato da Steve Wariner e John Knowles. A fine anno inoltre Tommy rilascia \"Pickin\"', un album contenente 12 tracce suonate insieme a David Grisman ed annuncia anche che a gennaio 2018 sar\u00e0 pubblicato un nuovo disco studio. L'album esce il 19 gennaio successivo ed \u00e8 composto interamente da collaborazioni (alcune con artisti illustri come Frank Vignola e Mark Knopfler) intitolato \"Accomplice One\". Il 2018 si rivela per\u00f2 anche un anno difficile a livello personale per Tommy: il 24 maggio muore per un forte attacco d'asma suo fratello Phil all'et\u00e0 di 65 anni. Egli sar\u00e0 poco dopo introdotto nell'Order of Australia.\n\"Heart Songs\" e \"Best Of Tommysongs\" (2019-presente).\nNel gennaio 2019, Tommy pubblica un nuovo disco di 14 tracce intitolato \"Heart Songs\", scritto a quattro mani con John Knowles (anche lui C.G.P. - Certified Guitar Player). Nel mentre il chitarrista non si ferma con il suo tour mondiale se non per una breve pausa verso ottobre, a causa di una condizione di salute non ottimale che lo costringe a riprogrammare alcune date in Dakota del Nord. A marzo 2020, Tommy annuncia la pubblicazione di una nuova raccolta di successi intitolata \"Best Of Tommysongs\" in uscita nel maggio successivo. L'album contiente 5 tracce inedite e 19 pezzi registrati nuovamente per l'occasione.\nInfluenze e strumentazione.\nSicuramente la sua pi\u00f9 grande influenza \u00e8 Chet Atkins ma lo stesso Emmanuel dichiara che di grande ispirazione per lui sono stati anche Hank Marvin, Mason Williams e Arthur Smith.\nLo stile di Emmanuel ha influenzato negli anni numerosi chitarristi.\nDa Atkins ha ereditato il suonare le linee di basso con il pollice e con le altre 3 dita riprodurre le melodie, il tutto contemporaneamente il che gli ha permesso di ottenere una vasto range di suoni. Frequente \u00e8 l'uso di accordature aperte, spesso combinate con l'uso di un capotasto. Tommy inoltre \u00e8 solito suonare numerosi generi spaziando dal jazz fino ad arrivare al rock, passando dal blues, bluegrass e folk. Nonostante ci\u00f2 Emmanuel ha pi\u00f9 volte dichiarato di non aver mai imparato e non sapere tuttora leggere o scrivere musica su carta, non avendo mai avuto una formazione musicale tradizionale.\nAttualmente, Emmanuel utilizza la seguente strumentazione:"}
{"id": "854169", "revid": "124418082", "url": "https://it.wikipedia.org/wiki?curid=854169", "title": "Il segreto del Bosco Vecchio (romanzo)", "text": "Il segreto del Bosco Vecchio, pubblicato nel 1935 a Milano, \u00e8 il secondo breve romanzo scritto da Dino Buzzati.\nTrama.\nSebastiano Procolo ha intenzione di abbattere il Bosco Vecchio economicamente improduttivo e di ottenere la parte di propriet\u00e0 di Benvenuto, il nipote di cui \u00e8 tutore. Nutre il desiderio inconfessato di sbarazzarsi del ragazzo e ottiene la complicit\u00e0 del vento Matteo, da lui liberato dalla grotta in cui era stato imprigionato. Da quel momento il vento gli giura eterna riconoscenza e promette che obbedir\u00e0 sempre ai suoi ordini. Ma i geni e gli animali del bosco contrastano i progetti del colonnello e aiutano a pi\u00f9 riprese il bambino. Nel finale Sebastiano scopre di amare il nipote. La notte di Capodanno, nel tentativo di salvare Benvenuto che crede sia stato travolto da una slavina, muore assiderato. Benvenuto accompagna il vento Matteo a morire sulla cima del monte.\nPersonaggi.\n \nGli elementi naturali e gli animali, abitanti del bosco, vengono personificati dall'autore ed hanno un ruolo importante nella trama; tra questi in particolare la gazza, il vento Matteo e i geni custodi degli alberi.\nTematiche.\nRitroviamo nel breve romanzo le tematiche ricorrenti nella produzione di Buzzati:\nE altre tematiche pi\u00f9 particolari:\nStile.\nDue giudizi critici:\n\"La componente magica e surreale agisce nella creazione di atmosfere: i singoli particolari possono apparire tutti normali e realistici ma il loro accumulo crea una situazione di sospensione che altera i dati reali e fa sprofondare il lettore poco a poco in un mondo fantastico\".\n\"Il fantastico di Buzzati \u00e8 reso con un linguaggio orizzontale, ingenuo, persino facile e a volte patetico o romantico meglio. Ci fa credere nell'incredibile perch\u00e9 i suoi segreti, le sue magiche coincidenze, le sue rivelanti metamorfosi, i suoi suscitanti sortilegi, sono un inverosimile che ci aiuta a esaurire il verosimile\". \nCinema.\nDal romanzo \u00e8 stato tratto l'omonimo film diretto, nel 1993, da Ermanno Olmi."}
{"id": "854171", "revid": "1602064", "url": "https://it.wikipedia.org/wiki?curid=854171", "title": "Architettura contemporanea", "text": "Larchitettura contemporanea, convenzionalmente, \u00e8 quell'architettura prodotta dal secondo dopoguerra in poi. \nStoria.\nDal secondo dopoguerra in poi, architetti come Walter Gropius, Frank Lloyd Wright, Le Corbusier, Oscar Niemeyer, James Stirling, Renzo Piano, Zaha Hadid e altri, hanno modificato radicalmente la percezione dello spazio pubblico e privato, divenendo imprescindibili punti di riferimento dell'estetica contemporanea. Gli architetti contemporanei lavorano con stili diversi, ricercando forme nuove e sperimentando utilizzando tecnologie avanzate e nuovi materiali da costruzione che consentono la costruzione di edifici pi\u00f9 alti e pi\u00f9 resistenti e con forme pi\u00f9 ricercate. \u00a0Le diverse forme dell'architettura contemporanea sono accomunate dall'uso della progettazione assistita da computer e da software che consentono di progettare e modellare edifici con maggiore precisione e velocit\u00e0. I diversi stili sono caratterizzati da strutture in cemento armato, acciaio, legno, vetro o alluminio con forme diverse e inusuali rispetto al passato e, mentre i principali monumenti dell'architettura moderna nel XX secolo erano per lo pi\u00f9 concentrati negli Stati Uniti e nell'Europa occidentale, l'architettura contemporanea ha esempi mirabili in tutti i continenti.\nDescrizione.\nIl breve lasso di tempo che intercorre tra la produzione dell'opera architettonica e la lettura critica dell'opera stessa \u00e8 tale che l'individuazione delle correnti di pensiero dei progettisti e la qualit\u00e0 delle loro opere \u00e8 spesso controversa e molto dibattuta. La difficile determinazione dell'intervallo temporale delle opere appartenenti a questa definizione dipende dal concetto di \"contemporaneit\u00e0\" che in architettura, cos\u00ec come nell'arte, nella musica o nel teatro, \u00e8 cronologicamente dinamico. Ogni opera di architettura \u00e8 \"contemporanea\" nel momento in cui viene creata. Solo dopo diversi decenni e con una pi\u00f9 ampia prospettiva storica, sar\u00e0 possibile riscontrare le similitudini formali, concettuali, tecnologiche o strutturali tra diverse opere che possano determinare la definizione di una corrente architettonica con altra denominazione."}
{"id": "854172", "revid": "1534511", "url": "https://it.wikipedia.org/wiki?curid=854172", "title": "Modello di Klein-Monti", "text": "Il modello di Klein-Monti (risultato di studi pubblicati nel 1971 e nel 1972) \u00e8 un modello completo di comportamento di una banca in regime di monopolio. Si tratta, cio\u00e8, di un modello teorico che si propone di spiegare le modalit\u00e0 attraverso cui si determina l'equilibrio microeconomico delle banche (modello di comportamento), considerando scelte di ottimizzazione che riguardano tanto l'attivo quanto il passivo (modello completo). \nAll'interno della categoria dei modelli di comportamento delle banche tale modello risulta essere lo schema teorico maggiormente condiviso tra gli economisti, in particolare perch\u00e9 si basa sull'assunzione di monopolio nel mercato degli impieghi e nel mercato della raccolta (a differenza di altri modelli che ipotizzano la concorrenza perfetta).\nIpotesi del modello.\nIpotesi:\nEsposizione del modello.\nConsiderando i ricavi degli investimenti (prestiti, titoli, attivit\u00e0 con funzione di riserva liquida) e i costi dei finanziamenti (raccolta dei depositi), e tralasciando per semplicit\u00e0 l'esistenza di ricavi da servizi e costi reali, questa \u00e8 la formula del valore netto della banca a fine periodo di investimento:\nformula_18\nConsiderando per semplicit\u00e0 che le riserve detenute dalla banca corrispondano alla sola riserva obbligatoria (rob), la formula del valore netto si ottiene ponendo formula_19 e formula_20:\nformula_21\nDato che:\nformula_10\nAbbiamo:\nformula_23\nIl valore netto diventa:\nformula_24\ndove (considerando formula_7 come il tasso d'interesse privo di rischio):\nformula_26 \u00e8 il premio per il rischio richiesto dalla banca ai prenditori di fondi;\nformula_27 \u00e8 il premio per il rischio offerto ai depositanti dalla banca;\nformula_28 \u00e8 il costo opportunit\u00e0 del detenere riserve (da notare che non si tratta di un costo totale, ma di un costo marginale, ovvero costo per unit\u00e0 di capitale investito in riserve).\nLa banca presenta un premio richiesto positivo nel primo caso e un premio offerto negativo nel secondo caso (che equivale ad un premio richiesto positivo); il costo opportunit\u00e0 sar\u00e0 positivo.\nIl premio per il rischio richiesto dalla banca ai prenditori \u00e8 positivo perch\u00e9 la banca vuole compensare il proprio rischio di credito e il proprio rischio di liquidit\u00e0 inerenti all'attivit\u00e0 di prestito.\nIl premio per il rischio offerto dalla banca ai depositanti \u00e8 negativo (ovvero, in realt\u00e0 \u00e8 la banca che chiede ai depositanti un premio per il rischio, in termini di minore remunerazione offerta ai loro investimenti in depositi rispetto a quella che potrebbero ottenere investendo in titoli privi di rischio); ci\u00f2 perch\u00e9, se \u00e8 vero che i depositanti corrono un certo rischio in caso di fallimento bancario, \u00e8 pur vero che l'estrema liquidit\u00e0 dello strumento deposito, il controllo professionale dei rischi da parte della banca e la presenza (in certi paesi) di un meccanismo di assicurazione sui depositi, rendono in realt\u00e0 tale strumento poco rischioso e molto comodo per i depositanti (gli svantaggi di questa forma di investimento sono pi\u00f9 che compensati dai vantaggi che essa offre).\nIl costo opportunit\u00e0 del detenere riserve rappresenta il costo in termini di mancato guadagno derivato dal fatto che la banca centrale obbliga le banche a detenere una parte di liquidit\u00e0 presso di essa, remunerandola ad un tasso inferiore a quello di mercato; questa quantit\u00e0 agir\u00e0 quindi in senso negativo sul valore netto, per cui sar\u00e0 maggiore di 0 (dato che l'addendo formula_29 risulta negativo solo quando formula_30).\nLa domanda di prestiti e la domanda di depositi sono rispettivamente:\nformula_12 (funzione decrescente rispetto al tasso d'interesse sui prestiti)\nformula_13 (funzione crescente rispetto al tasso d'interesse sui depositi)\nIl valore netto dovr\u00e0 tenere conto della combinazioni quantit\u00e0-tasso accettabili dalla domanda; la funzione del valore netto diventa quindi:\nformula_33\nL'obiettivo della banca \u00e8 la massimizzazione del profitto, ovvero la massimizzazione della funzione del valore netto a fine periodo rispetto alle variabili strategiche che la banca pu\u00f2 governare; in presenza di monopolio la banca pu\u00f2 governare direttamente la variabile prezzo (in questo caso corrispondente al tasso d'interesse, quello sui prestiti e quello sui depositi); il problema di ottimizzazione della banca pu\u00f2 essere espresso dunque come:\nformula_34\nRisolvendo il problema di massimizzazione in due variabili si ha il sistema costituito dalle seguenti equazioni:\nformula_35 (derivata parziale di formula_36 rispetto a formula_5 posta uguale a 0)\nformula_38 (derivata parziale di formula_36 rispetto a formula_6 posta uguale a 0)\nSviluppando la prima equazione si ottiene:\nformula_41\nformula_42\nformula_43\nformula_44\nformula_45\nformula_46\nformula_47 (dividendo numeratore e denominatore per formula_48)\nformula_49\nformula_50 (dove \nformula_51 \u00e8 l'elasticit\u00e0 della domanda di prestiti rispetto al tasso formula_5)\nAnalogamente, sviluppando la seconda equazione della massimizzazione con opportuni passaggi, si ottiene:\nformula_53 (dove formula_54 \u00e8 l'elasticit\u00e0 della domanda di depositi rispetto al tasso formula_6)\nRiassumendo quindi i tassi di equilibrio sul mercato dei prestiti e sul mercato dei depositi saranno cos\u00ec fissati dalla banca:\nformula_50\nformula_53\nConclusioni.\nDal modello risulta una dicotomia tra il tasso d'interesse sui prestiti e il tasso d'interesse sui depositi (la fissazione dell'uno non influisce sulla fissazione dell'altro, se non indirettamente attraverso variabili determinanti comuni).\nI titoli rappresentano una sorta di \"variabile buffer\", ovvero una posta attiva che viene \"riempita\" quando vi sono risorse in eccesso, e \"svuotata\" quando si vogliono ottenere delle risorse in pi\u00f9 (attraverso la liquidazione dei titoli) da investire maggiormente in prestiti; non sempre quindi una riduzione dei depositi comporta una riduzione dei prestiti, dato che le banche possono appunto sfruttare le risorse detenute in titoli e reinvestirle in prestiti.\nPer quanto riguarda gli effetti della politica monetaria, diversi sono i fattori su cui questa pu\u00f2 agire per controllare l'ammontare delle grandezze bancarie (depositi e prestiti): tasso d'interesse sui titoli, tasso d'interesse sulla riserva obbligatoria, frazione di riserva obbligatoria.\nVa infine sottolineato come i tassi fissati dalla banca sui due mercati controllati monopolisticamente siano funzione dell'elasticit\u00e0 della domanda al tasso d'interesse: se l'elasticit\u00e0 aumenta la banca fissa tassi d'interesse per essa pi\u00f9 convenienti (del resto in genere esiste una relazione diretta tra elasticit\u00e0 della domanda rispetto al prezzo e grado di monopolio).\nCritiche.\nNonostante il comune riconoscimento dell'importanza del modello da parte degli studiosi, si rilevano alcuni spunti critici che evidenziano la necessit\u00e0 di approfondire gli studi teorici per migliorarne la capacit\u00e0 rappresentativa e interpretativa dei fenomeni economici considerati. Le principali critiche del modello riguardano i seguenti aspetti:"}
{"id": "854173", "revid": "118243525", "url": "https://it.wikipedia.org/wiki?curid=854173", "title": "Cuore Nero (personaggio)", "text": "Cuore Nero (\"Blackheart\") \u00e8 un personaggio dei fumetti creato da Ann Nocenti (testi) e John Romita Jr. (disegni), pubblicato dalla Marvel Comics.\n\u00c8 un supercriminale, acerrimo nemico di Ghost Rider (Johnny Blaze).\nBiografia del personaggio.\n\u00c8 figlio del demonio Mefisto, creato da quest\u2019ultimo utilizzando le energie infernali, ma trama sempre contro il padre per impossessarsi degli inferi. La prima volta arriva sulla terra in forma umana, ma viene scoperto da Devil e l'Uomo Ragno che lo sconfiggono. In seguito inizia una serie di lotte con Ghost Rider. In un paio di circostanze, Wolverine, il Punitore e Ghost Rider si alleano per sconfiggerlo. Successivamente, Ghost Rider uccide apparentemente Cuore Nero, che invece torna in azione in storie successive.\nPoteri e abilit\u00e0.\nCome suo padre, Cuore Nero possiede poteri magici quasi illimitati, in grado di fargli aumentare forza, resistenza e velocit\u00e0 in modo sovrumano. Ha anche poteri telepatici e telecinetici, pu\u00f2 levitare e teletrasportarsi ovunque. Riesce a cambiare la dimensione fisica e a guarire rapidamente da ogni ferita. Dalle mani scaglia energia oscura distruttiva. Egli \u00e8 anche un mutaforma e pu\u00f2 quindi confondersi tra gli esseri umani. Possiede, inoltre, un'elevata intelligenza. Si \u00e8 dimostrato capace di poter strappare un intero pianeta in due e, se in difficolt\u00e0, pu\u00f2 teletrasportare se stesso e il suo nemico in un'altra dimensione dove i suoi poteri magici e la sua forza fisica aumentano ulteriormente. A volte ha dimostrato anche l'abilit\u00e0 di poter alterare la realt\u00e0. Cuore Nero non avendo un\u2019anima \u00e8 immune allo \"Sguardo di Penitenza\" del Ghost Rider."}
{"id": "854174", "revid": "585241", "url": "https://it.wikipedia.org/wiki?curid=854174", "title": "Architettura moderna", "text": ""}
{"id": "854178", "revid": "1305772", "url": "https://it.wikipedia.org/wiki?curid=854178", "title": "Vologase", "text": "Vologase, anche nella forma Vologese, fu il nome di diversi sovrani:"}
{"id": "854179", "revid": "767487", "url": "https://it.wikipedia.org/wiki?curid=854179", "title": "Vizi di famiglia", "text": "Vizi di famiglia (\"Rumor Has It...\") \u00e8 un film del 2005 diretto da Rob Reiner ed interpretato da Jennifer Aniston, Kevin Costner, Shirley MacLaine e Mark Ruffalo.\nTrama.\nSarah Huttinger \u00e8 una giornalista di scarso successo fidanzata con Jeff Daly, un giovane avvocato che le ha chiesto di sposarlo. Indecisa sul senso da dare alla propria vita, parte con lui alla volta di casa, in occasione del matrimonio della sorella minore Annie.\nLa madre di Sarah mor\u00ec quando lei aveva 9 anni, e da allora le forti diversit\u00e0 rispetto al pap\u00e0, Earl, ed alla sorella l'hanno spinta a credere di non essere realmente figlia di suo padre, in cui non si riconosce. Durante la cerimonia del matrimonio della sorella, Sarah viene a scoprire da sua nonna Katharine Richelieu che effettivamente la madre ebbe un'avventura con un compagno di scuola, Beau Burroughs, esattamente nove mesi prima che lei nascesse.\nVolendo approfondire la questione, Sarah viene a scoprire che Beau altri non fu che l'ispiratore del film \"Il laureato\", e che la storia narrata in quest'opera era quella della sua famiglia. Beau ebbe rapporti con la nonna Katharine e successivamente con la figlia, ovvero la madre di Sarah.\nDecisa a scoprire la verit\u00e0, Sarah parte per incontrare il presunto padre, ora diventato un miliardario appagato e seducente. Confrontatasi con lui, viene a scoprire che Beau soffre di sterilit\u00e0, causata da un calcio sferratogli involontariamente dal padre di Sarah durante una partita di calcio. Arrovellata dal dubbio sul suo rapporto con Jeff, e scoperto che Beau non pu\u00f2 essere il padre, Sarah si innamora dell'uomo e si unisce a lui.\nIndecisa sul suo futuro, Sarah prosegue la sua storia con Beau, mentre Jeff, preoccupato, cerca di rintracciarla in ogni modo. La trover\u00e0 ad una festa, mentre balla abbracciata e dedita ad un lungo bacio con l'uomo. Offeso ed arrabbiato Jeff abbandona Sarah, che si rende conto in quel momento di amarlo realmente.\nTornata a casa dalla nonna, a Pasadena, Sarah racconta ogni cosa a lei ed affronta la crisi matrimoniale della sorella Annie, scoprendo di essere legata realmente alla sua famiglia, e di avere cercato un passato immaginario che non corrispondeva al vero. Cercata da Beau, quest'ultimo si trova a confrontarsi con Katharine, e successivamente con Sarah, che lo abbandona per sempre. Parlando col padre, Sarah scopre che lui sapeva tutto ma anche che aveva perdonato la moglie, sapendo che il vero amore supera ogni problema. Con questa convinzione Sarah si riavvicina a Jeff che, perdonandola, la sposer\u00e0 poco tempo dopo.\nAccoglienza.\nIl film fu un moderato successo al botteghino. Con un sostanzioso budget di 70 milioni di dollari, la pellicola ne incass\u00f2 poco pi\u00f9 di 43 milioni solo negli Stati Uniti, e quasi altri 46 milioni a livello internazionale, per un totale di quasi 89 milioni di dollari."}
{"id": "854180", "revid": "37401", "url": "https://it.wikipedia.org/wiki?curid=854180", "title": "LOR", "text": ""}
{"id": "854182", "revid": "161374", "url": "https://it.wikipedia.org/wiki?curid=854182", "title": "Heinkel He.177", "text": ""}
{"id": "854184", "revid": "161374", "url": "https://it.wikipedia.org/wiki?curid=854184", "title": "He 177", "text": ""}
{"id": "854185", "revid": "161374", "url": "https://it.wikipedia.org/wiki?curid=854185", "title": "He-177", "text": ""}
{"id": "854186", "revid": "161374", "url": "https://it.wikipedia.org/wiki?curid=854186", "title": "He.177", "text": ""}
{"id": "854199", "revid": "1318658", "url": "https://it.wikipedia.org/wiki?curid=854199", "title": "Uso bellico della polvere da sparo", "text": "L'uso bellico della polvere da sparo \u00e8 una tecnica militare comunemente associata allo sviluppo di armi da fuoco adatte all'uso sui campi di battaglia, anche se in realt\u00e0 la scoperta e l'utilizzo della polvere nera in oriente \u00e8 di diversi secoli precedente la diffusione di massa.\nInizialmente utilizzata a fini ricreativi, la polvere da sparo venne usata diffusamente sin dal XII secolo, durante la Dinastia Song, per la costruzione di armi in forma di primitivi protorazzi o frecce incendiarie ed esplosive. Queste armi, che inizialmente comprendevano frecce propulse a razzo, razzi con catene chiodate e pentole esplosive, ed in seguito arrivarono a comprendere veri e propri cannoni e pezzi di artiglieria, furono usate dai difensori cinesi durante le invasioni mongole, e contribuirono in modo determinante alla difesa dell'impero. In seguito, i mongoli acquisirono alcune rudimentali tecniche legate a queste armi, e le portarono con s\u00e9 nella loro marcia verso l'Europa e il Medio Oriente durante il XIII secolo. Questo primo contatto fu uno stimolo per lo sviluppo delle nuove armi da fuoco soprattutto in Europa, dove nel XV secolo l'uso della polvere da sparo cominci\u00f2 a diventare significativo, gettando le basi per la fine della guerra di cavalleria.\nL'uso delle armi da fuoco personali fu via via pi\u00f9 predominante durante l'et\u00e0 moderna e continuando fino a met\u00e0 del XIX secolo, con il proprio apice con le Guerre napoleoniche, ossia tra il 1792 ed il 1815.\nL'invenzione e le prime applicazioni.\nL'utilizzo in Cina.\nLe prime prove di armi simili a cannoni risalgono al XII secolo, quando diversi stati dell'attuale Cina svilupparono in modo pi\u00f9 o meno indipendente armi da fuoco derivate dai fuochi artificiali gi\u00e0 diffusi dal X secolo. La Cina si trovava sotto pressione da parte di trib\u00f9 nomadi dei territori limitrofi, che spesso sconfinavano con razzie o vere e proprie conquiste.. Tra queste popolazioni vi furono tangut, khitan, manci\u00f9 e soprattutto i mongoli.\nLa tecnologia cinese raggiunse un buon grado di avanzamento, sviluppando per prima la tecnica del cannone a mitraglia (caricato con piccoli oggetti, in funzione anti-fanteria) e dell'uso navale del cannone. Nell'XII secolo la Cina attravers\u00f2 un periodo di frazionamento politico e scontri, che caus\u00f2 una rapida evoluzione degli armamenti..\nGi\u00e0 dal 904 sono documentati dei proietti incendiari, i \"(fei-huo)\".\nSecondo Needham, la polvere da sparo fu usata per la prima volta in Cina nel 919, come innesco per un'altra sostanza incendiaria, il fuoco greco. La prima rappresentazione di un'arma da fuoco \u00e8 uno striscione di seta della met\u00e0 del X secolo proveniente da Dunhuang che mostra una \"lancia da fuoco\", antenata del fucile.\nIl Wujing Zongyao.\nLe pi\u00f9 antiche formule per la polvere da sparo arrivate sino a noi si trovano nel \"Wujing Zongyao\" del 1044, che ne contiene tre: due per bombe incendiarie da usare con le macchine da assedio, ed una che doveva costituire il propellente per bombe fumogene-avvelenanti. Sperimentazioni con diverse quantit\u00e0 di salnitro portarono nel tempo alla produzione di bombe, granate e mine, oltre a migliori frecce incendiarie. Per la fine del XII secolo, esistevano granate fuse nel ferro riempite con miscele di polvere da sparo capaci di deflagrare attraverso i loro contenitori metallici, anticipatrici degli \"Shrapnel\".\nLo Huolongjing.\nA met\u00e0 del XIV secolo, Jiao Yu, che era stato ufficiale d'artiglieria di Zhu Yuanzhang e ne era divenuto un consigliere di fiducia, redasse un trattato militare, lo \"Huolongjing\", in cui raccolse progetti di armi, formule e strategie: tra le armi citate vi erano lance da fuoco, cannoni e bombarde, bombe velenose, mine navali, mine terrestri che impiegavano acciarini a ruota e meccanismi a botola/trabocchetto, lanciarazzi e perfino razzi multistadio. Needham. ipotizza che gli arcaici bossoli raffigurati nel \"Huolongjing\" possano essere tra i primi manufatti di tale tipo.\nLo \"Huolongjing\" contiene formule con quote di nitrato comprese tra il 12% ed il 91%, contro il 27-50% del \"Wujing Zongyao\". Sei delle formule del \"Huolongjing\" si avvicinano alla composizione che teoricamente raggiunge la massima forza esplosiva. Zhang sostiene che l'uso della polvere da sparo in artiglieria come esplosivo (e non gi\u00e0 come mera sostanza incendiaria) fu resa possibile dai miglioramenti nella raffinazione della pirite di zolfo durante la Dinastia Song.\nTestimonianze storiche.\nNelle battaglie di Tangdao e Caishi, entrambe del 1161, i combattenti utilizzarono sia granate sia bombe in contenitori morbidi confezionate con calce e zolfo. Nel 1221 sono menzionate bombe metalliche lanciate a mano, con la fionda o la catapulta, ed ancor prima (1161) i trabucchi erano usati dalla Dinastia Song nelle battaglie navali che la contrapponevano alla Dinastia J\u012bn.\nIl \"T\u00ea-An Shou Chh\u00eang Lu\", una cronaca dell'assedio di De'an (1132), riferisce che i Song abbiano usato le lance da fuoco contro i manci\u00f9.\nLa prima raffigurazione di arma da fuoco \u00e8 una scultura proveniente da una caverna nello Sichuan risalente al 1100, rappresenta un uomo che porta una bombarda a forma di vaso, da cui escono fiamme ed una palla di cannone. La pi\u00f9 antica arma da fuoco scoperta, risalente al 1288, aveva un calibro di 2,5\u00a0cm. La seconda per antichit\u00e0 raggiungeva i 10,5\u00a0cm.\nNel suo poema \"L'affare del cannone di ferro\" (1341), uno dei primi racconti dell'uso dell'artiglieria con la polvere da sparo, Zhang Xian scrisse che una palla di cannone sparata da un \"eruttore\" poteva \"trapassare il cuore o lo stomaco quando colpisce un uomo o un cavallo, e pu\u00f2 anche trafiggere pi\u00f9 persone in una volta\". In guerra, i cinesi usarono i primi cannoni per difendersi dai mongoli, e successivamente l'arma fu adottata dagli stessi mongoli conquistatori. Un racconto di una battaglia del 1389 presso Hangzhou annota che sia i cinesi Ming sia i mongoli erano dotati di cannoni.\nIl mondo arabo: l\"Fur\u016bsiyya wa al-Man\u0101sib al-Harbiyya\".\nLa cultura araba conosceva il nitrato di potassio (salnitro) fin dall'VIII secolo. La prima opera araba contenente un processo di purificazione del salnitro \u00e8 la \"al-Muqaddima\" (Introduzione), un testo di medicina scritto da Ibn Bakhtawayh nel 1029. Nelle opere successive il salnitro divenne conosciuto con il nome di \"neve cinese\" \"(thalj al-S\u012bn)\", ed in breve chimici ed ingegneri musulmani appresero della polvere da sparo dei fuochi d'artificio (\"fiori cinesi\") e dei razzi (\"frecce cinesi\").\nIl primo processo completo di purificazione del nitrato di potassio \u00e8 descritto nel 1270 dal chimico-ingegnere arabo \u1e24asan al-Ramm\u0101\u1e25, un siriano, nel suo libro \" al-Fur\u016bsiyya wa al-Man\u0101sib al-Harbiyya\" (\"Il libro dell'arte equestre militare e degli ingegnosi apparecchi bellici\"), dove si spiega per la prima volta l'uso del carbonato di potassio (nella forma di ceneri di legno) per togliere il carbonato di calcio e i sali di magnesio dal nitrato di potassio..\nAl-Ramm\u0101\u1e25 riporta anche le pi\u00f9 antiche formule conosciute per un effetto esplosivo con la polvere da sparo: alcune sono praticamente identiche alla composizione ideale impiegata in tempi recenti (75% salnitro, 10% zolfo, 15% carbonio), come nel \"razzo\" \"tayy\u0101r\" (75% salnitro, 8% zolfo, 15% carbonio) e nel \"razzo illuminante\", \"tayy\u0101r buruq\" (74% salnitro, 10% zolfo, 15% carbonio).\nSecondo al-Ramm\u0101\u1e25, quelle formule sarebbero state note a suo padre e a suo nonno, cos\u00ec facendole risalire quanto meno alla fine del XII secolo.\nLe applicazioni militari delle formule arabe.\nLe pi\u00f9 antiche applicazioni militari di queste composizioni esplosive con la polvere da sparo sono i \"cannoni a mano\" usati per la prima volta dagli egiziani per respingere i mongoli alla battaglia di \u02bfAyn J\u0101l\u016bt nel 1260 ed ancora nel 1304. C'erano quattro diverse composizioni di polvere da sparo usate nei cannoni in battaglia, e la pi\u00f9 esplosiva (74% salnitro, 11% zolfo, 15% carbonio) era vicina alla composizione ideale. Composizioni di questo genere sarebbero rimaste ignote in Europa fino al XIV secolo.\n\u1e24asan al-Ramm\u0101\u1e25 descrive anche il primo siluro (1270): \u00e8 un sistema a razzo riempito di materiale esplodente e con tre punti di innesco.\nII cannone.\nIn seguito agli scambi culturali e soprattutto alla migrazione delle popolazioni mongoliche, i cannoni fecero la loro comparsa nel mondo musulmano e da l\u00ec a poco in Europa, verso il 1300. Lo storico spagnolo Juan de Mariana (1536-1623) riporta l'uso di polvere da sparo e cannoni nella presa di Algeciras del 1344, identificando la battaglia con la prima menzione della polvere nera e delle palle di cannone in un assedio occidentale.\nDe Mariana riferisce che all'assedio avrebbero partecipato i conti inglesi di Derby e di Salisbury: di conseguenza, Richard Watson ritiene probabile che tramite loro le conoscenze appresa circa la polvere da sparo, il cannone e relativo uso, fossero giunte agli inglesi, che ne fecero applicazione per la prima volta alla battaglia di Cr\u00e9cy (26 agosto 1346).\nInoltre, William H. Prescott, nel suo libro \"Ferdinando ed Isabella\" pone in risalto il fatto che gli spagnoli avevano acquisito la loro conoscenza della polvere da sparo dagli arabi di Granada.\nSappiamo che alcune certe, perch\u00e9 provenienti da registri contabili e non da cronache pi\u00f9 tarde, prime attestazioni dell\u2019uso di armi da fuoco in Europa provengono dall\u2019Italia. A Firenze i cannoni risultano gi\u00e0 in uso nel 1326, come pure compaiono armi da fuoco a Gassino nel 1327, mentre a Mantova era conservato, fino alla met\u00e0 dell\u2019Ottocento, un piccolo cannone bronzeo datato 1322.\nLa metallurgia europea dell'epoca, per quanto sviluppata, non consentiva la costruzione di fusti di grande resistenza, cosa che limitava precisione, potenza e soprattutto sicurezza dell'arma, e implicava ingombri e pesi che ne rendevano l'uso poco pratico.\nQuesti vincoli, in parte poi superati dall'uso di fasciature metalliche addizionali sul fusto e dal miglioramento delle tecniche fusorie, resero il cannone inadatto all'uso campale e lo relegarono agli assedi di castelli e fortificazioni, affiancandolo alla gi\u00e0 diffusa guerra di mina e dall'impiego di altre armi non-esplosive.\nLo sviluppo di cannoni da assedio rese in poco tempo obsolete le fortificazioni di molti castelli esistenti, che affidavano le proprie difese a fossati (utili contro la fanteria), laghi (contro armi da lancio a corto-medio raggio) e alla resistenza delle pietre, spesso sufficiente anche contro i pi\u00f9 potenti trabucchi e catapulte.\nPer alcuni decenni la guerra favor\u00ec grandemente gli attaccanti, finch\u00e9 non furono sviluppate nuove forme di fortificazione, quali Fortezze con mura inclinate e altre soluzioni geometriche per frenare e deviare le palle di cannone\nLe armi portatili.\nL'avanzamento tecnologico permise di affinare le tecniche di produzione delle armi da fuoco, rendendole pi\u00f9 piccole e leggere fino a renderle portatili.\nL'invenzione dell'archibugio, intorno al 1410, rese rapidamente obsoleto l'uso degli arcieri, e scaten\u00f2 una corsa al riarmo. Il primo utilizzo dell'arma fu probabilmente nella battaglia di Agincourt (1415).\nL'archibugio, utile ma ancora poco pratico per via della necessit\u00e0 di un cavalletto, fu affinato e ridotto nelle dimensioni attraverso svariati rapidi sviluppi, culminanti nel moschetto a anima liscia intorno al 1600.\nInizialmente il moschetto era semplicemente un tipo di archibugio pi\u00f9 pesante, capace di sparare un colpo che perforava le armature, anche se a breve distanza. Inizialmente, nel XVI secolo, anch'esso necessitava di essere montato su un bastone di sostegno per mantenerlo saldamente in posizione d'uso.\nIl caliver era il tipo pi\u00f9 leggero di archibugio. Intorno al 1600, queste armi da fuoco furono rese obsolete da moschetti pi\u00f9 maneggevoli. Per la maggior parte del Cinquecento e del Seicento i moschetti erano ancora muniti di acciarino a miccia, rimpiazzato verso il 1690 dalla pietra focaia che lo rendeva pi\u00f9 rapido da ricaricare e meno incline all'inceppamento.\nI fanti col moschetto potevano arrecare gran danno alla cavalleria da una moderata distanza, ma erano vulnerabili nel corpo a corpo: le armi della fanteria vennero quindi dotate di baionette, per renderle adatte ad un uso simile a quello della picca\nLa cavalleria.\nLa diffusione di archibugieri prima, e moschettieri poi, segn\u00f2 la fine della cavalleria: dopo un primo periodo in cui i cavalieri cercarono di rafforzare le corazze, appesantendosi e perdendo in mobilit\u00e0, l'inferiorit\u00e0 delle difese disponibili rispetto alle pi\u00f9 semplici armi da fuoco divenne evidente, e la cavalleria pesante arriv\u00f2 praticamente ad estinguersi nel XIX secolo, perdendo il ruolo decisivo mantenuto nel Medioevo.\nNel XVII secolo solo le unit\u00e0 esploranti di cavalleria continuavano ad indossare piastre d'acciaio anteriori e posteriori per proteggersi da truppe col moschetto in avanguardia o comunque separate dal grosso del reparto.\nAlcuni eserciti cercarono di unire la potenza dell'arma da fuoco con la difesa e la mobilit\u00e0 del soldato a cavallo, sviluppando unit\u00e0 quali i corazzieri: queste unit\u00e0, armate di pistole ed inizialmente molto simili alla cavalleria pesante, andarono via via dismettendo le corazze, consci della loro inutilit\u00e0 e dannosit\u00e0, arrivando in era napoleonica ad un semplice elmetto e una pettorina metallica.\nNonostante la cavalleria pesante tradizionale fosse ormai obsoleta, nuove forme di cavalleria presero piede: tra questa la pi\u00f9 importante fu la cavalleria leggera, adatta alle schermaglie e all'esplorazione, che anticipava le future dottrine di mobilit\u00e0.\nUn altro esempio di cavalleria ibrida \u00e8 il Dragone, cio\u00e8 il fante a cavallo: mobile quanto la cavalleria leggera, ma non altrettanto vulnerabile grazie alle tattiche di combattimento a piedi, armato di carabina, pistola e sciabola (o pi\u00f9 raramente un'ascia).\nL'Impero ottomano fu tra quelli che mantennero i corpi di cavalleria in servizio pi\u00f9 a lungo, nonostante fossero stati anche tra i primi ad adottare l'uso delle armi da fuoco tra i corpi di giannizzeri.\nSebbene cannone e moschetto fossero stati usati dagli ottomani gi\u00e0 molto tempo prima, fu nel XVII secolo che apparve in tutta evidenza quanto fossero inefficaci le tradizionali cariche di cavalleria al confronto di salve concentrate di fucileria-artiglieria.\nA partire dal XVIII secolo, la concezione ormai superata delle cariche di cavalleria port\u00f2 a pesanti sconfitte, ad opera degli Asburgo d'Austria e di altri.\nL'artiglieria.\nGustavo II Adolfo di Svezia fu il pioniere dell'uso dell'artiglieria campale leggera negli anni trenta del XVII secolo.\nIn occidente il cannone esord\u00ec nella guerra navale nel XVI-XVII secolo, e soppiant\u00f2 rapidamente ogni altra arma imbarcata: le armi personali, invece, ottennero solo una limitata importanza legata all'uso durante gli abbordaggi, gli scontri ravvicinati e le escursioni a terra.\nNel XVIII secolo comparvero anche dei razzi in ferro, usati dalle forze del sultano Fateh Ali Tipu del regno di Mysore (India meridionale) contro le forze pi\u00f9 numerose della Compagnia Inglese delle Indie Orientali durante le guerre anglo-mysore.\nI razzi mysore di questo periodo erano molto pi\u00f9 avanzati di quanto gli inglesi avessero mai visto, principalmente per l'uso del ferro per contenere il propellente; ci\u00f2 permetteva maggior spinta, ed un raggio pi\u00f9 lungo per il missile, fino a 2\u00a0km.\nDopo la sconfitta di Tippu nella Quarta guerra anglo-mysore (1798\u20131799), i razzi di ferro catturati ai mysore vennero usati come ispirazione per i razzi britannici, prontamente impiegati nelle Guerre napoleoniche.\nL'evoluzione delle difese.\nLe fortificazioni poligonali.\nIl periodo 1500-1801 vide un rapido progresso nella tecnica fortificatoria europea. Laddove i castelli medievali avevano fatto affidamento su alte mura per contrastare gli attaccanti, le prime fortificazioni \"alla moderna\" avevano la missione di resistere a bombardamenti di artiglieria.\nPer ottenere questo risultato, gli ingegneri italiani svilupparono una tecnica nota in Italia come \"fortificazione alla moderna\" e all'estero come \"trace italienne\" ovvero \"tracciato all'italiana\". Dette fortezze avevano mura basse, spesse e dal profilo angolato, concepite per assorbire o deviare il fuoco dei cannoni ostili. In aggiunta, erano spesso costruite a forma di stella, con bastioni che si allungavano a formare angoli compresi fra i 60 e i 90 gradi.\nTale linea era studiata allo scopo di assicurare che ciascun bastione fosse coperto dal fuoco di un bastione adiacente, eliminando le \"zone morte\" che avrebbero favorito l'azione degli attaccanti. Queste fortificazioni di ultima generazione annullarono il vantaggio che il cannone aveva inizialmente assegnato agli assedianti dando inizio ad una corsa \"cannone contro fortificazione\" che sarebbe terminata con la vittoria definitiva dell'artiglieria e dei bombardamenti aerei solo dopo la prima guerra mondiale.\nL'evoluzione architettonico-militare di questo stile \u00e8 strettamente legata all'affermazione dell'ogiva esplosiva nel XVIII secolo: i complessi e sofisticati progetti dei \"forti a stella\", tra le prime fortezze moderne, si dimostrarono efficaci nella protezione da attacchi di artiglieria della prima ora, ma non furono pi\u00f9 in grado di competere con il tiro pi\u00f9 preciso delle armi rigate, e con l'efficacia dirompente delle cariche esplosive.\nIn risposta alla vulnerabilit\u00e0 dei forti a stella, gli ingegneri militari svilupparono uno stile di fortificazione molto pi\u00f9 semplice ma molto pi\u00f9 robusto. Il nuovo stile fortificatorio, detto \"poligonale\" o \"senza fianchi\", introdotto da Marc Ren\u00e9 de Montalembert nel 1788 permise alle fortezze ammodernate di garantire una accettabile resistenza.\nNel Regno Unito e nell'Impero britannico furono costruiti molti forti di questo genere durante il governo di Lord Palmerston, nel XIX secolo: queste opere presero il nome collettivo di \"Forti Palmerston\".\nRitroviamo un esempio di questo stile anche nel Fort McHenry di Baltimora (USA), teatro di battaglie nella Guerra del 1812.\nLe trincee largamente usate su tutti i fronti nella guerra Russo-Giapponese e nella prima guerra mondiale seguivano ancora i principi fondamentali della fortificazione poligonale.\nL'armatura personale.\nPer un intervallo di 250 anni (1400-1650), l'armatura a piastre completa fu indossata praticamente in ogni battaglia europea importante, sia da alcuni fanti (di solito picchieri), sia dai cavalieri.\nL'armatura a piastre era concepita per neutralizzare le armi da punta/taglio ed in seguito venne adattata con piastre addizionali adatte a fermare una palla sparata da distanza adeguata, non a bruciapelo.\nA partire dal XVII secolo, tuttavia, i miglioramenti nelle armi da fuoco resero le corazze sempre meno efficaci: i moschetti ad avancarica potevano perforare una di queste corazze anche a 100 metri di distanza, grazie a palle pi\u00f9 pesanti e veloci per quanto imprecise.\nVerso il 1670, l'armatura a piastre divenne del tutto obsoleta in caso di attacco frontale a grossi schieramenti di fucileria, e inizi\u00f2 cos\u00ec un lento tramonto dell'armatura a piastre. Per quanto possa sembrare strano, durante la Prima guerra mondiale vi furono ancora dei tentativi di impiegare operativamente delle corazze.\nEffetti sociali.\nLa decadenza della nobilt\u00e0.\nIl potere delle aristocrazie nell'Europa Occidentale, gi\u00e0 intaccato dall'emergente nuovo modello di Stato nazionale, perse il suo ruolo anche in campo militare.\nI castelli nobiliari, spesso centenari, non erano pi\u00f9 una valida difesa di fronte alle artiglierie. La ricostruzione delle fortezze non era un'operazione semplice, e comportava la disponibilit\u00e0 di ingenti risorse economiche. I piccoli Stati e gli aristocratici locali raramente possedevano il denaro necessario allo scopo, sicch\u00e9 tali gruppi persero progressivamente potere a vantaggio dei governi centralizzati. Le citt\u00e0-stato italiane, anticamente potenti, vennero fagocitate dalla Francia, o dal Sacro Romano Impero, mentre i piccoli Stati della Germania furono costretti al vassallaggio di maggiori potenze o coalizioni.\nLa cavalleria medievale aveva perso il suo ruolo dominante: se nel Medioevo era minacciata solo da tiratori di \"longbow\" inglesi e picchieri svizzeri, due unit\u00e0 che richiedevano lungo addestramento ed esperienza, ora erano rese vulnerabili anche verso soldati poco addestrati ed armati in massa con economici archibugi ad acciarino e miccia.\nCon la perdita del primato sul campo della loro arma tipica, gli aristocratici acquisirono ruoli di rilievo tra gli ufficiali.\nPresa di coscienza del proletariato.\nLa trasformazione negli eserciti europei ebbe un grande impatto sociale. John F.C. Fuller afferm\u00f2 che\nL'aumento dell'importanza del soldato \"popolare\" rispetto al nobile cavaliere, insieme al senso di unit\u00e0 e patriottismo dato dal servizio militare di massa e dal crescente ruolo economico della classe mercantile, rese il terzo stato conscio della propria importanza.\nQuesto cambiamento sociale divenne evidente con la Rivoluzione francese, soprattutto nella creazione delle prime guardie civili (come quella del generale Lafayette) e nella consapevolezza della forza popolare.\nImplicazioni nell'arte bellica.\nAumento di scala.\nLa diffusione delle armi da fuoco vide un grande aumento della dimensione e della scala della guerra.\nIl numero di combattenti coinvolti s'impenn\u00f2 energicamente dalla met\u00e0 del XVI secolo e si espanse vistosamente dopo gli anni sessanta del secolo successivo.\nPer esempio, il re di Francia poteva mettere in campo un totale di circa 20.000 uomini nelle sue guerre contro la Spagna negli anni 1550, ma era in grado di mobilitarne fino a 500.000 nel 1700 in occasione della Guerra di successione spagnola.\nLe cause di questo cambiamento furono molteplici. Innanzitutto, si era persa la necessit\u00e0 di avere lunghi addestramenti per le unit\u00e0 pi\u00f9 potenti, cosa che permetteva un reclutamento pi\u00f9 rapido e massiccio. Le unit\u00e0 mercenarie specializzate e spesso raggruppate per nazionalit\u00e0 (come i picchieri e alabardieri svizzeri) divennero sempre pi\u00f9 secondarie, poich\u00e9 ogni esercito poteva mettere in campo le unit\u00e0 migliori semplicemente reclutando uomini tra le fasce pi\u00f9 basse della popolazione e armandoli con un moschetto.\nInoltre, l'espansione pre-industriale e la diffusione di nuove tecniche metallurgiche, estrattive e produttive port\u00f2 ad una sempre maggiore disponibilit\u00e0 delle armi: il reclutamento non era pi\u00f9 limitato dal numero di spade e uniformi, e gli stati potevano rapidamente armare truppe numerose, perlomeno nelle prime fasi di una guerra.\nPer la natura stessa del combattimento di fanteria, il numero era il fattore predominante: con l'appiattirsi delle peculiarit\u00e0 delle unit\u00e0 militari in poche categorie (fucilieri, cavalleria leggera, cannonieri eccetera), le opzioni tattiche passarono in secondo piano rispetto alla preponderanza numerica. Negli scontri di fucileria, avere pi\u00f9 soldati del nemico permetteva un volume e una cadenza di fuoco maggiore, maggiore resistenza dell'unit\u00e0, migliore flessibilit\u00e0 e copertura del campo.\nL'aumento degli uomini schierati coincise con un aumento del tasso di mortalit\u00e0, principalmente legato all'assenza di difese efficaci, ai progressi tecnologici nelle armi e nelle nuove, migliori, tecniche d'uso come le salve coordinate e gli sbarramenti di fucileria.\nNon va per\u00f2 assunta una prospettiva di determinismo tecnologico, erano gi\u00e0 esistiti eserciti (o meglio forze armate) di dimensioni molto ampie in rapporto alla popolazione disponibile, ed anche per certi versi analoghi a quelli messi in campo nel '700, per esempio in et\u00e0 antica (soprattutto tra il 400 a.C. e la crisi del III secolo d.C.), in Cina e nel resto dell'estremo oriente, in India e per certi aspetti anche nel America precolombiana e in alcune realt\u00e0 africane (Zulu, Etiopia, Mali). Inoltre anche il medioevo, specie il periodo compreso tra il 1000 e il 1348, aveva conosciuto eserciti di dimensioni ragguardevoli, anche se sovente di carattere locale-regionale. Sovente questi grandi eserciti erano legati a sistemi tattici semplici, e ad armi diffuse nella societ\u00e0, ma non sempre era cos\u00ec, ed in realt\u00e0 spessissimo (anche se non sempre) questi grandi eserciti sono figli di grandi apparati burocratici e buone strutture di governo, in grado di gestire grandi masse umane, nutrirle, comandarle e spostarle. In definitiva la storiografia discute da tempo se l'aumento di scala degli eserciti europei derivi dalle armi da fuoco, dalla nascita delle fortificazioni bastionate e della'cresciuta difficolt\u00e0 della guerra d'assedio (ipotesi sostenuta in particolare da Duffy e G. Parker), o dall'interazione tra guerra, politica e tecnologia (tesi sostenuta soprattutto da J. Black). Inoltre i maggiori problemi dati dalla crescita di scala delle forze armate non era legato all'armamento (per altro all'epoca della prima espansione cinquecentesca ancora in buona parte basato su armi bianche, come le picche, o gli archi turchi), ma alla coesione e alla logistica. Le unit\u00e0 potevano sciogliersi per mancanza di motivazione, paga, comando autorevole; ma soprattutto eserciti immensi non potevano essere n\u00e9 nutriti, n\u00e9, conseguentemente, riuniti. Raramente un esercito poteva essere pi\u00f9 grande, almeno fino al primo '800, di una delle citt\u00e0 maggiori della zona di campagna in cui andava ad operare, anche perch\u00e9 il grosso dei rifornimenti alimentari venivano intercettati in quel medesimo territorio. Mentre grandi concentrazioni di uomini favorivano il propagarsi di epidemie, specie se mal vestiti, privi di riparo dalle intemperie e mal nutriti. Mancando i viveri l'esercito implodeva lentamente se ben organizzato, immediatamente se indisciplinato (si veda anche in seguito). Semmai va notato come questi problemi fossero risolti peggio nell'et\u00e0 moderna rispetto a quella antica, gli eserciti ellenistici, romani, persiani (o anche mongoli) erano meglio attrezzati per porre rimedio a queste strozzature.\nIl problema economico.\nL'aumento di durata delle guerre peggiorava ulteriormente i gi\u00e0 drammatici problemi economici di molti monarchi, in quanto gli stati non potevano supportare a lungo eserciti di quelle dimensioni senza incorrere nei propri limiti finanziari: il tentativo spagnolo di riconquistare i Paesi Bassi dopo la Rivolta olandese costrinse la Corona di Spagna a dichiarare bancarotta ripetutamente, a partire dal 1577.\nI nuovi eserciti richiedevano numerosi amministratori e vasti apparati burocratici per la gestione delle strutture militari di cui si dotavano.\nL'aumento della tassazione, derivante in parte da queste spese, fu una delle cause di malcontento popolare che portarono ad una serie di rivolte, di cui sono esempi la \"Fronde\" francese e la Guerra Civile Inglese.\nA partire dal XVII secolo, gli stati cominciarono a finanziare le guerre grazie a prestiti \u2014 a lungo termine e bassi interessi \u2014 erogati da istituti bancari nazionali quali la Banca d'Inghilterra. Il primo stato in grado di dominare un tale processo fu la Repubblica delle Sette Province Unite (attuali Paesi Bassi, 1581-1795).\nRicadute sulla logistica.\nL'allargamento dei reparti comport\u00f2 tuttavia problemi dal punto di vista logistico. In assenza dei moderni mezzi di trasporto, era impossibile sostenere un grande esercito impegnato in una campagna, per cui spesso questo pi\u00f9 che in passato si affidava al saccheggio per procurarsi i mezzi di sussistenza.\nI conflitti divennero sempre pi\u00f9 lunghi, quali la Guerra dei trent'anni e la Guerra degli ottant'anni, e causavano la ripetuta devastazione delle aree funestate dalle operazioni.\nUna delle motivazioni dell'aumento di durata era l'assenza di infrastrutture di comunicazione adeguate allo spostamento di eserciti cos\u00ec grandi, che disperdeva gli scontri in numerose battaglie pi\u00f9 piccole e spesso irrilevanti, in quanto i punti decisivi erano rappresentati dalle fortificazioni bastionate, che potevano essere prese solo tramite assedi lunghi e costosi, che si concludevano con saccheggi, come nel caso di Magdeburgo nel 1631 e di Drogheda nel 1649.\nL'assenza di buoni rifornimenti, le condizioni igieniche e la durata prolungata acuivano i classici problemi dell'assedio: le epidemie e le carenze igieniche.\nL'abbandono delle forze mercenarie.\nCome gi\u00e0 accennato, il ruolo delle forze mercenarie pass\u00f2 in secondo piano. Gli eserciti pi\u00f9 grandi e meno specializzati, armati di moschetto e quasi privi di addestramento formale, resero obsoleto il ruolo delle compagnie di ventura che componevano la maggioranza degli eserciti al tempo della Guerra dei Trent'anni (1618-1648). Gli stati nazionali preferirono avere eserciti permanenti, dotati di miglior disciplina e politicamente pi\u00f9 affidabili. I mercenari, dapprima relegati a capitani ed addestratori, non scomparvero per\u00f2 quasi del tutto, rimasero reparti mercenari (come le guardie svizzere, ma anche numerosi reggimenti messi in vendita da principi tedeschi) per tutto il '700 ed oltre. Soldati stranieri assunti come mercenari o come professionisti della guerra tratti dal mercato continuarono ad essere impiegati fino alla restaurazione, come i reggimenti svizzeri e bavaresi dell'esercito Borbonico napoletano. Nell'et\u00e0 moderna era normale costruire gli eserciti mescolando tre componenti, la milizia, tratta dalla societ\u00e0 e mobilitata pienamente solo in tempo di guerra, truppe poco affidabili in alcuni stati, molto ben tenute in altri, l'esercito regolare formato da sudditi dello stato reclutatore e formato con contratti di lunga e lunghissima ferma e, appunto, i mercenari forniti da alleati o da alcuni soggetti statali. Celebri furono ad esempio i reggimenti Assiani arruolati dai britannici nella guerra d'indipendenza americana. Ovviamente esistevano delle eccezioni, per esempio l'esercito svedese in tempo di pace era organizzato in modo molto simile ad una milizia particolarmente ben addestrata e tratta dalla societ\u00e0 (indelta), ma nei momenti di crisi la Svezia (come anche paesi in condizione simile come la Prussia del kantonsystem) ricorrevano massicciamente ad integrazioni di mercenari tratti dal mercato internazionale. Inoltre continuavano ad esistere (e a contare numericamente) sistemi pi\u00f9 feudali, come la mobilitazione di clan e famiglie, oppure, nel caso russo, di popolazioni allogene tenute a fornire determinati contingenti, o gruppi cosacchi, tenuti a fornire 1-2 reggimenti completi di ufficiali locali. Quello che veramente cambi\u00f2 fu il ruolo dei mercenari, da signori della guerra a figura di un certo pregio (anche perch\u00e9 generalmente professionalizzata), ma non pi\u00f9 in grado di superare numericamente le altre componenti, e costrette a mettersi completamente al servizio degli stati che le recultavano.\nLa mobilit\u00e0 come virt\u00f9.\nCon la diffusione dei cannoni, e visti i gi\u00e0 citati problemi logistici, la movimentazione delle armi da assedio divenne un serio problema strategico.\nGli Ottomani non affrontarono questo problema, e dalla met\u00e0 del XVII secolo, i comandanti europei cominciarono a sfruttare come un punto debole l'eccessiva pesantezza dell'apparato militare turco. Raimondo Montecuccoli, il condottiero che port\u00f2 alla vittoria gli Asburgo contro gli ottomani nella battaglia del San Gottardo (1664), espresse questo commento sul cannone ottomano:\nComunque la mobilit\u00e0 (e la qualit\u00e0) dell'artiglieria turca \u00e8 un problema storiograficamente dibattuto, anche perch\u00e9 l'esercito ottomano fu uno dei principali eserciti europei (ed afro-asiatici) per tutta l'et\u00e0 moderna, rimanendo poderoso fino al 1918, sia pure con diversi periodi (come gli anni '60 del '600) in cui accus\u00f2 un certo ritardo tecnologico, ed altri in cui fu invece all'avanguardia, o quantomeno in leggero ritardo rispetto ad altre potenze europee. In effetti va notato come vent'anni dopo questo aforismo di Montecuccoli l'esercito ottomano fosse accampato attorno a Vienna, e come utilizzasse per quell'assedio solo dell'artiglieria particolarmente leggera e mobile, affidando alle operazioni di mina il compito di demolire le fortificazioni. Anzi proprio al leggerezza dell'artiglieria mobile ottomana fu, in quel caso, interpretata come un elemento di debolezza.\nIl problema della mobilit\u00e0 venne affrontato anche da altri due imperi dell'area mediorientale, quello safavide in Persia e l'impero mogol in India (in quest'ultimo caso anche importando artiglieri ottomani). Entrambi esordirono al principio del XVI secolo, e tramontarono nel XVIII.\nInizialmente, i Qizilbash rifiutarono di adottare le armi da fuoco, fatto che contribu\u00ec alla rotta safavide nella battaglia di Cialdiran. In seguito, i persiani appresero l'arte di costruire ed usare armi da fuoco portatili. Un inviato veneziano, Vincenzo di Alessandri, in un rapporto presentato al Consiglio dei Dieci il 24 settembre 1572 osserva:\nBabur, il fondatore dell'impero mogul sul subcontinente indiano, in battaglia impieg\u00f2 armi da fuoco anche montate su carri ed artiglieria mobile. In particolare, li us\u00f2 alla prima battaglia di Panipat (1526), per sconfiggere le preponderanti forze di Ibrahim Lodhi, l'ultimo sovrano del sultanato di Delhi. Altre battaglie in cui fece uso delle armi da fuoco furono la battaglia di Khanwa nel 1527 contro Rana Sanga e la battaglia di Ghaghra nel 1529. I suoi discendenti fecero altrettanto, impegnati nell'espansione dell'impero mogul: Akbar il Grande alla seconda battaglia di Panipat (1556) contro Adil Shah Suri, e Hemu della Dinastia Sur.\nAnche Russia e Marocco nel corso del '500 si diedero a costruire artiglierie mobili e moderne. Nel caso marocchino furono soprattutto i profughi mussulmani spagnoli gli artefici della riforma militare, che permise al regno marocchino di resistere all'invasione portoghese alla fine degli anni '70 dal '500, e a conquistare i territori del Mali nei due decenni successivi. In Russia invece la costruzione di artiglierie moderne procedette con lentezza e ritardi inizialmente legandosi a tecnologie ottomane, solo nel '600, con il confronto con la Svezia, l'impero russo inizi\u00f2 a dotarsi di artiglierie moderne di tipo occidentale, diventando entro la fine del '700 una delle nazioni guida dello sviluppo tecnologico di questo tipo di armi."}
{"id": "854208", "revid": "4175", "url": "https://it.wikipedia.org/wiki?curid=854208", "title": "Level 42", "text": "I Level 42 sono un gruppo musicale Jazz-Funk britannico, attivo dal 1979.\nStoria.\nLa formazione originale comprendeva 3 membri originari dell'isola di Wight: Mark King (basso e voce) e i fratelli Philip Gould (batteria) e Rowland Charles Gould (chitarre), e un membro originario di Londra: Mike Lindup (tastiere e voce), figlio della cantante Nadia Cattouse. Si pu\u00f2 considerare quinto elemento della band a tutti gli effetti Wally Badarou, compositore, esperto di synth e co-produttore, il quale ha sempre affiancato la band in studio.\nIl nome della band fu ispirato dalla lettura del romanzo di fantascienza \"Guida galattica per gli autostoppisti\", scritto da Douglas Adams, dove il numero 42 \u00e8 la \u00abrisposta alla domanda fondamentale sulla vita, l'universo e tutto quanto\u00bb.\nIl sound ibrido dei Level 42 \u00e8 caratterizzato dal basso elettrico ed eclettico di Mark King, maestro nella tecnica dello \"slap\", dal falsetto di Mike Lindup e dagli arrangiamenti, sempre originali.\nIl loro primo singolo, \"Love meeting love\", usc\u00ec nel 1980 per l'etichetta Elite 4 di Andy Sojka.\nNel 1981 firmarono un contratto con la Polydor con la quale pubblicarono il loro primo album omonimo contenente la loro prima hit \"Love Games\".\nNel 1982 vengono pubblicati due dischi: \"The Early Tapes\" (raccolta di brani registrati nel 1980) e \"The Pursuit of Accidents\".\nNel 1983, al Montreaux Jazz Festival, Larry Dunn e Verdine White degli Earth, Wind &amp; Fire, rimasero colpiti dall'abilit\u00e0 tecnica e dall'originalit\u00e0 del sound del gruppo, tanto da voler produrre il loro disco \"Standing in the Light,\" registrato negli USA.\nNel 1984 \u00e8 la volta di \"True Colours\" che include il singolo di grande successo \"Hot Water\".\nTra il 1985 e il 1988 raggiunsero l'apice della popolarit\u00e0 ed ebbero i massimi riscontri nelle classifiche.\nNel 1985 vennero pubblicati il doppio album live \"A Physical Presence\" e il nuovo album \"World Machine\" caratterizzato da un sound pi\u00f9 orientato al pop e contenente i singoli \"Something About You\" e \"Leaving Me Now\".\nNel 1986 venne lanciato il singolo \"Lessons in Love\", che schizz\u00f2 in testa a tutte le classifiche europee e venne seguito nel 1987 dal nuovo album \"Running in the Family\" contenente successi quali, oltre all'omonima title-track anche \"Children Say, It's Over\" e \"To Be With You Again.\"\nNel 1988 si ebbe un primo cambio di formazione: i fratelli Gould furono sostituiti da Gary Husband alla batteria e da Alan Murphy alla chitarra per l'album \"Staring at the Sun\" che conteneva il singolo \"Heaven in my Hands.\"\nAlan Murphy mor\u00ec tragicamente l'anno successivo per cause legate all'Aids proprio pochi giorni prima la pubblicazione del primo 'Best of' ufficiale della band, arricchito dal singolo \"Take Care of Yourself\".\nPer il successivo \"Guaranteed -\" uscito nel 1991 dopo molte controversie con la casa di produzione e il seguente passaggio dalla Polydor alla BMG - nelle registrazioni in studio alla chitarra si alternarono Allan Holdsworth e Dominic Miller, mentre al tour partecip\u00f2 invece Jakko Jakszyk.\nPer l'ultimo album degli anni novanta, \"Forever Now\" (1994) in studio fece ritorno Phil Gould, mentre per il tour venne ingaggiato Gavin Harrison. Alla fine della tourn\u00e9e il gruppo decise di sciogliersi, King e Lindup ritenevano infatti inadatto ai tempi e ormai senza possibilit\u00e0 di ulteriore successo commerciale il genere da loro proposto.\nAlla soglia del 2000 Mark King ha ripreso l'attivit\u00e0, inizialmente come \"Grupo Mark King\", quindi acquistando i diritti del marchio \"Level 42\" da Mike Lindup. Inizialmente ha riproposto i vecchi successi in vari tour insieme a Gary Husband, al fratello Nathan King (chitarra), al sassofonista Sean Freeman e al tastierista Lyndon J. Connah, ma nel 2006 \u00e8 stato l'artefice principale del nuovo album \"Retroglide nel quale\" \"Boon\" Gould ha fatto ritorno principalmente come paroliere (e chitarrista in un solo brano), mentre Mike Lindup \u00e8 rientrato definitivamente come cantante e tastierista nel successivo tour europeo.\nNel 2010 hanno pubblicato con Universal Music \"Living it Up\", un cofanetto commemorativo del 30\u00ba anniversario contenente 4\u00a0cd, i primi due un \"the best of\", il terzo con materiale raro o inedito sia live sia da studio e il quarto contenente le inedite versioni acustiche di alcuni tra i loro maggiori successi, registrate tra il 2009 e il 2010. \nIl tutto corredato da un book molto dettagliato e ricco di foto e interviste relativo alla loro storia. Nello stesso anno si esibiscono dal vivo a Lugano (Svizzera) all'\"Estival Jazz\". L'esibizione \u00e8 trasmessa dalla rete RSI.\nIl 31 ottobre 2013 hanno pubblicato l'EP \"Sirens\", contenente sei nuove tracce mentre del 2014 \u00e8 invece una cover del brano \"Need You Tonight\" degli INXS. Il 30 aprile 2019 \u00e8 stato trovato morto in casa sua il fondatore Rowland Charles \"Boon Gould\" aveva 64 anni.."}
{"id": "854210", "revid": "287204", "url": "https://it.wikipedia.org/wiki?curid=854210", "title": "Low (album)", "text": ""}
{"id": "854211", "revid": "834", "url": "https://it.wikipedia.org/wiki?curid=854211", "title": "Low", "text": ""}
{"id": "854212", "revid": "2051852", "url": "https://it.wikipedia.org/wiki?curid=854212", "title": "L\u00e1szl\u00f3 Cseh", "text": "Ampiamente considerato uno dei migliori nuotatori in ambito europeo, ha vinto 23 medaglie ai Campionati europei di nuoto e 25 agli Europei in vasca corta, di cui 33 d'oro. Campione mondiale sui 400m misti nel 2005 e sui 200 farfalla nel 2015. Nel 2014 \u00e8 risultato essere il miglior nuotatore a livello europeo nel medagliere individuale con 12 ori, davanti al russo Aleksandr Popov (10) e l'olandese Pieter van den Hoogenband (8).\nVincitore per due volte del titolo di nuotatore europeo dell'anno, nel 2005 e nel 2006, nel 2013 detiene un totale di 11 record nazionali, di cui 9 individuali.\nCarriera.\nNel 2002, a 17 anni d'et\u00e0, partecipa ai Europei in vasca corta, dove nei 400m misti vince la medaglia di bronzo con 4'08\"96, dietro all'italiano Alessio Boggiatto (4'07\"44) e al danese Jacob Carstensen (4'08\"80).\nAi Giochi olimpici di Atene 2004 vince il bronzo nei 400m misti, dietro a Michael Phelps e Erik Vendt, prendendo poi parte anche alla finale dei 200m misti, giungendo quarto, dietro Phelps, Ryan Lochte e per soli 4 centesimi da George Bovell. Nel 2005, a Montr\u00e9al, ottiene il titolo mondiale nei 400m misti, anche grazie anche della mancata presenza in gara di Phelps. In quella gara precede l'italiano Luca Marin e il tunisino Oussama Mellouli. Sempre agli stessi mondiali canadesi, vince, sia la medaglia di argento nei 200m misti battuto ancora dall'americano, che il bronzo nei 100 m dorso.\nNel 2006 agli Europei di nuoto vince due medaglie d'oro nei 200m e 400m misti, rispettivamente con 1'58\"17 e 4'09\"86, e una d'argento nei 200m dorso dietro ad Arkadij Vjat\u010danin. A Melbourne, nel 2007, durante i Mondiali di nuoto, non riconferma il titolo mondiale vinto due anni prima giungendo quinto, preceduto da Phelps, Lochte, Marin e Mellouli; ottiene per\u00f2 una medaglia di bronzo nei 200m misti sempre dietro a Phelps e Lochte rispettivamente primo e secondo.\nNel 2008, alle olimpiadi di Pechino, giunge secondo in tre gare: 200m e 400m misti e 200m farfalla, preceduto sempre da Phelps che in quell'edizione dei Giochi vince otto medaglie d'oro nella stessa Olimpiade. A Roma nel 2009 per i Mondiali, vince due medaglie: una d'argento nei 200m misti dietro a Ryan Lochte, che ottiene il record del mondo con 1'54\"10 e una di bronzo nei 400m misti, sempre dietro a Lochte e a Tyler Clary vincitore dell'argento.\nAgli Europei di Budapest 2010, vince due medaglie d'oro nei 200m e 400m misti, ottenendo anche il record dei campionati europei nei 200m superando solo nell'ultima frazione a stile libero l'austriaco Markus Rogan. Nel 2011 ai Mondiali di Shanghai ottiene un solo bronzo nei 200m misti dietro a Lochte e Phelps, rispettivamente primo e secondo; in quella gara Lochte \u00e8 anche il primo uomo a battere un record del mondo in vasca lunga, senza il super costume, abolito dalla fina dopo i mondiali di Roma, dove erano stati battuti 43 record mondiali, proprio grazie a questi costumi che facilitavano molto lo scivolamento degli atleti.\nAi Giochi olimpici di Londra 2012, \u00e8 fuori dalla finale dei 400m misti giungendo nono per soli sette centesimi da Phelps che si aggiudica l'ultimo posto in finale; riesce a rifarsi nei 200m misti, con un terzo posto, sempre dietro a Phelps e a Lochte.\nNel 2015 cambia allenatore, tornando con il suo vecchio coach degli anni '90 Plagany Zsolt."}
{"id": "854213", "revid": "2172595", "url": "https://it.wikipedia.org/wiki?curid=854213", "title": "Poker tradizionale", "text": "Il poker tradizionale, detto anche 5-card draw, \u00e8 una variante del poker ed in genere la prima a venire appresa dalla maggior parte dei giocatori. Si gioca comunemente nelle partite casalinghe tra amici, tuttavia \u00e8 una specialit\u00e0 poco comune nel Poker sportivo.\nRegole del gioco.\nIl poker tradizionale \u00e8 giocato in modalit\u00e0 che possono differire. Negli Stati Uniti si gioca in genere con il mazzo da cinquantadue carte, nel poker europeo - talvolta definito \"poker all'italiana\" - si usa la variante \"stripped deck\": il numero di carte viene stabilito sottraendo al numero undici il numero dei giocatori, il numero risultante corrisponde a quella della carta pi\u00f9 bassa da mettere in gioco. Gli assi faranno comunque parte del mazzo.\nLe seguenti regole generali si applicano al poker tradizionale cos\u00ec come viene giocato in Italia, e potrebbero differire da quelle praticate altrove. \u00c8 comunque bene tenere presente che, prima dell'inizio del gioco, ogni tavolo da gioco pu\u00f2 proporre regole alternative a quelle ufficiali per risolvere i casi particolari che si possono verificare durante il normale svolgimento della partita.\nIl mazzo di carte.\nSi gioca con un mazzo di carte \"francesi\" comprendenti carte dall'asso al re per ognuno dei quattro colori (quadri, picche, fiori, cuori) e senza i \"jolly\".\nLa carta pi\u00f9 bassa inclusa nel mazzo \u00e8 determinata dalla formula \"11 - numero di giocatori\". Quindi un tavolo composto da cinque giocatori avr\u00e0 il \"sei\" (11 - 5 = 6) come carta pi\u00f9 bassa in gioco. Generalmente una partita \u00e8 giocata da quattro o cinque persone; partite con tre o sei giocatori sono meno frequenti e generalmente meno apprezzate.\nValore delle combinazioni.\nValgono le seguenti regole generali:\nLe combinazioni possibili in ordine di valore crescente nel poker europeo sono:\nSi noti che nel poker americano il colore vale meno del \"full\": ci\u00f2 perch\u00e9, essendo utilizzato un mazzo completo di 52 carte, la probabilit\u00e0 di ottenere colore \u00e8 pi\u00f9 alta di quella di ottenere \"full\". Esso inoltre non prevede n\u00e9 la regola secondo la quale la scala reale minima prevale sulla massima, n\u00e9 la regola che prevede una graduatoria tra i quattro semi: \u00e8 invece prevista la spartizione del piatto tra tutti i giocatori che abbiano realizzato la medesima combinazione. Secondo le regole del poker europeo, al contrario, non esistono mani di pari valore: esiste sempre un vincitore per ogni piatto assegnato, e qualsiasi forma di spartizione del piatto deve considerarsi derogatoria rispetto alla regola ufficiale.\nInvito.\nPrima che le carte vengano servite il mazziere versa una somma nel piatto: tale somma \u00e8 comunemente chiamata \"invito\" (o \"uscita\"). Una comune variante prevede il versamento dell'invito da parte di \"tutti\" i giocatori che partecipano al colpo; in tal caso, di norma, il mazziere di turno aggiunge al piatto cos\u00ec formato un gettone del valore minimo.\nA questo punto il mazziere mischia il mazzo di carte che verr\u00e0 tagliato dal giocatore alla sua destra e distribuisce, in senso orario, cinque carte (una alla volta) per ognuno dei partecipanti.\nPrimo giro di scommesse.\nUna volta distribuite le carte, il primo giocatore alla sinistra del mazziere pu\u00f2 aprire il gioco o passare la parola al giocatore successivo. Il giocatore che decide di aprire, comunque, pu\u00f2 farlo solo se in possesso almeno di una coppia di \"J\" o di un punto superiore. Se nessuno dei giocatori pu\u00f2 (o vuole) \"aprire\", il mazziere del colpo seguente (di regola il giocatore alla sinistra del mazziere precedente) pu\u00f2 versare un nuovo invito, e la combinazione minima per poter aprire sale a due \"Q\". Se anche in questo colpo nessuno dei giocatori \"apre\", la procedura si ripete, e da questo colpo in avanti l'apertura minima sale a due \"K\" (cosiddetta \"apertura ai K e assi\"), fino a che il piatto non venga assegnato: dopodich\u00e9 l'apertura minima torner\u00e0 ad essere costituita dalla coppia di \"J\". E' consentito aprire al giocatore in possesso di progetto bilaterale di scala reale, pi\u00f9 frequentemente denominato \"bilaterale reale\" (quattro carte dello stesso seme in scala, la quale pu\u00f2 essere completata indifferentemente con due carte di diverso valore) solo nel caso di apertura minima alla coppia di jack, ovvero, in caso di apertura, la scala reale bilaterale vale quanto una coppia di jack. In nessun caso pu\u00f2 essere ritenuta valida per un'apertura minima alle donne o superiore.\nNB: - \"Se l'apertore, vinto il colpo, risulta sprovvisto della combinazione minima necessaria per aprire, non pu\u00f2 ritirare la vincita: tutti i giocatori ritirano le proprie puntate. Se invece \u00e8 stato un altro giocatore a vincere il colpo, ed \u00e8 impossibilitato a convalidare l'apertura - perch\u00e9 sprovvisto della combinazione minima necessaria, o perch\u00e9 in sede di apertura aveva 'passato' - tale giocatore si aggiudica la vincita, ma l'apertore dovr\u00e0 rifondere il piatto iniziale.\" -\nIl giocatore che decide di aprire mette nel piatto un importo non superiore al piatto stesso. In caso di apertura con puntata minima (l'importo \u00e8 concordato precedentemente dai giocatori: talvolta \u00e8 pari all'invito, talaltra \u00e8 del tutto nominale) l'apertore dichiara \"cip\" (dall'inglese \"chip\", ossia \"(un solo) gettone\"). In caso di puntata equivalente al piatto, l'apertore dichiara \"piatto\" o semplicemente \"apro\". Avvenuta l'apertura, i giocatori seguenti possono decidere - uno alla volta, in senso orario, rispettando l'ordine di gioco - di \"passare\" (abbandonare il colpo), di \"vedere\" (adeguarsi alla puntata dell'apertore) o di \"rilanciare\" (depositare nel piatto una somma superiore alla giocata dell'apertore). Il rilancio deve essere chiaro e immediato; chi esita nel dichiarare il proprio rilancio perde il diritto al rilancio stesso e pu\u00f2 soltanto decidere di \"vedere\" o \"passare\". Nell'eventualit\u00e0 che un giocatore abbia effettuato il rilancio, tutti i partecipanti ancora in gioco dovranno decidere se adeguarsi integrando la giocata rispetto a quanto precedentemente puntato, contro-rilanciare a loro volta, oppure abbandonare la mano. Solo quando tutti i giocatori avranno \"visto\" o \"passato\" si potr\u00e0 passare alla fase del cambio di carte, detta \"accomodo\": ogni ulteriore rilancio riaprir\u00e0 il giro di puntate.\nSe dopo questa fase resta in gioco un solo partecipante, questi vince il piatto; in caso contrario si passa alla fase di accomodo.\nApertura al buio.\n\u00c8 possibile anche aprire senza possedere una coppia vestita o un punto superiore: si tratta dell'\"apertura al buio\".\nQuest'apertura pu\u00f2 essere effettuata soltanto prima della distribuzione delle carte, soltanto nei colpi con apertura ai J e soltanto dal giocatore alla sinistra del mazziere, che verser\u00e0 nel piatto una somma pari al doppio di quanto gi\u00e0 presente nel piatto. Gli altri giocatori hanno invece diritto a vedere le proprie carte e, dopo averne preso visione, potranno decidere se vedere o passare, senza possibilit\u00e0 di rilancio: se tutti gli altri giocatori passano, il buiante si aggiudica il piatto. Se almeno uno di loro vede l'apertura al buio (accettando cos\u00ec la puntata del buiante) il buiante ha invece facolt\u00e0 di rilanciare: a questo punto gli altri giocatori potranno controrilanciare a loro volta. Dopo il cambio delle carte il buiante ha diritto a parlare per \"ultimo\": questo significa che il primo a parlare sar\u00e0 il giocatore alla sua sinistra nel giro.\nSe viene dichiarata un'apertura al buio, il giocatore alla sinistra del buiante - prima di ricevere le carte - pu\u00f2 annunciare il \"controbuio\", versando nel piatto un ammontare doppio rispetto al buio. In questo caso si approprier\u00e0 dei vantaggi che sarebbero spettati al buiante; tuttavia, se il buiante decide di adeguarsi al controbuio (versando subito la differenza, prima di ricevere le carte) conserva il diritto al rilancio sull'apertura alla pari del controbuiante.\nNB: \"- In alcuni tavoli si usa ammettere anche il \"contro-controbuio\", che la regola ufficiale non prevede. Sempre prima di ricevere le carte, il giocatore alla sinistra del controbuiante pu\u00f2 versare nel piatto un ammontare doppio rispetto al controbuio e divenire cos\u00ec contro-controbuiante. Il controbuiante pu\u00f2 adeguarsi al contro-controbuio e conservare il diritto al rilancio sull'apertura; il buiante invece pu\u00f2 adeguarsi se e solo se il controbuiante avr\u00e0 fatto lo stesso.\" -\nDato che nel poker tradizionale il mazziere non deve mai parlare per primo, per l'apertura al buio sono necessari almeno tre giocatori, per il controbuio quattro e per il contro-controbuio (nei tavoli ove \u00e8 ammesso) cinque.\nAccomodo (cambio delle carte).\nOgni giocatore pu\u00f2 quindi cambiare da una a cinque delle proprie carte o dichiararsi \"servito\": mantenere, cio\u00e8, le proprie cinque carte originarie. Nel momento in cui un giocatore decida di cambiare pi\u00f9 di tre carte il mazziere \u00e8 obbligato a dargliene soltanto tre e a servirlo dopo aver chiuso il giro del cambio delle carte dei restanti giocatori.\nNB: - \"In alcuni tavoli, in deroga alla regola ufficiale, non \u00e8 consentito cambiare pi\u00f9 di quattro carte. -\"\nNel caso in cui a chiedere pi\u00f9 di tre carte sia unicamente l'ultimo dei giocatori da servire, il mazziere deve \"bruciare\" (ossia eliminare) la quarta carta servendolo in seguito con le carte residue (questa regola, come il divieto di distribuire pi\u00f9 di tre carte alla volta, \u00e8 volta a impedire che il mazziere possa servire - o servirsi - una combinazione precedentemente \"preparata\"). Nel momento in cui le carte non dovessero bastare il mazziere \u00e8 tenuto a mischiare gli scarti di tutti i partecipanti che hanno gi\u00e0 effettuato il cambio per poter servire i giocatori residui. Il giocatore che ha aperto deve conservare presso di s\u00e9 l'eventuale scarto necessario a dimostrare la validit\u00e0 della propria apertura; nel caso in cui ci\u00f2 non sia stato possibile (perch\u00e9 il mazziere \u00e8 stato costretto a mischiare gli scarti per servire un altro giocatore) deve comunque poter annunciare al tavolo il seme e il valore delle carte scartate.NB: - \"In alcuni tavoli il giocatore che scarta l'apertura o parte di essa deve annunciarlo al momento del cambio, e il suo scarto non sar\u00e0 mischiato con gli altri in caso di esaurimento del mazzetto. -\"\nSecondo giro di scommesse (dopo l'accomodo).\nUltimati i cambi di carte il giocatore che ha aperto pu\u00f2 effettuare una nuova puntata o cedere la parola al giocatore successivo (dicendo \"par\u00f2l\", da leggersi come \"parole\" in francese). Dopo una qualsiasi puntata il giocatore seguente pu\u00f2 vedere, rilanciare o passare. Se tutti i giocatori tranne uno abbandonano il gioco, questi si aggiudica il piatto; se rimangono in gioco almeno due giocatori, si arriver\u00e0 invece a un confronto tra le rispettive mani, e vincer\u00e0 colui che avr\u00e0 mostrato il punto pi\u00f9 alto o chi avr\u00e0 costretto gli altri contendenti ad abbandonare la mano. Al termine della mano, qualora non sia gi\u00e0 stata vista, l'apertore dovr\u00e0 mostrare l'apertura anche quando il tavolo non ne faccia esplicita richiesta.\nSe invece nessuno effettua alcuna puntata dopo l'accomodo (ossia, se tutti i giocatori dicono \"par\u00f2l\") il piatto non viene assegnato. In questo colpo non sar\u00e0 versato alcun invito, e l'apertura minima sar\u00e0 pari a due \"K\" (o progetto bilaterale di scala reale). Il piatto cos\u00ec formato \u00e8 chiamato \"piatto di par\u00f2l\", o semplicemente \"par\u00f2l\": i giocatori che vogliono intervenire al par\u00f2l dovranno adeguarsi ad esso, versando nel piatto una somma pari a quella versata da coloro che lo hanno determinato.\nVariante.\nIl \"32-card draw\" \u00e8 una specialit\u00e0 del poker che deriva dal 5-card draw. Questa specialit\u00e0 \u00e8 identica al poker tradizionale con l'unica eccezione che al momento del cambio delle carte il giocatore pu\u00f2 cambiare un massimo di 4 carte invece di 5."}
{"id": "854221", "revid": "287204", "url": "https://it.wikipedia.org/wiki?curid=854221", "title": "George Zamka", "text": "Zamka \u00e8 nato nel New Jersey, si \u00e8 diplomato nel Michigan, \u00e8 sposato ed ha due figli.\nNel 1984 ha conseguito un Bachelor of science in matematica all'Accademia della Marina degli Stati Uniti d'America. Dopo il diploma \u00e8 diventato un pilota della USMC. \u00c8 stato addestrato per pilotare gli A-6 Intruder. Nel 1990 ha volato per 66 volte durante la Guerra del Golfo.\nNel giugno del 1998 Zamka \u00e8 stato selezionato come astronauta dalla NASA ed in agosto inizi\u00f2 l'addestramento. Ha partecipato come pilota della missione STS-120 del Programma Space Shuttle alla quale ha preso parte anche Paolo Nespoli.\nHa partecipato, in veste di comandante, alla missione STS-130."}
{"id": "854223", "revid": "547034", "url": "https://it.wikipedia.org/wiki?curid=854223", "title": "Vologase II", "text": "Succeduto al padre Vologase I, si conosce poco del suo regno: pare sia stato deposto dallo zio Pacoro II."}
{"id": "854225", "revid": "161374", "url": "https://it.wikipedia.org/wiki?curid=854225", "title": "Heinkel He-162", "text": ""}
{"id": "854229", "revid": "161374", "url": "https://it.wikipedia.org/wiki?curid=854229", "title": "Heinkel He.162", "text": ""}
{"id": "854230", "revid": "481349", "url": "https://it.wikipedia.org/wiki?curid=854230", "title": "Trasportatori ABC", "text": "I trasportatori ABC (dall'inglese ATP-binding cassette) sono trasportatori transmembrana che intervengono nel trasporto di una grande quantit\u00e0 di sostanze attraverso le membrane endo ed extra cellulari, inclusi farmaci, prodotti metabolici, lipidi e steroli.\nSono classificate in questo modo in virt\u00f9 del loro dominio che lega ATP (NBF, Nucleotide Binding Fold).\nFunzioni.\nI trasportatori ABC utilizzano l'energia dell'idrolisi dell'ATP per trasportare varie sostanze attraverso le membrane cellulari. All'interno dei batteri, pompano vari substrati essenziali come glucidi, vitamine e ioni all'interno della cellula. Negli eucarioti, trasportano principalmente molecole all'esterno della membrana plasmatica o all'interno di organuli endoplasmatici come il reticolo endoplasmatico, mitocondri etc. Pi\u00f9 recentemente \u00e8 stata dimostrata la loro presenza all'interno della placenta, col ruolo di rimuovere xenobiotici dalla circolazione fetale e di rifornire quest'ultima di sostanze utili. \nI composti trasportati includono:"}
{"id": "854231", "revid": "161374", "url": "https://it.wikipedia.org/wiki?curid=854231", "title": "He-162", "text": ""}
{"id": "854232", "revid": "161374", "url": "https://it.wikipedia.org/wiki?curid=854232", "title": "He 162", "text": ""}
{"id": "854237", "revid": "161374", "url": "https://it.wikipedia.org/wiki?curid=854237", "title": "He.162", "text": ""}
{"id": "854246", "revid": "76726", "url": "https://it.wikipedia.org/wiki?curid=854246", "title": "Basso livello", "text": ""}
{"id": "854248", "revid": "124123", "url": "https://it.wikipedia.org/wiki?curid=854248", "title": "Camille-Christophe Gerono", "text": "Soprattutto, si dedic\u00f2 alla geometria, e grazie ai suoi studi gli fu intitolata la Lemniscata di Gerono, una curva a forma di otto rovesciato da lui studiata."}
{"id": "854250", "revid": "4507", "url": "https://it.wikipedia.org/wiki?curid=854250", "title": "Sindacato spagnolo", "text": ""}
{"id": "854252", "revid": "287204", "url": "https://it.wikipedia.org/wiki?curid=854252", "title": "Stephanie Wilson", "text": "Wilson \u00e8 nata in Massachusetts. Nel 1988 ha conseguito un Bachelor of science in ingegneria all'Universit\u00e0 Harvard e nel 1992 un master in ingegneria aerospaziale presso l'Universit\u00e0 del Texas.\n\u00c8 stata scelta dalla NASA nell'aprile del 1996 e, nell'agosto dello stesso anno, ha iniziato due anni di addestramento al termine dei quali \u00e8 stata qualificata come specialista di missione. Nel luglio 2006 ha volato nella missione STS-121 dello Shuttle e ad ottobre 2007 alla missione STS-120 alla quale ha partecipato anche Paolo Nespoli.\nNell'aprile 2010 torna nello spazio con la missione STS-131."}
{"id": "854255", "revid": "1573940", "url": "https://it.wikipedia.org/wiki?curid=854255", "title": "Arab Air Carriers Organization", "text": "L'Arab Air Carriers Organization (in lingua araba: \u0627\u0644\u0625\u062a\u062d\u0627\u062f \u0627\u0644\u0639\u0631\u0628\u064a \u0644\u0644\u0646\u0642\u0644 \u0627\u0644\u062c\u0648\u064a - in italiano: Organizzazione Araba dei Trasporti Aerei), abbreviata AACO, \u00e8 un'organizzazione regionale di commercio fondata nel 1965 dalla Lega degli Stati Arabi.\nIl suo obiettivo \u00e8 quello di promuovere la cooperazione e gli standard di qualit\u00e0 e sicurezza fra le compagnie aeree arabe. Ognuna delle compagnie basate nei 22 stati arabi pu\u00f2 entrare a far parte di questa organizzazione.\nLa sede dell'Arab Air Carriers Organization (AACO) si trova a Beirut, in Libano; mentre l'Arab Air Carriers Organization Regional Training Center (AACORTC) (Centro Regionale di Addestramento dell'Organizzazione Araba dei Trasporti Aerei) ha sede ad Amman, in Giordania.\nAttualmente l'AACO \u00e8 composta da 24 membri:"}
{"id": "854256", "revid": "1149807", "url": "https://it.wikipedia.org/wiki?curid=854256", "title": "Pro Cycling Manager", "text": "Cycling Manager, divenuta nel 2006 Pro Cycling Manager, \u00e8 una serie di videogiochi sportivi manageriali sviluppati annualmente dalla Cyanide Studio e pubblicati dalla Focus Home Interactive. Si tratta di una serie di videogiochi sul ciclismo che permettono di gestire, nei panni di un manager, una squadra ciclistica professionista e guidarla nelle principali corse della stagione.\nIl primo titolo della serie, \"Cycling Manager\", \u00e8 stato pubblicato nel 2001; a questo sono seguiti molti altri giochi, pubblicati con frequenza annuale, intorno alla fine di giugno. Dal 2005, con l'avvento del Pro Tour, il gioco ha cambiato denominazione in \"Pro Cycling Manager\".\nOgni anno viene organizzata la PCM World Cup, un evento online nel quale si decreta il Campione del Mondo del videogioco."}
{"id": "854257", "revid": "1573940", "url": "https://it.wikipedia.org/wiki?curid=854257", "title": "Steffen Driesen", "text": "Ha vinto una medaglia d'argento nella staffetta 4x100m misti alle Olimpiadi di Atene 2004."}
{"id": "854262", "revid": "106908", "url": "https://it.wikipedia.org/wiki?curid=854262", "title": "LOW", "text": ""}
{"id": "854263", "revid": "17351", "url": "https://it.wikipedia.org/wiki?curid=854263", "title": "Fiat CANSA FC.20", "text": ""}
{"id": "854264", "revid": "913245", "url": "https://it.wikipedia.org/wiki?curid=854264", "title": "Marco di Carli", "text": ""}
{"id": "854265", "revid": "1305772", "url": "https://it.wikipedia.org/wiki?curid=854265", "title": "Al-Samh ibn Malik al-Khawlani", "text": "Origine.\nEmiro arabo inviato in al-Andalus direttamente dal califfo \u02bfUmar ibn \u02bfAbd al-\u02bfAz\u012bz (717 - 720).\nBiografia.\nA met\u00e0 del 719, al-Sam\u1e25 inizi\u00f2 la campagna militare annuale e per la prima volta si ha la conferma ufficiale che furono attraversati i Pirenei (forse li aveva gi\u00e0 attraversati al-\u1e24urr ibn \u02bfAbd al-Ra\u1e25m\u0101n al-Thaqaf\u012b). Attacc\u00f2 Narbona che resistette. Il \"w\u0101l\u012b\" pass\u00f2 l'inverno in Settimania.\nL'anno seguente (720) riprese l'attacco a Narbona che cadde e fu occupata. Tutti i difensori furono passati per le armi, mentre le donne ed i bambini furono inviati in al-Andalus; posta una guarnigione nella citt\u00e0 (Narbona fu per circa 40 anni la base delle operazioni per gli attacchi all'Aquitania, Provenza e Borgogna), in poche settimane, caddero o si consegnarono: B\u00e9ziers, Lod\u00e8ve, Agde e Magalon. N\u00eemes invece resistette.\nNel 721, al-Sam\u1e25 part\u00ec da Narbona con destinazione Carcassonne (anche negli \"Annales Francorum Ludovici Dufour\" sono confermate le sue diverse invasioni della Gallia). Ma, alla vista delle sue possenti mura, pass\u00f2 oltre, invadendo l'Aquitania; quindi si diresse su Tolosa, a cui pose l'assedio, ma all'improvviso piomb\u00f2 sugli assedianti il duca Oddone d'Aquitania, con le sue truppe ed i cavalieri di Neustria, che il 10 giugno 721 (Battaglia di Tolosa) sbaragli\u00f2 l'esercito di al-Samh che nel combattimento perse la vita. I saraceni si diedero alla fuga e molti di loro morirono, liberando cos\u00ec l'Aquitania dall'occupazione musulmana.\nI soldati, alla morte di al-Sam\u1e25, proclamarono sul campo di battaglia stesso il nuovo \"W\u0101l\u012b\" di al-Andalus: il generale \u02bfAbd al-Ra\u1e25m\u0101n ibn \u02bfAbd All\u0101h al-Gh\u0101fiq\u012b.\nBibliografia.\nLetteratura storiografica.\nC.H. Becker, L'espansione dei saraceni in Africa e in Europa, in \u00abStoria del mondo medievale\u00bb, vol. II, 1999, pp.\u00a070\u201396"}
{"id": "854273", "revid": "1418004", "url": "https://it.wikipedia.org/wiki?curid=854273", "title": "Prix F\u00e9n\u00e9on", "text": "Il Prix F\u00e9n\u00e9on \u00e8 un premio letterario e artistico francese che ricompensa ogni anno \u00abun giovane scrittore e un giovane pittore di 35 anni o pi\u00f9 e in una situazione economica modesta\u00bb, per aiutarli a continuare la loro formazione letteraria o artistica\u00bb. \nIl premio, il cui ammontare nel 2015 \u00e8 stato di 2000 euro, proviene da un capitale legato alle Universit\u00e0 di Parigi da Fanny F\u00e9n\u00e9on, vedova del critico d'arte e collezionista F\u00e9lix F\u00e9n\u00e9on, dopo la vendita della sua collezione di quadri.\nOrganizzazione.\nLe cerimonie di conferimento dei premi hanno luogo alla Sorbona e sono presiedute dal rettore dell'accademia di Parigi, cancelliere delle Universit\u00e0 di Parigi, nella sua qualit\u00e0 di presidente della giuria del Prix F\u00e9n\u00e9on. I premiati dell'edizione dell'anno precedente vengono aggregati alla giuria."}
{"id": "854275", "revid": "1519687", "url": "https://it.wikipedia.org/wiki?curid=854275", "title": "Uni\u00f3n Sindical Obrera", "text": "La Uni\u00f3n Sindical Obrera (USO), in italiano Unione Sindacale Operaia, \u00e8 un sindacato spagnolo fondato clandestinamente durante la Dittatura franchista alla fine degli anni cinquanta. Uno dei suoi centri furono le miniere delle Asturie dove si era sviluppata una forte conflittualit\u00e0. Nonostante l'adesione di settori operai cristiani il sindacato ha sempre mantenuto un carattere aconfessionale. Il documento fondativo del sindacato viene approvato e pubblicato nel 1961 e nei vent'anni successivi, mentre perdura la dittatura, la USO espande progressivamente la propria attivit\u00e0 partendo dai nuclei originari di Madrid, Asturie e Paesi Baschi.\nAlle elezioni sindacali del 2019 \u00e8 risultata il terzo sindacato spagnolo dopo Comisiones Obreras e UGT con 11.557 delegati eletti (4,2%)."}
{"id": "854280", "revid": "339392", "url": "https://it.wikipedia.org/wiki?curid=854280", "title": "Classe Sevmorput (cargo atomico)", "text": ""}
{"id": "854287", "revid": "1431409", "url": "https://it.wikipedia.org/wiki?curid=854287", "title": "Roberto Chevalier", "text": "Biografia.\nAttivo sin dall'et\u00e0 di 5 anni nel cinema e soprattutto in televisione, a 9 anni diede la voce a Lucky nel lungometraggio della Walt Disney \"La carica dei cento e uno\" e a 13 anni divenne noto al grande pubblico impersonando il giovane David Copperfield nell'omonimo sceneggiato televisivo della Rai.\nHa doppiato molti attori internazionali, tra cui Tom Cruise, Tom Hanks, Andy Garc\u00eda, Dennis Quaid, John Travolta, Kurt Russell e molti altri.\nNel 1986, con il doppiaggio di \"Top Gun\", Chevalier cominci\u00f2 a doppiare Tom Cruise.\nChevalier \u00e8 anche direttore di doppiaggio e dialoghista di tanti film e serie tv, tra cui \"CSI - Scena del crimine\", ' e ' e ha partecipato, come attore, alla terza e alla quarta stagione di \"Distretto di Polizia\".\n\u00c8 stato direttore di doppiaggio di circa 400 film, tra i quali \"Moulin Rouge!\", \"La cena dei cretini\", \"Ma m\u00e8re\", \"L'apparenza inganna\", \"Juno\", \"Transamerica\", \"Little Miss Sunshine\", \"The Core\", \"Blade\" e \"Il grande match\".\nNel luglio 2006 ha vinto il premio Leggio d'oro per la miglior interpretazione maschile dell'anno per il doppiaggio di Tom Hanks ne \"Il codice da Vinci.\" E numerosi altri premi.\nAnche suo figlio, David Chevalier, \u00e8 un doppiatore. Anche una delle sue figlie, Fiore, \u00e8 doppiatrice."}
{"id": "854290", "revid": "767487", "url": "https://it.wikipedia.org/wiki?curid=854290", "title": "Scott Parazynski", "text": "Parazynski \u00e8 nato in Arkansas. \u00c8 sposato e ha due figli. Ha compiuto gli studi giovanili a Dakar in Senegal e a Beirut in Libano. Le superiori le ha fatte a Teheran in Iran e ad Atene in Grecia. Ha conseguito un Bachelor of science in biologia alla Stanford University nel 1983.\n\u00c8 stato selezionato dalla NASA come astronauta nel marzo del 1992 e ad agosto ha iniziato la preparazione al termine della quale \u00e8 stato qualificato come specialista di missione. Ha gi\u00e0 volato quattro volte con lo Shuttle nelle missioni STS-66 (del 1994), STS-86 (del 1997), STS-95 (del 1998) ed STS-100 (del 2001 alla quale ha partecipato anche Umberto Guidoni). Ha trascorso pi\u00f9 di 1.019 ore nello spazio (circa 6 settimane), comprese 20 ore di EVA. Parazynski ha partecipato alla missione STS-120 (alla quale ha partecipato anche Paolo Nespoli) nella quale ha effettuato 4 passeggiate spaziali per continuare l'assemblaggio della Stazione Spaziale Internazionale, compresa la riparazione del pannello solare P6."}
{"id": "854292", "revid": "61146", "url": "https://it.wikipedia.org/wiki?curid=854292", "title": "Aldo Junior Simoncini", "text": ""}
{"id": "854301", "revid": "115533", "url": "https://it.wikipedia.org/wiki?curid=854301", "title": "Morane-Saulnier MS 406", "text": ""}
{"id": "854302", "revid": "115533", "url": "https://it.wikipedia.org/wiki?curid=854302", "title": "MS.406", "text": ""}
{"id": "854310", "revid": "6923", "url": "https://it.wikipedia.org/wiki?curid=854310", "title": "Palestinian Airlines", "text": "La Palestinian Airlines (in lingua araba: \u0627\u0644\u062e\u0637\u0648\u0637 \u0627\u0644\u0641\u0644\u0633\u0637\u064a\u0646\u064a\u0629) \u00e8 la principale compagnia aerea palestinese, attualmente non operativa.\nStoria.\nFu creata nel 1995 e inizi\u00f2 le sue attivit\u00e0 nel 1997, con sede presso l'Aeroporto Internazionale Yasser Arafat di Rafah. Dopo la distruzione delle piste dell'aeroporto sotto i bombardamenti delle forze israeliane del dicembre 2001, la sede della compagnia fu trasferita nell'Aeroporto Internazionale di al-Arish, nel Sinai egiziano, l'aeroporto pi\u00f9 vicino alla striscia di Gaza, da dove partivano voli per la Giordania e l'Arabia Saudita. \nDal 2017 la compagnia risultava quasi inattiva, con due soli aerei operativi affidati in wet lease alla Niger Airlines. Alla fine di dicembre 2020 il ministero dei trasporti dell'Autorit\u00e0 Nazionale Palestinese ha annunciato l'intenzione di vendere i rimanenti due aerei Fokker 50 e di cessare le attivit\u00e0 della compagnia.\nLa Palestinian Airlines \u00e8 membro della Arab Air Carriers Organization.\nFlotta.\nAlla data di marzo 2008 la flotta della Palestinian Airlines risultava cos\u00ec composta:"}
{"id": "854311", "revid": "115178337", "url": "https://it.wikipedia.org/wiki?curid=854311", "title": "Linguaggio di programmazione a basso livello", "text": "Un linguaggio di programmazione a basso livello in informatica, indica un linguaggio di programmazione che coincide con il linguaggio macchina o che differisce poco dal linguaggio macchina, fornendo poca o nessuna astrazione dai dettagli del funzionamento fisico del calcolatore. \nDescrizione.\nL'espressione si contrappone a \"linguaggio di programmazione ad alto livello\". Si pu\u00f2 dire che i linguaggi di programmazione di basso livello sono orientati \"alla macchina\" (ovvero il loro scopo \u00e8 di essere direttamente eseguibili dal processore, o di poter essere tradotti facilmente in programmi eseguibili dal processore), mentre i linguaggi ad alto livello sono orientati \"al programmatore\" (il loro scopo \u00e8 quello di essere facilmente utilizzabili dai programmatori umani). \nIntesa in senso assoluto, l'espressione \"linguaggio di programmazione a basso livello\" si riferisce normalmente al linguaggio macchina o all'assembly, che differisce dal linguaggio macchina solo nella sua rappresentazione testuale. In senso relativo, si pu\u00f2 dire che un linguaggio \u00e8 \"a pi\u00f9 basso livello\" di un altro, intendendo che fornisce meccanismi di astrazione meno potenti. In questo senso si pu\u00f2 dire per esempio che il linguaggio C \u00e8 (relativamente) a basso livello, pur essendo caratterizzato da una significativa astrazione rispetto al linguaggio macchina."}
{"id": "854320", "revid": "20090", "url": "https://it.wikipedia.org/wiki?curid=854320", "title": "Organizzazione Araba dei Trasporti Aerei", "text": ""}
{"id": "854321", "revid": "889336", "url": "https://it.wikipedia.org/wiki?curid=854321", "title": "Funzionario", "text": "Il termine funzionario designa, in senso proprio, la persona che, essendo titolare di un ufficio nell'ambito di un ente, esercita una \"funzione\" ed \u00e8, quindi, investita di poteri che deve esercitare non nel suo personale interesse, ma nell'interesse dell'ente cui appartiene. Il funzionario esercita la propria funzione tra i dirigenti e il personale esecutivo. Pu\u00f2 talvolta sostituire i dirigenti nello svolgimento di alcuni compiti. Possono esserci funzionari all'interno di enti privati, enti pubblici (\"funzionari pubblici\") e organizzazioni internazionali (\"funzionari internazionali\"), anche se spesso il termine funzionario, senza ulteriori specificazioni, viene utilizzato per designare i funzionari pubblici.\nIn sociologia politica.\nLa struttura burocratica della produzione moderna di beni e servizi si vale di questa figura di lavoratore, in quanto dotato di professionalit\u00e0 specifica e di competenze per agire entro un certo livello di discrezionalit\u00e0; laddove eserciti determinate potest\u00e0, si tratta di poteri-doveri perch\u00e9 operano all'interno degli indirizzi che gli pervengono dal datore di lavoro o dal vertice dell'amministrazione di appartenenza.\nFunzionari pubblici e \"manager\".\nIl funzionario pubblico che dirige un'unit\u00e0 organizzativa svolge anche funzioni manageriali, dovendo impiegare le risorse che gli sono state affidate e, in primo luogo, le risorse umane, per conseguire degli obiettivi. In realt\u00e0 i funzionari burocratici sono tradizionalmente piuttosto restii, almeno in certi paesi, a vedersi nelle vesti di \"manager\", preferendo sottolineare il loro ruolo di esecutori della legge e di garanti della legalit\u00e0 dell'azione amministrativa.\nAlcune recenti concezioni, che vanno sotto il nome di \"new public management\", tendono al superamento di quest'idea, evidenziando come la legalit\u00e0, pi\u00f9 che un obiettivo, debba essere intesa come un vincolo dell'attivit\u00e0 amministrativa, al quale i funzionari si debbono attenere nel perseguimento degli obiettivi loro affidati. In quest'ottica, il lavoro del funzionario deve essere valutato non solo sotto l'aspetto della legalit\u00e0 ma anche sotto quelli dell'efficienza e dell'efficacia, non diversamente dai manager delle organizzazioni private, aprendo cos\u00ec la strada all'introduzione, anche nelle organizzazioni pubbliche, di sistemi di pianificazione e controllo di gestione. A questa filosofia s'ispirano anche riforme, come quella attuata in Italia negli anni '90 del XX secolo, volte ad enucleare una specifica categoria di dirigenti pubblici, dotandoli di maggiore autonomia decisionale ma sottoponendoli, nel contempo, ad una pi\u00f9 incisiva responsabilit\u00e0 riferita anche e soprattutto ai risultati dell'attivit\u00e0 svolta.\nRapporto della funzione pubblica con la politica.\nMax Weber ha elaborato la visione del funzionario come espressione del potere razionale-legale: eppure anche lui \"riconosce che il potere reale di uno stato moderno non sta nelle mani del sovrano, n\u00e9 in quelle dei parlamentari o nei loro discorsi, ma finisce per essere nelle mani di chi tiene le leve dell\u2019amministrazione\".\nPer converso, vi \u00e8 invece chi sostiene che proprio la selezione della classe dirigente si vale della professionalit\u00e0 del funzionario pubblico, secondo \"una nobile tradizione, quella che gli storici chiamano dell\u2019osmosi: funzionari che divengono politici, quali Antonio Di Rudin\u00ec, Cesare Correnti, Michele Pironti, Carlo Schanzer e lo stesso Giovanni Giolitti, Meuccio Ruini (...) l\u2019epoca d\u2019oro dello Stato italiano, quando le classi dirigenti del Paese reclutavano gli esperti che, ricchi dell\u2019esperienza sul campo, come amministratori, fertilizzavano la politica\".\nResta comunque una differenziazione tra titolari di cariche elettive nelle assemblee rappresentative e politici con funzioni esecutive: \"nel modello fondato sulla responsabilit\u00e0 ministeriale l\u2019attenzione prevalente \u00e8 sugli strumenti di scrutinio dell\u2019atto (controlli e sindacato giurisdizionale), da un lato e sull\u2019imparzialit\u00e0 soggettiva del funzionario, sia dell\u2019organo politico come funzionario onorario che assume le decisioni amministrative, sia del funzionario professionale che d\u00e0 il proprio supporto alla decisione, dall\u2019altro. Ci\u00f2 impone di graduare e articolare le garanzie di neutralit\u00e0 e disinteresse, che non possono essere le medesime per gli organi politici e per i funzionari\".\nIn diritto del lavoro.\nInquadramento e qualifica contrattuale.\nNel diritto del lavoro italiano la qualifica di funzionario, immediatamente inferiore a quella di dirigente, \u00e8 riconosciuta da alcuni contratti collettivi (ad esempio quello del credito) a lavoratori che in sostanza si collocano nella fascia superiore dei quadri.\nAnche nel pubblico impiego italiano, prima delle riforme dell'ordinamento professionale intervenute sul finire del XX secolo, la qualifica di funzionario era attribuita a dipendenti collocati subito dopo i dirigenti (ad esempio, nel comparto degli enti locali, erano \"funzionari direttivi\" i dipendenti collocati nell'VIII qualifica funzionale; oggi \u00e8 cos\u00ec denominato un profilo professionale nell'ambito della categoria D nelle Regioni, Enti locali e comparto sanit\u00e0). \nIl collaboratore amministrativo professionale vecchia categoria D e DS, ora area funzionari, nelle ASL e Aziende sanitarie, \u00e8 un funzionario pubblico, settore amministrativo, svolgendo la propria funzione tra la dirigenza e gli assistenti amministrativi cat. C. \nIl \"collaboratore amministrativo professionale\" area funzionari delle Asl e Aziende ospedaliere \u00e8 figura diversa rispetto al \" collaboratore amministrativo\" area operatori (vecchia cat. B) dei Comuni: il primo, come gi\u00e0 detto, \u00e8 un funzionario, invece il secondo \u00e8 un semplice impiegato esecutivo.\nOltre alla Sanit\u00e0, nelle Universit\u00e0, Regioni, Province ed Enti locali il funzionario \u00e8 parimenti inquadrato nell'area funzionari, vecchia categoria D, collocato tra la dirigenza e gli altri livelli contrattuali ( vecchia cat. C istruttore/assistente, cat. B agente/operaio/vice assistente, etc.). Il titolo di studio richiesto per partecipare ai concorsi pubblici per l'area funzionari \u00e8 il diploma di laurea o la laurea magistrale/specialistica.\nLa vecchia categoria D dei funzionari di questi enti equivale all'Area III del comparto Ministeri. \nDal 2022, con i nuovi contratti del pubblico impiego, vengono eliminate le differenze di categorie tra vari enti pubblici (ASL, Regioni, Province, Comuni, Universit\u00e0, Inps, Agenzia delle Entrate, etc) che vengono unificate ed inserite in un'unica area definita area funzionari. \nIn generale, nella Pubblica Amministrazione italiana i funzionari, reclutati mediante concorso pubblico e tra i laureati, dopo cinque anni di servizio possono accedere ai concorsi per l'accesso alla dirigenza. Possono accedere anche agli incarichi di funzione (le vecchie posizioni organizzative) che sono incarichi vice-dirigenziali di elevata professionalit\u00e0. Il funzionario pu\u00f2 avere ruoli di coordinamento e gestione, tipici di un impiegato direttivo. Inoltre, ad alcune condizioni i funzionari possono rappresentare in giudizio l'Amministrazione (c.d. \"ius postulandi\", es. art. 417-bis c.p.c.).\nFunzionari pubblici.\nA differenza della definizione di \"fonctionnaire\" in Francia, che designa la generalit\u00e0 dei dipendenti pubblici assunti per concorso pubblico, nel Regno Unito il \"civil servant\" ed in Italia il funzionario pubblico si distingue dal mero \"agente\" pubblico.\nIn quanto persona fisica attraverso la quale l'ente agisce, \u00e8 agente anche il funzionario; ma lavorano alle dipendenze degli uffici pubblici anche altri addetti, che non esercitano funzioni (o non le esercitano con autonomia e discrezionalit\u00e0) e, in generale, gli incaricati di attivit\u00e0 meramente materiali: in questi casi si parla di \"meri agenti\". La differenza assume rilevanza anche sotto il profilo gerarchico. In Italia, infatti, i funzionari sono gerarchicamente subordinati ai dirigenti, ma sono superiori agli altri agenti pubblici (operatori, agenti, vice assistenti, istruttori, assistenti, etc.).\nNel Regno Unito, vengono assunti con contratti di diritto privato, mentre nel caso delle pubbliche amministrazioni italiane anche ad essi si applica l'obbligo di assunzione mediante concorso di cui all'articolo 97 della Costituzione. L'istituzione di societ\u00e0 strumentali \"in house\" \u2013 dotate di mandato operativo inclusivo dello \u00absvolgimento di funzioni ordinarie e straordinarie che devono ritenersi proprie della pubblica amministrazione\u00bb \u2013 \u00e8 stata individuata come una forma di \"gestione in regime privatistico del personale dipendente\", diretta proprio a conseguire la \u00abmanifesta elusione dell\u2019obbligo di concorso pubblico sancito dalla Costituzione\u00bb.\nPer assicurare l'indipendenza dei funzionari pubblici dai vertici politici dell'ente pubblico \u2013 e, quindi, la loro imparzialit\u00e0 \u2013 in molti ordinamenti (ad esempio in Francia o in Germania) essi hanno uno status particolare, diverso da quello degli altri dipendenti pubblici, caratterizzato da un rapporto di lavoro non regolato per via contrattuale ma interamente tramite atti di diritto pubblico (leggi, regolamenti ecc.) e da una serie di garanzie. \nIn Italia, invece, i funzionari pubblici non avevano uno status differenziato dagli altri pubblici dipendenti prima degli anni novanta del XX secolo, quando il rapporto di lavoro aveva natura pubblicistica per tutti i pubblici dipendenti, n\u00e9 lo hanno ora, che il rapporto di lavoro ha assunto natura privatistica: per tutti i pubblici dipendenti vige la competenza del giudice civile in ordine agli \"atti paritari\", in cui si negozia la controprestazione e lo stipendio; residua la competenza del giudice amministrativo per la disciplina speciale che regola l'attivit\u00e0 d'ufficio (\"atti d'imperio\") ed il reclutamento (essendo mantenuto l'obbligo di concorso pubblico per i rapporti di lavoro a tempo indeterminato). Il funzionario italiano entra in un ambito tutto pubblicistico solo quando passa alla dirigenza oppure se appartiene ad alcune categorie speciali (carriera prefettizia, diplomatici, funzionari parlamentari ecc.).\nFunzionari onorari.\nNel diritto amministrativo italiano sono definiti amministratori pubblici tanto i titolari di organi politici (capo dello stato, membri del governo ecc.) quanto i dirigenti o funzionari titolari di uffici amministrativi sottoposti alla loro direzione. Questi ultimi prestano servizio per lo Stato o l'ente pubblico in modo professionale, quale loro attivit\u00e0 lavorativa, mentre i titolari di organi politici sono \"funzionari onorari\", che prestano servizio non a titolo professionale.\nSpesso il termine funzionario viene usato, in modo restrittivo, per indicare solamente i titolari di organi burocratici, in contrapposizione quindi a politico; la contrapposizione non riguarda solo la diversa configurazione del rapporto di servizio ma anche il diverso ruolo: infatti, dal funzionario (burocratico), a differenza del politico, ci si attende un comportamento imparziale, mosso solamente da considerazioni tecniche e giuridiche, volto a conseguire i fini indicati dal politico. D'altra parte \u00e8 evidente che tale contrapposizione finisce per sfumare notevolmente laddove la nomina e gli avanzamenti di carriera del funzionario burocratico sono decisi in base a criteri di appartenenza politica, secondo la logica dello \"spoil system\", e non in base a criteri meritocratici.\nFunzionari internazionali.\nI funzionari internazionali operano nelle organizzazioni intergovernative (Nazioni Unite e sue agenzie, Unione europea, NATO, etc.) e il loro rapporto di servizio \u00e8 regolato da fonti di diritto internazionale o interne all'ordinamento dell'organizzazione.\nAi funzionari internazionali \u00e8 riconosciuta una serie di garanzie e immunit\u00e0 analoghe a quelle dei diplomatici, sebbene di solito meno estese (ma i pi\u00f9 alti funzionari, ad esempio il segretario generale, hanno normalmente le stesse immunit\u00e0 e garanzie dei diplomatici); tali immunit\u00e0 sono disciplinate da un accordo tra l'organizzazione di appartenenza e lo Stato che ne ospita la sede (il cosiddetto \"accordo di sede\"). Ai \"funzionari internazionali\" \u00e8 richiesto di svolgere le loro funzioni nell'esclusivo interesse dell'organizzazione per la quale prestano servizio e non nell'interesse o, addirittura, secondo le istruzioni dello Stato di provenienza o di altri Stati.\nFunzionari di partito.\nLa locuzione \"funzionario di partito\", sebbene possa essere genericamente riferita a tutti i titolari di uffici all'interno di un partito politico, viene solitamente utilizzato in modo pi\u00f9 specifico per designare i componenti degli apparati burocratici stabili dei partiti di massa. Costoro, come tutti i funzionari burocratici, svolgono la loro attivit\u00e0 a tempo pieno e sono remunerati con uno stipendio, il che li fa rientrare nella categoria weberiana dei \"politici di professione\", di coloro, cio\u00e8, che vivono di politica.\nIn Italia.\nFinita con la prima Repubblica l\u2019era del funzionariato dell'apparato dei partiti di massa \"e la possibilit\u00e0 della politica di pagarsi da sola, (...) di continuare a sopravvivere e a finanziare i propri addetti, si \u00e8 trovata l\u2019ipocrita forma di trasferire questo funzionariato nelle istituzioni (laddove vi erano, dopo le riforme del sistema politico, i fondi) creando per\u00f2 alcune distorsioni pericolose\": in tal maniera \u00e8 stata descritta l'evoluzione che ha portato alle nomine intuitu personae nei gabinetti ministeriali e nelle strutture amministrative degli organi elettivi."}
{"id": "854326", "revid": "1418004", "url": "https://it.wikipedia.org/wiki?curid=854326", "title": "Michel Chaillou", "text": "Biografia.\nNato a Nantes il 15 giugno 1930 da genitori giovanissimi, Michel Chaillou sar\u00e0 cresciuto dai nonni paterni, custodi dapprima di una cartiera a Chantenay, il quartiere operaio di Nantes, poi presso la diocesi della citt\u00e0. Molto forte \u00e8 il contrasto tra questi modesti contadini originari della Vandea e la nonna materna, l\u2019imprevedibile e pittoresca Alice. Costei, appartenente a una ricca famiglia di artisti di Nantes (tra cui figura il pittore Maurice Orliac, docente all\u2019Ecole des Beaux arts della citt\u00e0, a sua volta figlio della ritrattista Elise Canoby-Orliac) scapp\u00f2 a vent\u2019anni con un gitano, il futuro nonno di Michel Chaillou. Dopo la scomparsa del compagno, che la lasci\u00f2 con due figli (Jean et Eva), Alice diventer\u00e0 un personaggio dei quartieri popolari di Nantes, brocanteuse, cantante di strada, indovina. \nChaillou frequenta dapprima la scuola elementare di Chantenay, poi un istituto religioso a Saint-S\u00e9bastien-sur-Loire dove consegue il Certificat d\u2019\u00e9tudes primaires.\nDurante la Seconda Guerra Mondiale si trasferisce con la madre Eva, risposatasi con un medico, sulla penisola di Quiberon. Qui accade il dramma, quegli \"amours de sa m\u00e8re avec des militaires allemands\" che segneranno profondamente la sensibilit\u00e0 di Michel Chaillou (si veda il racconto autobiografico \"1945\", Paris, Seuil, 2004). Dopo la Liberazione, lascia la Francia e sempre con la madre inizia una nuova vita \u2013bench\u00e9 difficile\u2013 a Casablanca. Qui trascorre sei anni, riprende gli studi interrotti che completer\u00e0 in Francia dove rientra nel 1951. Si iscrive alla facolt\u00e0 di filosofia dell\u2019Universit\u00e0 di Poitiers e per finanziarsi gli studi fa il sorvegliante in diverse scuole della zona (Lu\u00e7on, Pons, Melle, Thouars). Si laurea in filosofia e contrae un primo matrimonio nel 1955.\nNel 1957 \u00e8 richiamato in Algeria. Ritornato alla vita civile dopo 28 mesi di servizio militare, ottiene il Capes de lettres modernes e insegna nel liceo femminile di Niort e poi nel liceo di Montmorillon. Nel 1960 divorzia e comincia a pensare di lasciare la provincia per stabilirsi a Parigi.\nNel 1962 \u00e8 ammesso allo stage sull\u2019audiovisivo dell\u2019\u00c9cole normale sup\u00e9rieure de Saint-Cloud. Qui incontra Roland Barthes, e la sua futura seconda moglie, Mich\u00e8le, che sposer\u00e0 nel 1966 e da cui nel 1971 avr\u00e0 un figlio, David Chaillou, compositore.\nDal 1963 al 1968, trasferitosi ormai definitivamente a Parigi, insegna lettere al liceo di Saint-Germain en Laye. Fino al 1970 alterna l\u2019insegnamento con collaborazioni con la televisione francese per la quale produce alcune trasmissioni educative.\nNel 1968 esce per la casa editrice Gallimard il suo primo romanzo, \"Jonathamour\", inserito nella collana \u00abLe Chemin\u00bb diretta da Georges Lambrichs. Durante i \u00ab d\u00e9jeuners du Chemin \u00bb, nascono le prime amicizie con alcuni scrittori, tra cui : Jacques Borel, Jean-Loup Trassard, Jacques R\u00e9da, Michel Deguy, Henri Meschonnic, Ludovic Janvier, Patrick Reumaux, Pierre Lep\u00e8re, Jean Roudaut, Pierre Pachet. A partire dal 1987, con la chiusura della collana, pubblicher\u00e0 le sue opere presso diversi editori, fra cui Gallimard, Seuil, Fayard.\nNel 1969 insegna all\u2019IUT di Saint-Denis. Nel 1975, ottiene un dottorato in letteratura francese all\u2019Universit\u00e0 di Paris VIII discutendo la tesi dal titolo \u00abBergerie critique (le sentiment g\u00e9ographique dans les premi\u00e8res pages de L\u2019Astr\u00e9e)\u00bb sotto la direzione di Roland Barthes. Pubblicata da Gallimard nel 1976 con il titolo \"Le Sentiment g\u00e9ographique\", essa imporr\u00e0 il nome di Chaillou nell\u2019ambiente letterario. Nel 1982, invitato dall\u2019Universit\u00e0 di Charlottesville in Virginia (USA), tiene un corso sui romanzi dimenticati della letteratura francese del XVII secolo. Dal 1991 al 1995 insegna la letteratura francese del XVII e del XVIII secolo all\u2019Universit\u00e0 di Paris VIII-Vincennes.\nParallelamente all\u2019attivit\u00e0 d\u2019insegnamento e alla scrittura, Chaillou ha sempre coltivato anche l\u2019interesse per la radio. Alain Trutat lo invita a partecipare ai suoi esperimenti creativi radiofonici: numerose trasmissioni su France Culture tra il 1970 e il 2002 attestano le sue capacit\u00e0 di improvvisazione e una parola lirica in bilico tra scrittura e oralit\u00e0 (\"Perdus dans la mer de Weddell\", \"Une descente imaginaire de la Volga\", \"Histoires hant\u00e9es\", \"Avignon c\u0153ur de lion\" \u2026). Dal 1973 al 1976 \u00e8 membro del comitato di lettura di Radio-France e nel 1976 fa parte del laboratorio \u00abtexte-image\u00bb dell\u2019Institut National de l\u2019Audiovisuel (INA).\nLa sua attiva e vivace partecipazione alla vita letteraria fa s\u00ec che nel 1982 sia nominato primo Presidente dell\u2019ADILC (Association de d\u00e9fense et illustration de la litt\u00e9rature contemporaine). \u00c8 stato membro del comitato di lettura della rivista \"Po&amp;sie\" di Michel Deguy e ha preso parte a diverse commissioni del Centre national des lettres. Dal 1985 al 1988 \u00e8 stato consigliere letterario del Salon du livre de jeunesse di Montreuil. Nel 1989, assieme a Michel Deguy, Jacques Roubaud, Denis Roche, Florence Delay e Natacha Michel, costituisce il gruppo dell\u2019Hexam\u00e9ron.\nNel 1990, su richiesta dell\u2019editrice Colline Faure-Poir\u00e9e, crea presso Hatier una collana di storia letteraria - \u00abBr\u00e8ves litt\u00e9rature\u00bb - che dirige fino al 1996 (24 volumi pubblicati). Vi collaborano numerosi scrittori e ricercatori, tra i quali Jean-No\u00ebl Vuarnet, Pierre Lartigue, Bernard Cerquiglini, Pierre Lep\u00e8re, Pierre Pachet, Jacques Roubaud, Patrick Chamoiseau, Jacqueline Cerquiglini-Toulet, Jean Roudaut, Henri Meschonnic, Michel Butor, Natacha Michel, Dominique Noguez...La collana riunisce autori che intrattengono un rapporto personale, intimo e vivace con la letteratura del passato.\nNel 2000, sotto l\u2019impulso del romanziere e critico d\u2019arte Michel Ragon, originario come lui della Vandea, si riavvicina a Nantes, sua citt\u00e0 natale. Premiato dall\u2019Acad\u00e9mie de Bretagne per \"La Croyance des voleurs\", ne diventa membro onorario nel 2005. \nL\u2019ultimo romanzo di Michel Chaillou, \"L\u2019Hypoth\u00e8se de l\u2019ombre\", \u00e8 stato pubblicato da Gallimard tre settimane prima della sua morte. Il suo \"Journal\", scritto tra il 1987 e il 2012, \u00e8 uscito postumo nell\u2019aprile 2015 presso Fayard.\nDal 2004 alcuni suoi manoscritti arricchiscono un fondo presso il Dipartimento dei manoscritti della Biblioth\u00e8que nationale de France. Due manoscritti (\"La Croyance des voleurs\" e \"La Fuite en \u00c9gypte\") sono stati donati invece alla biblioteca municipale di Nantes.\nLo stile e la scrittura di Michel Chaillou.\nCostituita da una trentina di testi, l\u2019opera di Michel Chaillou sfiora e fa suoi generi diversi. Con \"Jonathamour\" esordisce nella maniera pi\u00f9 classicamente romanzesca. Il suo secondo libro, \"Coll\u00e8ge Vaserman\", inventa un teatro immaginario sotto l\u2019egida di un capocomico dal pessimo carattere. Con \"Le Sentiment g\u00e9ographique\", costruisce una \u201cpastorale moderna\u201d partendo dalle prime pagine de \"L\u2019Astr\u00e9e\" di Honor\u00e9 d\u2019Urf\u00e9 e errando nella regione del Forez. \"Domestique chez Montaigne\" esplora un altro tempo e un altro paesaggio, la Dordogna e il XVI secolo di Montaigne. \nLa diversit\u00e0 e l\u2019originalit\u00e0 della sua scrittura hanno permesso a Sylvie Jaudeau di affermare: \u00abMichel Chaillou, attraverso una scrittura barocca, tenta di rinnovare la tecnica del romanzo includendo nella sua pratica discipline e generi che di norma gli sono estranei: storia, biografia, teatro. \u00bb\nCon \"La Croyance des voleurs\", Chaillou inaugura un nuovo filone nella sua produzione: l\u2019autobiografia, o piuttosto quella che lui stesso definisce la \u201csemi-autobiografia\u201d, tanto realt\u00e0 e immaginazione si confondono in questi testi. La sua infanzia movimentata, in altri suoi testi malcelata per non dire travestita, \u00e8 ora al centro di un racconto che si costruisce da un libro all\u2019altro: la fanciullezza a Nantes (\"La Croyance des voleurs\"), l\u2019adolescenza in Marocco (\"M\u00e9moires de Melle\"), la giovinezza a Melle (\"La Vie priv\u00e9e du d\u00e9sert\"), il ritorno dall\u2019Algeria (\"Le Dernier des Romains\"), per ritornare infine agli episodi che maggiormente hanno segnato la vita della sua famiglia, come ad esempio la fuga della nonna Alice (\"La Fuite en \u00c9gypte\"). Ciononostante non abbandona il racconto finzionale redigendo testi che, a seconda del momento e della sua fantasia, ambienta nel XVII secolo (\"Le ciel touche \u00e0 peine terre\"), o nel Cotentin contemporaneo (\"Indigne Indigo\"), sulle isole Anglo-Normanne (\"La Preuve par le chien\"), sulla penisola di Quiberon, o nei luoghi della sua infanzia (\"Le Crime du beau temps\", \"L\u2019Hypoth\u00e8se de l\u2019ombre\").\nLa critica ha fin da subito sottolineato l\u2019originalit\u00e0 della sua scrittura, in primis Jean-Pierre Richard quando con il \u00ab parler Chaillou \u00bb ha identificato un modo tutto particolare di essere nelle e con le parole. O ancora Fran\u00e7ois Bon quando afferma: \u00abLo definiscono la sintassi e un modo di procedere \u2013nella lingua, s\u2019intende. \u00c8 un \u201cpromeneur\u201d: sempre lo stesso giardino, praticamente identico, nel quale tuttavia egli si apre a tutta la letteratura, con le sue epoche, i suoi piloti (altri che gli assomigliano) .\u00bb\nLo stile \u00e8 la preoccupazione costante di Chaillou, \u00e8 il \u00absujet profond\u00bb del libro, ci\u00f2 che si oppone al \u00ab sujet apparent \u00bb, alla storia narrata. Il suo rapporto con la letteratura e la sua concezione della scrittura letteraria sono ampiamente e diffusamente descritti e analizzati ne \"L\u2019\u00c9coute int\u00e9rieure\" (2007), una raccolta di interviste rilasciate al romanziere Jean V\u00e9drines, nonch\u00e9 nel suo \"Journal\" (2015).\nOpere.\nTraduzioni:"}
{"id": "854328", "revid": "108441824", "url": "https://it.wikipedia.org/wiki?curid=854328", "title": "Benno Adam", "text": "Apprese l'arte dal padre, il pittore Albrecht Adam, e divenne famoso per i soi ritratti di animali, in particolare di razze canine tedesche. Molti dei suoi studi sugli animali divennero particolarmente popolari grazie alla loro incisione in litografie. Altri suoi temi ricorrenti sono scene del mercato e di caccia.\nIl figlio, Emil Adam, fu anch'egli pittore."}
{"id": "854329", "revid": "115533", "url": "https://it.wikipedia.org/wiki?curid=854329", "title": "M.S.406", "text": ""}
{"id": "854330", "revid": "1861110", "url": "https://it.wikipedia.org/wiki?curid=854330", "title": "Palazzo dell'Orologio", "text": "Il palazzo dell'Orologio \u00e8 uno degli edifici affacciati in piazza dei Cavalieri a Pisa.\nStoria e descrizione.\nSi tratta di un antico edificio medievale dove risiedeva il capitano del Popolo almeno dal 1357, gi\u00e0 appartenuto alla famiglia Gualandi. Quando il palazzo venne costruito incorpor\u00f2 anche la famosa torre della Muda o \"della Fame\" dove nel 1289 mor\u00ec il Conte Ugolino Della Gherardesca con i figli e nipoti, protagonista di una delle pi\u00f9 celebri pagine della \"Divina Commedia\" di Dante (\"Inferno, XXXIII\"). A sinistra dell'arco centrale, dove si apre oggi la novecentesca quadrifora. All\u2019interno dell\u2019ala destra del edificio, sono tutt\u2019oggi riconoscibili i resti (inglobati dalla struttura del edificio seicentesco) dell\u2019antica torre protagonista della vicenda (leggendaria) di Ugolino.\nNel 1605-1608, in seguito all'accorpamento di due edifici vicini tramite un arco con l'orologio, venne terminato il palazzo nelle forme odierne, secondo il progetto di Giorgio Vasari del 1554; dal 1566 ospitava gi\u00e0 l'infermeria dell'Ordine dei cavalieri di Santo Stefano: il responsabile sanitario era detto \"Bonomo\", per questo il palazzo \u00e8 conosciuto anche come \"palazzo del Bonomo\".\nTra il 1607 e il 1609 Giovanni Stefano Marucelli e Filippo Palladini affrescarono la facciata e la volta interna dell'arco con panoplie, grottesche e figure allegoriche, che sottintendono alla celebrazione della Casa dei Medici e dell'Ordine. L'orologio e la cella campanaria risalgono al 1696.\nNel 1919, dopo che ormai l'Ordine era stato soppresso, l'edificio venne acquistato dal conte Alberto della Gherardesca, che promosse un discutibile intervento di ristrutturazione in stile neogotico, con l'apertura di una quadrifora sulla facciata.\nNegli anni settanta fu restaurato e nell'1982 l'edificio pass\u00f2 alla Scuola Normale di Pisa, che lo adib\u00ec a biblioteca; in quel periodo venne realizzato anche un passaggio sotterraneo che lo collegasse al palazzo della Carovana, sede della scuola.\nDal 2016 \u00e8 stato aperto uno spazio museale dedicato alla torre del Conte Ugolino, i cui muri superstiti si possono apprezzare dall'interno del palazzo insieme ad un percorso storico del conte Ugolino accompagnato dai versi della Divina Commedia di Dante."}
{"id": "854331", "revid": "778127", "url": "https://it.wikipedia.org/wiki?curid=854331", "title": "Grave di Papadopoli", "text": "Le Grave di Papadopoli sono un'isola lambita dal Piave e compresa nei comuni di Maserada, Cimadolmo e, in minima parte, Spresiano.\nL'isola si \u00e8 formata nel 1882 in seguito a un'alluvione che suddivise il corso del fiume in due rami. Quanto al toponimo, \"Grave\" (\"ghiaie\") si riferisce alla natura sassosa del luogo, mentre \"Papadopoli\" ricorda la ricca famiglia veneziana che ne fu proprietaria durante l'Ottocento. \u00c8 l'isola fluviale italiana pi\u00f9 estesa.\nAttualmente \u00e8 coltivata a vigneti.\nPrima guerra mondiale.\nDurante la prima guerra mondiale, dopo la disfatta di Caporetto e l'arrivo degli Austriaci sul Piave, venne considerata terra di nessuno, ovvero un lembo di terra che faceva da cuscinetto tra il fronte italiano ed austriaco.\nIl 15 giugno del 1918, nella Battaglia del Solstizio, gli Austriaci attaccavano e superavano le Grave di Papadopoli. Gli italiani, che avevano disposto una mitragliatrice ogni 500 m furono sommersi dalle granate nemiche e si ritirarono a circa due chilometri dal Piave, verso Maserada, su una seconda linea gi\u00e0 preparata da tempo; per poi riprendere le posizioni di partenza quando l'attacco austriaco si esaur\u00ec (\"Battaglia del solstizio\", 15-23 giugno).\nDurante la battaglia venne fatto uso di gas tossici. Esistevano allora due metodi per salvarsi in tempo dal gas ed indossare le maschere. Davanti alle trincee venivano appesi a dei fili dei vasi di latta vuoti (di solito piccoli contenitori di conserva od altro): quando i vasi iniziavano a scuotersi rumorosamente, di solito era il gas che arrivava. Altre volte venivano tenute delle anatre od oche, che erano le prime a crollare a terra all'arrivo del gas letale; il metodo veniva usato sin dalle battaglie dell'Isonzo, anche se a Caporetto 3000 soldati italiani morirono in pochi attimi in una grotta, perch\u00e9 non fecero in tempo ad indossare le maschere.\nA fine ottobre del 1918, nella Battaglia di Vittorio Veneto, le truppe della 10\u00aa Armata del Regio Esercito (affidata a Lord Cavan e costituita dal XIV Corpo d'armata britannico e dall'XI Corpo d'armata italiano) superarono d'impeto le Grave e, nonostante il Piave in piena avesse travolto diverse passerelle usate per il passaggio, avanzarono di l\u00e0 dal fiume travolgendo le truppe austriache. Iniziava cos\u00ec lo sfondamento del fronte austriaco, che in pochi giorni port\u00f2 al collasso dell'Austria e alla fine dell'Impero Austriaco.\nA Tezze di Piave, vicino alla chiesa del paese, si trova il cimitero di guerra inglese, che raccoglie i resti di molti giovani soldati che negli ultimi giorni dell'ottobre del 1918 combatterono e morirono a fianco delle truppe italiane.\nA Salettuol, vicino all'argine del Piave (appena dopo il ponte sul fiume) si trova il monumento ai soldati inglesi, costruito a ricordo degli inglesi che combatterono con gli italiani, in quella zona. Alcuni anni fa nella zona delle Grave furono ritrovati i resti di un giovane soldato cecoslovacco, sepolto poi nel tempio di Ponte della Priula. Dal materiale ritrovato (scritti ed altro) non fu possibile risalire all'identit\u00e0 del giovane e sfortunato combattente."}
{"id": "854332", "revid": "36426", "url": "https://it.wikipedia.org/wiki?curid=854332", "title": "Conte Ugolino Della Gherardesca", "text": ""}
{"id": "854335", "revid": "256896", "url": "https://it.wikipedia.org/wiki?curid=854335", "title": "Ordine dei cavalieri di Santo Stefano", "text": ""}
{"id": "854342", "revid": "287204", "url": "https://it.wikipedia.org/wiki?curid=854342", "title": "Gastone Sozzi", "text": "Biografia.\nNato da una famiglia di umili origini, in cui sia il padre che la madre erano attivi politicamente nell'ala massimalista del Partito Socialista Italiano, Sozzi si iscrive giovanissimo nel 1919 alla Federazione dei Giovani Socialisti e collabora alle riviste \u00abLotta di Classe\u00bb di Forl\u00ec e \u00abSpartaco\u00bb di Cesena. Aderisce subito al neo-costituito Partito Comunista d'Italia (PCd'I), nato a Livorno il 21 gennaio 1921 a seguito della scissione dell'ala rivoluzionaria del Partito Socialista Italiano (PSI). Fa parte delle \"Guardie rosse\", gruppi armati comunisti che si oppongono alla squadrismo fascista.\nColpito nel 1922 da un mandato di cattura con l'accusa di aver ucciso un militante fascista, si sposta dapprima a Torino, dove conosce Gramsci, e poi in Unione Sovietica, dove frequenta i corsi di studi politico-militari tenuti nell'Accademia \u00abTolmaciov\u00bb a Leningrado; rientrato in Italia nel 1925, a seguito della revoca del mandato di cattura, compie il servizio militare a Gradisca d'Isonzo nel 1\u00ba Reggimento Fanteria.\nNel 1926 si sposa con l'amica d'infanzia Norma Balelli e diviene membro, a Roma, dell'Ufficio Militare del PCd'I, collaborando alla redazione de \u00abLa caserma\u00bb e \u00abLa recluta\u00bb, due giornali di propaganda clandestina comunista entro le Forze armate, oltre a \u00abIl fanciullo proletario\u00bb, giornalino illustrato per bambini, per il quale disegnava le illustrazioni e di cui era stato fondatore.\nDopo essere stato incarcerato per breve tempo nella primavera del 1927 a Basilea, in Svizzera, insieme con Togliatti, con trentun dirigenti del PCd'I viene nuovamente arrestato a Milano il 4 novembre: tradotto a dicembre nel carcere di Perugia, viene interrogato dal generale Giuseppe Ciardi, avvocato generale del Tribunale Speciale Fascista, ed accusato di cospirazione contro lo Stato fascista. Per farlo parlare, da Roma inviarono due emissari della polizia politica, che lo torturarono per settimane affinch\u00e9 rivelasse i nomi dei compagni coinvolti nella propaganda comunista.\nMuore durante la prigionia a seguito delle torture inflitte, senza aver fatto alcun nome, senza poter conoscere Sergio, il figlio appena nato. La versione ufficiale rubric\u00f2 la morte di Gastone Sozzi a \u00absuicidio mediante impiccagione\u00bb, ma le autorit\u00e0 preposte non vollero eseguire n\u00e9 permettere l'autopsia per confermare la causa della morte.\nA Gastone Sozzi furono intitolate durante la guerra di Spagna una Brigata (o \"centuria\") aggregata al famoso \"Quinto Regimiento\" (noto anche come \"Reggimento di ferro\") organizzato da Vittorio Vidali, e durante la Resistenza, uno dei GAP centrali operanti a Roma (inserito insieme al GAP \"Garibaldi\" nella rete di Franco Calamandrei \"Cola\") e la 29\u00aa Brigata GAP, attiva nel territorio della ex provincia di Forl\u00ec (Forl\u00ec, Cesena, Rimini)."}
{"id": "854344", "revid": "785863", "url": "https://it.wikipedia.org/wiki?curid=854344", "title": "Evanna Lynch", "text": "Biografia.\nEvanna Patricia Lynch \u00e8 nata in Irlanda, dove vive con il padre Donald, la madre Margherite, le sorelle maggiori M\u00e1ir\u00e9ad e Emily, e il fratello minore Patrick. Dopo aver frequentato la scuola elementare presso la Cartown National School, ha frequentato l'Our Lady's College Greenhills, una scuola cattolica femminile situata a Drogheda, in Irlanda. Ha affermato di aver sofferto in passato di anoressia, e che proprio la recitazione l'ha aiutata a guarire.\nEvanna Lynch adora la serie di Harry Potter, e secondo la sua famiglia ne \u00e8 ossessionata. Quando era pi\u00f9 piccola, Evanna ha scritto molte volte a J. K. Rowling e in una lettera ha espresso il suo desiderio di apparire in un film della saga cinematografica, ma dubitava che ci\u00f2 sarebbe potuto accadere perch\u00e9 veniva da \"Termonfeckin, un paesino dove non succedeva mai niente di interessante\". Con sorpresa di Evanna, Rowling le rispose: \"Non essere troppo dura con il tuo paese, ha un nome interessante! E poi anch'io provengo da un posto dove non succedeva mai niente\". Nel 2003, a 11 anni, si trovava in ospedale proprio nel giorno in cui J. K. Rowling avrebbe firmato copie di \"Harry Potter e l'Ordine della Fenice\" in una libreria a Londra. I suoi genitori chiesero un permesso, lo ottennero e lei riusc\u00ec a ritirare il libro in libreria.\nDopo essere venuta a conoscenza delle audizioni per il ruolo di Luna Lovegood, Evanna realizz\u00f2 con alcuni amici un videoclip che invi\u00f2 poi alla Warner Bros., senza per\u00f2 ricevere risposta. Allora Evanna, accompagnata dal padre, si present\u00f2 alle audizioni a Londra. Venne scelta il 2 febbraio 2006 (allora aveva 14 anni) tra aspiranti ed \u00e8 entrata a far parte del cast di \"Harry Potter e l'Ordine della Fenice\" interpretando la stravagante Luna Lovegood. Come Tom Felton, per rispondere ai requisiti fisici del personaggio, ha dovuto tingersi i capelli, dapprima di biondo scuro, finendo per doverli decolorare fino a un biondo chiarissimo.\nDoppiatrici italiane.\nNelle versioni in italiano dei suoi film, Evanna Lynch \u00e8 stata doppiata da:"}
{"id": "854347", "revid": "110157", "url": "https://it.wikipedia.org/wiki?curid=854347", "title": "Bene\u0161ov nad \u010cernou", "text": "Bene\u0161ov nad \u010cernou \u00e8 un comune della Repubblica Ceca facente parte del distretto di \u010cesk\u00fd Krumlov, in Boemia Meridionale."}
{"id": "854348", "revid": "729019", "url": "https://it.wikipedia.org/wiki?curid=854348", "title": "Sami Hyypi\u00e4", "text": "Carriera.\nGiocatore.\nClub.\nComincia la propria carriera giocando per le squadre finlandesi del Pallo-Peikot e KuMu, per poi passare nel 1992 al MyPa, club del massimo campionato nazionale, la Veikkausliiga. Con la sua nuova squadra vince due volte la Coppa di Finlandia, al suo primo campionato e tre anni pi\u00f9 tardi, nel 1995.\nNel 1995 viene acquistato dalla squadra olandese del Willem II. Nel 1999 poi passa al per l'equivalente di 4,5 milioni di euro.\nNella stagione 2000-2001 Durante quest'annata vince uno storico tris di coppe: League Cup, FA Cup e Coppa UEFA.\nDal 2002 diventa capitano fisso del Liverpool dopo la cessione di Redknapp, anche se a partire dal 2003 la fascia passa al braccio di Steven Gerrard. Nel 2004-2005, con l'allenatore Rafael Ben\u00edtez, conquista la Champions League.\nNel 2005, divenuto titolare il compagno di reparto Jamie Carragher, mentre il 10 agosto dello stesso anno firma un nuovo contratto della durata di tre anni.\nNel 2006 si classifica al trentottesimo posto della \"100 Players Who Shook The Kop\", la classifica ufficiale dei cento migliori giocatori del di tutti i tempi.\nDisputando la partita di League Cup contro l'Arsenal del 9 gennaio 2007 arriva fra i primi 25 giocatori della storia dei \"Reds\" per numero di presenze.\nNella stagione 2009-2010 gioca nel . Il 2 maggio 2011 annuncia il ritiro a fine stagione.\nNazionale.\nEsordisce con la Nazionale finlandese il 7 novembre del 1992 nel corso dell'amichevole contro la Tunisia terminata col punteggio di 1-1. Negli anni seguenti entra poi a far parte stabilmente della rosa della propria Nazionale, diventandone anche capitano.\nAllenatore.\nDal 1\u00ba luglio 2011 diventa vice allenatore del e della nazionale della finlandia.\nDal 1\u00ba aprile 2012 \u00e8 promosso come allenatore del , insieme a Sascha Lewandowski in seguito all'esonero di Robin Dutt, ma dopo la sconfitta esterna alla 29\u00aa giornata con l'Amburgo per 2-1 il 5 aprile 2014 viene esonerato.\nIl 7 giugno 2014 \u00e8 stato ingaggiato come allenatore del Brighton, squadra militante nella seconda divisione inglese. Durante la sosta natalizia del 2014 viene esonerato dal club per i pessimi risultati ottenuti e viene rimpiazzato da Chris Hughton. Si chiude, cos\u00ec, un'annata disastrosa: Hyypia, nel corso del 2014, \u00e8 stato esonerato due volte in soli otto mesi.\nIl 21 agosto 2015 viene ufficializzato come allenatore dello Zurigo, con cui firma un biennale con opzione per il terzo anno. Il 12 maggio 2016, con la squadra ultima in classifica, viene esonerato."}
{"id": "854349", "revid": "287204", "url": "https://it.wikipedia.org/wiki?curid=854349", "title": "Sami Hyypia", "text": ""}
{"id": "854351", "revid": "219110", "url": "https://it.wikipedia.org/wiki?curid=854351", "title": "Palazzo del Collegio Puteano", "text": "Il palazzo del Collegio Puteano \u00e8 un edificio di piazza dei Cavalieri, a Pisa.\nStoria e descrizione.\nIl palazzo, adiacente alla chiesa di San Rocco, venne edificato nelle forme attuali tra il 1594 e il 1598 unendo un gruppo di case pi\u00f9 antiche.\nNel 1605 venne concesso in affitto perpetuo all'Ordine di Santo Stefano per ospitarvi studenti piemontesi dello Studio Pisano, secondo un desiderio dell'arcivescovo Carlo Antonio Dal Pozzo (dal quale deriva il nome Puteano).\nLa facciata venne decorata da affreschi allegorici tra il 1608 e il 1609 ad opera di Giovanni Stefano Marucelli. Dopo la soppressione dell'Ordine, il collegio rimase aperto fino al 1925, ma gi\u00e0 nel 1930 la Scuola Normale di Pisa lo fece riaprire come Casa dello Studente della prestigiosa Universit\u00e0 che aveva la sede nel vicino palazzo dei Cavalieri. Dal 2001 \u00e8 sede del Centro di ricerca matematica \"Ennio De Giorgi\"."}
{"id": "854354", "revid": "1305772", "url": "https://it.wikipedia.org/wiki?curid=854354", "title": "Besednice", "text": "Besednice \u00e8 un comune mercato della Repubblica Ceca facente parte del distretto di \u010cesk\u00fd Krumlov, in Boemia Meridionale."}
{"id": "854360", "revid": "767487", "url": "https://it.wikipedia.org/wiki?curid=854360", "title": "Diagramma di De Finetti", "text": "Un diagramma di De Finetti \u00e8 un grafico a triangolo usato in genetica delle popolazioni. \u00c8 chiamato cos\u00ec dal nome dello italiano Bruno De Finetti (1906-1985) ed \u00e8 usato per mettere a grafico le frequenze del genotipo delle popolazioni, quando ci sono due alleli e la popolazione \u00e8 diploide. \u00c8 basato su un triangolo equilatero, e sul teorema di Viviani che stabilisce che, da qualsiasi punto all'interno del triangolo, la somma delle lunghezze dei tre segmenti partenti da quel punto e perpendicolari ai lati del triangolo \u00e8 uguale all'altezza del triangolo. Questa lunghezza \u00e8 fissata ad 1.\nApplicazione in genetica.\nIl diagramma di De Finetti \u00e8 stato portato ad un uso esteso alla genetica delle popolazioni da A.W.F. Edwards nel suo libro \"Fondamenti della genetica matematica\". Nella sua forma pi\u00f9 semplice il diagramma pu\u00f2 essere usato per mostrare la gamma di frequenze del genotipo perch\u00e9 l'equilibrio di Hardy-Weinberg sia soddisfatto. A.W.F. Edwards e Chris Cannings estesero il suo uso per dimostrare i cambiamenti che capitano nelle frequenze alleliche sotto la selezione naturale."}
{"id": "854364", "revid": "767487", "url": "https://it.wikipedia.org/wiki?curid=854364", "title": "Scetavajasse", "text": "Scetavajasse (in napoletano: \"sceta\" = \"sveglia\" + \"vajasse\" = \"serve, domestiche\") \u00e8 uno strumento della musica popolare dell'Italia meridionale, costituito nella forma pi\u00f9 tipica da due bastoncini di legno, di cui uno liscio e l'altro dentellato, eventualmente con una serie di piattini metallici sul lato opposto alla dentellatura. Lo sfregamento del secondo bastone sul primo (usualmente tenuto con la mano sinistra da un capo e l'altro capo che poggia sulla spalla), provoca il caratteristico suono.\nSi accompagna generalmente ad altri strumenti quali il putip\u00f9 e il triccheballacche."}
{"id": "854370", "revid": "287204", "url": "https://it.wikipedia.org/wiki?curid=854370", "title": "Il siciliano (romanzo)", "text": "Il Siciliano (\"The Sicilian\") \u00e8 un romanzo di Mario Puzo pubblicato nel 1984, . Protagonista de \"Il Siciliano\" \u00e8 il bandito Salvatore Giuliano, chiamato nel romanzo \"Turi Guiliano\".\nTrama.\nLa vicenda si svolge nel 1950 in Sicilia, dove si era recato Michael Corleone. Prima di tornare in America dopo la fuga per gli omicidi del capitano di polizia Mark McCluskey e del malavitoso Virgil Sollozzo, viene ordinato a Michael di non fare ritorno in patria senza condurre con s\u00e9 Salvatore Giuliano, protagonista del romanzo.\nCritica.\nLo storico Eric Hobsbawm, il quale si era interessato in passato del banditismo in quanto fenomeno sociale in opere quali \"Primitive Rebels\" e in \"Bandits\", pubblic\u00f2 sul \"The New York Review of Books\" del 14 febbraio 1985 una recensione negativa de \"Il Siciliano\", ripubblicata nel 1998 nella raccolta \"Gente non comune\" nelle pp. 249-259. Scrive Hobsbawm:"}
{"id": "854376", "revid": "834", "url": "https://it.wikipedia.org/wiki?curid=854376", "title": "Lrc", "text": ""}
{"id": "854379", "revid": "1003477", "url": "https://it.wikipedia.org/wiki?curid=854379", "title": "Napajedla", "text": "Napajedla (in tedesco \"Nepagedel\") \u00e8 una citt\u00e0 della Moravia meridionale, nella Repubblica Ceca. La sua popolazione al 1\u00ba gennaio 2005 era di 7.694 abitanti. Fa parte della Regione di Zl\u00edn."}
{"id": "854385", "revid": "3623", "url": "https://it.wikipedia.org/wiki?curid=854385", "title": "Mul\u00e8", "text": ""}
{"id": "854387", "revid": "1003477", "url": "https://it.wikipedia.org/wiki?curid=854387", "title": "Vala\u0161sk\u00e9 Klobouky", "text": "Vala\u0161sk\u00e9 Klobouky (in tedesco \"Walachisch Klobouk\") \u00e8 un piccolo centro della Repubblica Ceca, nella Moravia meridionale, nella Regione di Zl\u00edn. La sua popolazione al 1\u00ba gennaio 2003 era di 5.081 abitanti. La sua superficie \u00e8 di 2694 ettari, e la sua altitudine di 449 metri sul livello del mare."}
{"id": "854388", "revid": "287204", "url": "https://it.wikipedia.org/wiki?curid=854388", "title": "Dinastia Zhou orientale", "text": "La dinastia Zhou orientale pu\u00f2 essere divisa in due periodi: il primo, dal 722 a.C. al 481 a.C., \u00e8 chiamato Periodo delle primavere e degli autunni, dal nome di una celebre cronaca; il secondo \u00e8 noto come Periodo dei regni combattenti (480 a.C.-221 a.C.), dal titolo di un'altra famosa cronaca. Il Periodo dei regni combattenti si estende leggermente oltre il 256 a.C., data della fine della dinastia Zhou. Questa discrepanza \u00e8 dovuta al fatto che il regno di Nan, l'ultimo re Zhou, fin\u00ec 35 anni prima dell'inizio della dinastia Qin, che mise termine al Periodo dei regni combattenti.\nIl periodo della dinastia Zhou orientale \u00e8 conosciuto anche come \"Periodo delle Cento Scuole\", con riferimento alla fioritura delle scuole di pensiero avvenuto in questo periodo, che contribu\u00ec al cambiamento sociale e politico responsabile in gran parte del declino della dinastia Zhou.\nLa politica feudale della prima fase della dinastia Zhou aveva portato ad un indebolimento politico e militare del re, che aveva bisogno del sostegno finanziario dei principi e dei feudatari. La frammentazione del regno si acceler\u00f2, dal re Ping in poi. Il re divent\u00f2 sempre pi\u00f9 un'autorit\u00e0 soltanto di facciata, mentre il vero potere politico e militare era nelle mani dei cinque principi dei territori pi\u00f9 importanti.\nVerso la fine della dinastia, nel Periodo dei regni combattenti, i principi cessarono di riconoscere anche solo nominalmente l'autorit\u00e0 della dinastia Zhou e cominciarono ad attribuirsi il titolo di re. "}
