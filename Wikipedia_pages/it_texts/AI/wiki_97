{"id": "1056110", "revid": "1543377", "url": "https://it.wikipedia.org/wiki?curid=1056110", "title": "P\u00ebtr Dem'janovi\u010d Uspenskij", "text": "Il suo pensiero combina la personale vocazione mistica alla riflessione analitica e psicologica. Nel periodo moscovita scrisse per numerosi giornali; fu particolarmente interessato all'idea della quarta dimensione (il tempo). Ebbe rapporti con il mistico greco armeno Georges Ivanovi\u010d Gurdjieff. \nIl pensiero di Uspenskij \u00e8 vasto e complesso ma sono facilmente rintracciabili alcune idee chiave di facile comprensione. Una di esse implica che l'essere umano, nella sua condizione attuale, non \u00e8 padrone di s\u00e9 poich\u00e9 costantemente in balia di forze che lo governano ma di cui non \u00e8 comunque consapevole. Da questa condizione deriva la meccanicit\u00e0 dell'uomo la quale si sostanzia nel compiere azioni il pi\u00f9 delle volte auto-lesive senza averne consapevolezza. Diventare consapevoli di tali forze ed evitare di esserne controllati \u00e8 possibile ma ci\u00f2 richiede uno sforzo intenzionale e duraturo. Tale sforzo deve essere auto-prodotto e auto-diretto e deve mirare alla conoscenza di s\u00e9 tramite l'osservazione dei propri pensieri, delle proprie emozioni e delle proprie azioni; il successivo onesto ricordo delle attivit\u00e0 compiute avr\u00e0 un effetto illuminante sulla reale condizione umana. Tale inizio del percorso di illuminazione \u00e8 solo l\u2019inizio del processo di illuminazione, il quale non pu\u00f2 avvenire, in condizioni normali, in assenza di una scuola che assista l'iniziato nel cammino. \nI parallelismi tra il suo pensiero e quello di altri grandi mistici come Buddha o Socrate e Platone sono numerosi. Non a caso Uspenskij descrive l'uomo nella sua condizione attuale come \"dormiente\" e auspica un suo risveglio attraverso la scuola della \"quarta via\" in quanto alternativa alle tradizionali vie delle scuole orientali verso l'illuminazione .\nBiografia.\nA 18 anni P\u00ebtr Dem'janovi\u010d Uspenskij sent\u00ec la necessit\u00e0 di raggiungere \"la Grande Conoscenza\", quale scopo della sua vita; inizi\u00f2 a scrivere e a viaggiare in Russia, in Oriente e in Europa. Nel 1907 scopr\u00ec la teosofia. Al riguardo, scrisse:\nSi trasfer\u00ec da Mosca a San Pietroburgo nel 1909 dove si dedic\u00f2 allo studio dei tarocchi della letteratura ind\u00f9 e all'idea del superomismo, su cui diede letture pubbliche. Un saggio sui tarocchi fu pubblicato nel 1913, ma in questo periodo il maggior lavoro di Uspenskij fu la stesura del \"Tertium Organum\", pubblicato nel 1912. Si rec\u00f2 a Ceylon e in India, dove trov\u00f2 scuole molto interessanti, ma che non possedevano ci\u00f2 che lui cercava. Agli esordi della Prima guerra mondiale - le sue ricerche furono interrotte nell'agosto del 1913 - fece ritorno a San Pietroburgo nel novembre del 1914 e nel 1915 diede pubbliche letture dei suoi viaggi in India e Ceylon. Alle sue letture su \"Il problema della morte\" e \"In cerca del miracoloso\" accorrevano di frequente numerose persone.\nRipet\u00e9 le letture a Mosca, dove due persone dell'audience gli dissero che facevano parte di un gruppo impiegato in ricerche sotto la guida di Gurdjieff. Descrive e racconta il suo incontro con il mistico coevo in \"Frammenti di un insegnamento sconosciuto\", tradotto in Italiano da Henri Thomasson.\nPrima di entrare nel gruppo di Gurdjieff, Uspenskij chiar\u00ec che, nella sua veste di scrittore, avrebbe voluto essere lasciato libero di decidere cosa scrivere e cosa non scrivere: non avrebbe promesso di mantenere il segreto delle idee che avrebbe imparato da Gurdjieff. Avendo inoltre lavorato per molti anni su idee esoteriche, vedeva molto difficile separare ci\u00f2 che Gurdjieff insegnava da ci\u00f2 che gi\u00e0 sapeva: secondo l'accordo dunque, Uspenskij non avrebbe scritto ci\u00f2 che non comprendeva.\nNel febbraio del 1917 si confront\u00f2 con Gurdjieff circa l'idea di abbandonare la Russia e aspettare la fine della guerra in una nazione neutrale, ma non ottenne una direzione definita. Quella fu in ogni caso l'ultima visita di Gurdjieff a San Pietroburgo. Un mese dopo l'abdicazione di Nicola II, Uspenskij scrisse \"La fine della storia Russa\".\nGurdjieff lasci\u00f2 Mosca alla volta del Caucaso prima della rivoluzione, chiedendo ad Uspenskij di continuare il lavoro con il gruppo di San Pietroburgo fino al suo ritorno per la Pasqua. Nella settimana seguente alla festivit\u00e0, ricevette un telegramma in cui era scritto che Gurdjieff sarebbe arrivato nel mese di maggio. Questo fu un periodo molto difficile per Uspenskij: in un telegramma da Alessandropoli, in giugno, scrisse: \"Se vuoi riposarti vieni qui da me\".\nTrascorse gli ultimi tempi del 1917 ad Essentuki, dove Gurdjieff rivel\u00f2 il piano complessivo del lavoro ad un gruppo di dodici persone, com'\u00e8 descritto nel capitolo 17 di \"Frammenti di un insegnamento sconosciuto\". Qualcosa per\u00f2 dell'insegnamento di Gurdjieff era cambiato: Uspenskij, allontanatosi dal gruppo, incominci\u00f2 ad avere meno confidenza con il maestro. Qualche mese dopo, nel febbraio del 1918, una lettera circolare con la firma dello stesso Uspenskij fu spedita da Gurdjieff a tutti i membri dei gruppi di Mosca e San Pietroburgo con l'invito di venire a Essentuki per lavorare con Gurdjieff: risposero circa 40 persone.\nPrima di incontrare Gurdjieff, Uspenskij conosceva gi\u00e0 profondamente i principi e le regole delle scuole esoteriche e comprendeva che se un allievo si trova in disaccordo con il suo maestro, resta una sola cosa da fare: andarsene. Si trasfer\u00ec in una casa separata, nella stessa Essentuki, e riprese i lavori ai suoi libri.\nUna testimonianza delle ragioni che lo portarono ad abbandonare Gurdjieff \u00e8 riportata in una trascrizione di un incontro tenutosi a Londra il 13 ottobre 1937:\nGurdjieff lasci\u00f2 Essentuki nel 1918, Uspenskij scrisse in \"Frammenti di un insegnamento sconosciuto\":\nLe ultime 10 pagine di \"Frammenti di un insegnamento sconosciuto\" contengono una breve spiegazione dell'inizio del lavoro indipendente di Uspenskij secondo le linee del gruppo di San Pietroburgo. In verit\u00e0 Uspenskij ottenne la possibilit\u00e0 di rendersi relativamente indipendente dal proprio maestro solo dopo otto anni di intenso lavoro sotto la sua direzione, e Gurdjieff stesso fu il primo a suggerirgli di dividere quello che \u00e8 una persona da quello che sono le \"sue\" idee, tenendo conto dello specifico momento in cui gli venne dato questo consiglio all'interno di uno speciale percorso di apprendimento. Fu certamente uno dei pi\u00f9 grandi continuatori del lavoro di Gurdjieff, con tutti i metodi speciali che da quest'ultimo apprese, riuscendo infine a sviluppare un lavoro relativamente indipendente. Tutto ci\u00f2 Uspenskij lo dichiara apertamente nel libro gi\u00e0 citato \"Frammenti di un insegnamento sconosciuto\", compreso il fatto che una certa capacit\u00e0 di lavorare indipendentemente fu, tra le altre cose, il frutto di un lungo lavoro svolto con il suo maestro e il raggiungimento di un obiettivo che Uspenskij si era posto. Pi\u00f9 tardi affermer\u00e0: \"Una scuola ed un insegnamento sono utili a coloro che ne sentono il bisogno\".\nNel 1920 a Costantinopoli molte persone parteciparono dalle letture, e quando Gurdjieff arriv\u00f2 qualche mese dopo da Tiflis, Uspenskij, sperando ancora di poter lavorare con lui, mise il suo gruppo nelle mani del maestro. Sorsero le stesse difficolt\u00e0 di Essentuki e nell'agosto del 1921 Uspenskij part\u00ec per Londra; a Costantinopoli prima della sua partenza per l'Inghilterra Gurdjieff gli dette un totale consenso alla pubblicazione dei suoi scritti.\nA Londra inizi\u00f2 un'altra volta un lavoro indipendente. Gurdjieff arriv\u00f2 nel 1922, dopo diversi insuccessi nell'apertura del suo \"Istituto per lo sviluppo armonioso dell'Uomo\" a Berlino e Dresda.\nUspenskij introdusse Gurdjieff al suo nuovo gruppo e lo aiut\u00f2 a raccogliere la somma necessaria per il suo istituto in Francia. Grazie ad una considerevole somma di denaro raccolta, Gurdjieff pot\u00e9 comprare il Ch\u00e2teau Prieur\u00e9 ad Avon vicino Fontainebleau (Francia) e nel 1922 apr\u00ec il suo istituto.\nUspenskij trov\u00f2 il lavoro dell'Istituto molto interessante ma non accett\u00f2 l'invito di Gurdjieff a trasferirvisi perch\u00e9 non comprendeva pi\u00f9 la direzione del lavoro del maestro e percepiva elementi di instabilit\u00e0 nell'organizzazione. Era al Prieur\u00e9 nel gennaio del 1924 quando Gurdjieff con alcuni allievi and\u00f2 negli Stati Uniti; questo gli ricord\u00f2 la partenza per Essentuki nel 1918. Al ritorno in Inghilterra annunci\u00f2 che da quel momento il suo lavoro si sarebbe svolto in maniera indipendente.\nFra i principali allievi di Uspenskij, da ricordare il matematico John Godolphin Bennett.\nInsegnamento.\nUspenskij era solito ricordare ai suoi allievi che non c'era garanzia che avrebbero trovato quello che stavano cercando o che avrebbero avuto i risultati che si aspettavano. Metteva in guardia ricordando che vi sono grandi pericoli e rischi nel cammino della Quarta Via, perch\u00e9 questo particolare sistema lascia all'uomo molte libert\u00e0 e affermava che un sistema restrittivo non pu\u00f2 creare coscienza e volont\u00e0. Nonostante ci\u00f2, cos\u00ec come aveva appreso a suo tempo, esprimeva chiaramente l'indispensabilit\u00e0 delle regole, senza le quali nessun tipo di insegnamento pu\u00f2 portare a dei risultati concreti diffondendo l'idea secondo cui le regole venivano create appositamente per un fine cosciente e non per crearsi un dispiacere.\nA chi desiderava diventare un nuovo studente, era detto che nulla di quello che era insegnato avrebbe dovuto essere divulgato a nessuno, neppure alle famiglie o agli amici, non c'erano pagamenti, e dovevano essere ascoltate almeno cinque letture prima di sapere se si desiderava continuare il lavoro.\nNel 1935 fu comprata una casa a venti miglia da Londra per organizzare il lavoro. Alcuni degli studenti anziani vivevano l\u00ec, diversi lavori pratici venivano svolti sotto la direzione di madame Uspenskij.\nNel 1938 fu acquistata una casa pi\u00f9 grande a Londra, questa aveva uno studio che poteva contenere circa 300 persone. Ci\u00f2 permise la fondazione della \u201cSociet\u00e0 storica psicologica\u201d che dette una forma esterna al lavoro di Uspenskij. L'obiettivo dell'organizzazione della Societ\u00e0 fu espresso in scritto da Uspenskij:\nDodici anni dopo, sviluppando l'obiettivo della \"Societ\u00e0 storica psicologica\", Uspenskij indic\u00f2 la direzione per la continuit\u00e0 del sistema:\nLa guerra rese impossibile continuare il lavoro in Inghilterra; la casa di Lyne divenne un luogo in cui si riunivano un gran numero di persone e Uspenskij teneva piccoli incontri. Si trasfer\u00ec negli Stati Uniti dove tenne incontri a New York dal 1941 al 1946 alla Franklin Farm, una grande casa nel New Jersey che fu messa a sua disposizione. Madame Uspenskij organizz\u00f2 il lavoro pratico come aveva fatto in Lyne Place in Inghilterra e Uspenskij continu\u00f2 i suoi scritti e le sue letture.\nPochi membri dei gruppi londinesi si trasferirono in America durante la guerra, alcuni riuscirono a far visita a Uspenskij dopo la guerra, ma egli non aveva, nei suoi propositi, finito il lavoro con i gruppi inglesi; sentiva che dovevano sentirsi \u201cliberi\u201d dal Sistema e cercare la verit\u00e0 attraverso i loro propri metodi. Anche se gi\u00e0 molto ammalato, ritorn\u00f2 in Inghilterra all'inizio del 1947. Il clima era freddo e tutto era ancora razionato. Lo sforzo di quelli che lo volevano e aspettavano il suo ritorno fu grande, ed Uspenskij fu in grado di dirigere sei incontri.\nPochi, se non nessuno, del gruppo prima della guerra aveva compreso che il Lavoro cos\u00ec come lo conoscevano non sarebbe potuto continuare senza Uspenskij stesso, e quando venne loro detto da Uspenskij che erano liberi di seguire i propri scopi e le proprie idee in qualunque direzione individuale desiderassero, fu necessario molto coraggio per accettare questa decisione.\nIl significato della vita di Uspenskij fu quello di insegnare il Sistema e la sua organizzazione del lavoro \u00e8 un mistero insondabile. Ognuno pu\u00f2 comprendere che il sistema non pu\u00f2 essere appreso dai libri, ma che una scuola \u00e8 necessaria; e una scuola dipende da un maestro il cui livello d'essere, conoscenza, e comprensione \u00e8 differente da quello dei suoi allievi, Uspenskij disse che il suo sistema era differente da tutti gli altri sistemi \u201cnell'insegnare il cambiamento di livello d'essere\u201d, e che ogni cosa dipende da quello.\nAd Uspenskij fu spesso domandato se il passaggio delle idee del sistema nella corrente generale delle conoscenze umane avrebbe potuto essere utile all'umanit\u00e0 e aiutare la scuola, a questa domanda rispose durante un incontro del 4 ottobre 1937:\nUn estratto dalla \u201cStrana vita di Ivan Osokin\u201d:\nLe carte di P.D. Uspenskij sono conservate nell'archivio della Yale University.\nOpere.\nIl suo primo libro \"La quarta dimensione\" fu pubblicato nel 1909, il suo secondo \"Tertium Organum\" nel 1912 e \"Un nuovo modello dell'universo\" nel 1931. Quest'ultimo lavoro introduce l'idea dell'esoterismo e l'idea dell'esistenza di luoghi nel mondo dove antiche conoscenze esoteriche sono non solo preservate, ma anche tramandate a gruppi di iniziati. Uspenskij scrisse anche il racconto \"La strana vita di Ivan Osokin\", in cui esplor\u00f2 il concetto dell'eterna ricorrenza. Viaggi\u00f2 attraverso l'Europa e l'Oriente alla ricerca dei luoghi dove si trovava la conoscenza esoterica a cui ambiva.\nFu il suo incontro con Gurdjieff - con il quale pass\u00f2 molti anni studiando l'insegnamento di quest'ultimo - che determin\u00f2 la direzione futura dei suoi scritti e delle sue ricerche per il resto della sua vita.\nScrisse sull'insegnamento di Gurdjieff in un libro originariamente intitolato \"Frammenti di un insegnamento sconosciuto\", pubblicato postumo nel 1947 con il titolo \"In cerca del miracoloso, frammenti di un insegnamento sconosciuto\".\nIl primo manoscritto di \"Frammenti\" con una data certa risale al 1925 a Londra. Uspenskij stava rivisitando i testi quando nel settembre del 1939 scoppi\u00f2 la seconda guerra mondiale. Dopo tre anni di studio con Gurdjieff, Uspenskij pubblic\u00f2 solamente ci\u00f2 che aveva scritto in precedenza (\"La strana vita di Ivan Osokin\" e \"Un nuovo modello dell'universo\") e nulla riguardo al Sistema. I tre libri del Sistema furono pubblicati postumi da madame Uspenskij."}
{"id": "1056111", "revid": "140509", "url": "https://it.wikipedia.org/wiki?curid=1056111", "title": "Free Hand", "text": "Free Hand \u00e8 il settimo album del gruppo britannico di rock progressivo Gentle Giant, pubblicato nel 1975.\nIl disco segn\u00f2 il passaggio del gruppo alla Chrysalis, con cui incisero fino al termine della carriera (1980).\nTracce.\nTesti e musiche di Kerry Minnear, Derek Shulman e Ray Shulman."}
{"id": "1056114", "revid": "173617", "url": "https://it.wikipedia.org/wiki?curid=1056114", "title": "Sven Paris", "text": "Biografia.\nIl padre Dheny \u00e8 un ex pugile ed allenatore, mentre la madre Fortunata Cimmino \u00e8 anche presidente della \"Accademia Pugilistica Frosinone\".\nTrascorre parte dei suoi allenamenti nella Repubblica Dominicana dove si allenava assieme al padre e a Freddy Cruz.\nAttualmente si \u00e8 ristabilito in Italia.\nCarriera.\nDopo una continua escalation nel dilettantismo, passando per i Giochi di Sydney 2000 dove gareggi\u00f2 nei pesi welter leggeri, Paris diventa professionista.\nIl suo primo incontro avvenuto ad Alatri il 5 aprile 2002 \u00e8 passato alla storia come l'incontro pi\u00f9 veloce di tutti i tempi: solo sette secondi per mandare KO l'avversario.\nDopo una serie di vittorie facili prima del limite, Sven conquista il titolo IBF del Mediterraneo nei pesi welter e sempre della stessa sigla il titolo Youth ai danni di J. Manuel Alaggio.\nSempre nel 2004 diventa campione nazionale dei welter battendo Vincenzo Finzi e si aggiudica il mondialino WBA sempre dei pesi welter, ai danni di W. Saporiti.\nParis vince anche il titolo di campione italiano dei superwelter, conquistato nel settembre 2006 a Frosinone contro Alessio Furlan.\nDopo una breve parentesi negli Stati Uniti, fatta di alti e bassi, torna in patria e, dopo alcuni match di rodaggio, il 20 febbraio 2009, presso il Palazzetto di Frosinone Sven Paris perde l'incontro valido per il titolo Intercontinentale WBO dei pesi welter contro l'esperto polacco Krzysztof Bienias.\nUn nuovo incontro tra i due pugili si \u00e8 svolto il 17 luglio 2009, con una nuova sconfitta per l'italiano, all'ultima ripresa, per ko tecnico.\nDopo una lunga pausa dal ring, Paris torna a vincere quattro match, per poi perdere il vacante titolo internazionale WBA dei welter contro Francisco Reges e abbandonare il pugilato agonistico nel 2017."}
{"id": "1056122", "revid": "1652635", "url": "https://it.wikipedia.org/wiki?curid=1056122", "title": "Guido Alberto Fano", "text": "Biografia.\nInizia gli studi musicali con Vittorio Orefice e intraprende poi quelli pianistici sotto la guida di Cesare Pollini.\nNel 1894 Giuseppe Martucci lo vuole suo allievo di pianoforte e composizione a Bologna e nel 1897 lo dichiara suo allievo prediletto.\nNel 1896 si reca in Germania e Austria per una tourn\u00e9e concertistica e per conoscere la vita musicale di quei paesi, grazie a una borsa di studio ministeriale per perfezionamento all'estero ottenuta \"per singolari meriti di composizione\".\nNel 1897 consegue il Diploma di Maestro Compositore a pieni voti con lode presso il Liceo musicale di Bologna (ne \u00e8 direttore Giuseppe Martucci, pure insegnante di alta composizione). L'anno seguente vince il Primo premio nel Concorso indetto dalla Societ\u00e0 del quartetto di Milano con la \"Sonata per pianoforte e violoncello\". Viene nominato Direttore dell'Accademia \"Pierluigi da Palestrina\" di Bologna per lo studio e la diffusione dell'arte corale antica italiana.\nNel 1899 ottiene la nomina di insegnante di pianoforte al Liceo Musicale di Bologna, e nel 1900 il diploma di organizzatore dei concerti spirituali per la Mostra di Arte Sacra San Francesco di Bologna. Ottiene inoltre una Menzione d'onore al prestigioso \"Concorso Internazionale Rubinstein per compositori\" di Vienna, con l'\"Andante e Allegro con fuoco per pianoforte e orchestra\", la \"Sonata per pianoforte e violoncello\", le \"Quattro Fantasie per pianoforte solo\".\nNel 1901 si laurea in Giurisprudenza all'Universit\u00e0 di Bologna.\nNel 1902 collabora con Gabriele D'Annunzio per la stampa delle musiche di Antonio Scontrino annesse alla tragedia \"Francesca da Rimini\".\nNel 1905 \u00e8 nominato Direttore del Regio Conservatorio di Musica di Parma a seguito di concorso per titoli, unico vincitore su trentasei concorrenti per giudizio unanime dei commissari Toscanini, D'Arienzo, Falchi, Gallignani, Zuelli.\nFra il 1905 e il 1912 forma, nella scuola di alta composizione e direzione d'orchestra, discepoli come Frazzi, Ghione, Dal Campo, promuove e incoraggia istituzioni di concerti e di varia cultura musicale, esegue concerti come pianista solista e di musica da camera, dirige concerti sinfonici seguendo nei programmi l'ampia linea culturale infusagli dai maestri Pollini e Martucci, dirige una stagione d'opera a Parma (1906-07) e una a Reggio Emilia (1907-08).\nNel 1911 rifiuta la nomina a insegnante e virtuoso di pianoforte al \"College of Music\" di Cincinnati, Ohio (U.S.A.).\nNel 1912 viene nominato Direttore del Regio Conservatorio \"San Pietro a Majella\" di Napoli.\nNel periodo napoletano dirige concerti sinfonici vari e continua l'opera di animatore di vita e cultura musicale. Forma in Conservatorio altri allievi di composizione fra cui Capuana.\nNel 1916 riceve la nomina a Direttore del Regio Conservatorio Vincenzo Bellini di Palermo.\nNel 1922 ottiene la nomina a Professore di pianoforte principale al regio Conservatorio \"Giuseppe Verdi\" di Milano.\nDal 1938 \u00e8 rimosso dall'insegnamento a causa delle leggi razziali e dal 1943 al 1945 \u00e8 costretto a fuggire e rifugiarsi a Fossombrone e Assisi.\nAlla fine della guerra riprende il suo posto di insegnamento che lascia definitivamente nel 1947, anno in cui viene collocato a riposo.\nMuore il 14 agosto 1961 a Tauriano, frazione di Spilimbergo, provincia di Pordenone.\nComposizioni.\nLiriche per canto e pianoforte.\nTra parentesi l'autore dei versi\nCuriosit\u00e0.\nL'Archivio Musicale Guido Alberto Fano Onlus di Venezia svolge dal 2003 intensa attivit\u00e0 divulgativa per far conoscere la figura e l'opera del compositore padovano attraverso un ciclo annuale di concerti di musica da camera che si tengono presso il Teatro La Fenice di Venezia, ma anche con edizione e stampa di spartiti e partiture musicali, incisioni discografiche, ricerca musicologica.\nAl compositore \u00e8 dedicato il Concorso Pianistico Internazionale Guido Alberto Fano di Padova il cui comitato d'onore \u00e8 presieduto dal leggendario pianista Earl Wild."}
{"id": "1056124", "revid": "54661127", "url": "https://it.wikipedia.org/wiki?curid=1056124", "title": "Comuni francesi", "text": ""}
{"id": "1056126", "revid": "287204", "url": "https://it.wikipedia.org/wiki?curid=1056126", "title": "Sofia (sapienza)", "text": "In ambito teologico e religioso la Sofia, dal greco antico \u03a3\u03bf\u03c6\u03af\u03b1, Sophia, \u00e8 una personificazione della sapienza divina. \nMentre nella filosofia greca indicava un sapere certo e assoluto, nella teologia ebraica e cristiana essa diventa un attributo di Dio, anteriore alla creazione, manifestandosi in questa come governo retto e saggio dell'universo. \nSi tratta di un'ipostatizzazione, cio\u00e8 di un'entit\u00e0 emanata da Dio di cui si serve Lui stesso per dare ordine al cosmo, declinata al femminile come una sorta di madre divina, che funge da mediatrice tra il mondo terreno ed il Padre celeste.\nSophia nell'ebraismo.\nSophia come \u00abSapienza di Dio\u00bb (\"Chokmah\" in ebraico) appare nella Bibbia nel libro dei Proverbi (in particolare 8.22-31 in cui Sophia parla come se fosse un'entit\u00e0 a s\u00e9 stante) cos\u00ec come in alcuni Salmi, nei libri deuterocanonici del Siracide e della Sapienza di Salomone e nel Nuovo Testamento. Nel giudaismo Sophia corrisponde alla \"Shekinah\", \u00abla Gloria di Dio\u00bb, una figura che ha un ruolo chiave nella cosmologia cabalistica come espressione dell'aspetto femminile di Dio. Come la Sophia gnostica, la \"Shekinah\" riveste un duplice ruolo, siede a fianco di Dio, ma viene anche esiliata nel mondo della materia, il \"Malkuth\".\nNe consegue che il sapiente, nella spiritualit\u00e0 ebraica, \u00e8 il saggio che sa comportarsi adeguatamente nelle pi\u00f9 diverse occasioni della vita, poich\u00e9 conosce la Legge e vive conformandosi ad essa. Esempio di questa sapienza \u00e8 il Re Salomone.\nSophia nello gnosticismo cristiano.\nPer gli gnostici cristiani, Sophia \u00e8 un elemento centrale per la comprensione cosmologica dell'Universo. Sophia \u00e8 la componente femminile di Dio, e coincide con lo Spirito Santo della Trinit\u00e0. Ella \u00e8, pertanto, al tempo stesso Sorella e Sposa di Cristo poich\u00e9, cos\u00ec come Cristo, Ella viene da Dio [Dio inteso dunque come Padre e come Madre al tempo stesso, poich\u00e9 Origine e Generatore dei due principi, maschile (Cristo) e femminile (Sophia)]. Sophia risiede in tutti noi sotto forma di Scintilla Divina e Cristo fu inviato sulla terra per accendere la scintilla divina (pneuma o gnosi) che \u00e8 nell'uomo, risvegliandolo dagli inganni del mondo e del Demiurgo.\nNella tradizione gnostica, il nome Sophia \u00e8, assieme a quello di Cristo, attribuito all'ultima emanazione di Dio. Nella maggior parte, se non in tutte le versioni della religione gnostica, Sophia provoca un'instabilit\u00e0 nel Pleroma, contribuendo alla creazione della materia. Il dramma della redenzione di Sophia attraverso Cristo o il \"Logos\" \u00e8 il dramma centrale dell'universo. \nPressoch\u00e9 tutti i sistemi gnostici del tipo siriano o egiziano insegnavano che l'universo ebbe inizio da un Dio originario, inconoscibile, definito come Padre o \"Bythos\" o Monade. Esso pu\u00f2 essere associato anche al concetto di \"Logos\" dello stoicismo, o dell'esoterismo, o a termini teosofici come \"Ain Sof \" nella Qabbalah o Brahman nell\"'Induismo\". Nello gnosticismo cristiano era noto come il Primo Eone. Da questo inizio unitario, l'Uno eman\u00f2 spontaneamente altri Eoni, entit\u00e0 accoppiate, in una sequenza di potenza sempre inferiore. L'ultima di queste coppie fu quella formata da Sophia e Cristo. Gli Eoni, tutti insieme, costituivano il Pleroma, o la pienezza, di Dio, e cos\u00ec non dovrebbero essere visti come entit\u00e0 diverse da Lui, ma come astrazioni simboliche della natura divina.\nNel Vangelo apocrifo di Filippo, la Sophia viene identificata come la Maria Maddalena, tanto da aver fatto ipotizzare come il Giovanni dell'Ultima cena di Leonardo possa essere Maria Maddalena vista nel concetto gnostico di Sophia e di Spirito Santo.\nSophia nei codici di Nag Hammadi.\nNei codici di Nag Hammadi, Sophia \u00e8 la sizigia di Ges\u00f9 Cristo (essendo stata coemanata con lui, forma un'unit\u00e0 con Cristo), ed \u00e8 identificata nello Spirito Santo della Trinit\u00e0. Nel testo \"Sull'Origine del Mondo\", Sophia \u00e8 dipinta come Colei che gener\u00f2 senza la sua controparte maschile. In questo modo venne originato il Demiurgo (Satana), ovvero il Dio ebraico \"Yahweh\" (anche noto come \"Yaldabaoth\", \"Samael\"), creatore di tutto l'universo materiale e dio minore malvagio, poich\u00e9 appunto Sophia lo gener\u00f2 senza la sua sizigia Ges\u00f9 Cristo, tentando di aprire una breccia nella barriera tra lei e l'inconoscibile \"Bythos\". Nella creazione del mondo materiale ad opera Demiurgo per\u00f2, Sophia riusc\u00ec ad infondere la sua Scintilla Divina (pneuma) nella materia, permeando dunque il creato della sua Divinit\u00e0 (Divinit\u00e0 dunque presente nel cosmo e quindi in tutte le forme di vita sotto forma di anima), e rovinando i piani del Demiurgo. Riaccendendo la scintilla divina che \u00e8 in lui infatti, l'uomo si risveglia dagli inganni del Demiurgo e del mondo materiale, e accede alla Verit\u00e0 oltre la realt\u00e0 materiale. Cristo giunse sulla terra proprio al fine di risvegliare negli uomini la loro divinit\u00e0 (la Sophia che \u00e8 in loro).\nInoltre Sophia \u00e8 dipinta anche come Colei che distrugger\u00e0 Satana/Yaldabaoth/Yahweh e questo universo di materia con tutti i suoi Cieli. In seguito in \"Sull'Origine del Mondo\", si dice:\nCaduta e redenzione di Sophia.\nL'angoscia e la paura di Sophia di perdere la vita (proprio come perse la luce dell'Uno), le provocarono confusione e brama di tornare a lui. A causa di questa brama, la materia (greco: \"hyle\") e l'anima (greco: \"psykhe\") accidentalmente ebbero esistenza attraverso i quattro elementi: fuoco, acqua, terra, ed aria. Anche la creazione del Demiurgo dalla testa leonina fu un errore perpetrato durante questo esilio. Secondo alcune fonti gnostiche, esso fu il prodotto di Sophia che tent\u00f2 di emanare da sola, senza la sua controparte maschile. Il Demiurgo procedette, poi, nella creazione del mondo fisico nel quale viviamo, ignorante di Sophia, che, comunque, riusc\u00ec ad infondere alcune scintille spirituali o \"pneuma\" nella creazione del Demiurgo.\nDopo questi avvenimenti, il Redentore (Cristo) ritorn\u00f2 e le permise di vedere nuovamente la luce, riportandola a conoscenza dello spirito. Cristo fu poi inviato sulla terra in forma di uomo, Ges\u00f9, per dare agli uomini la \"gnosis\" di cui avevano bisogno per liberarsi dal mondo materiale e ritornare al mondo spirituale. Si noti che, nello gnosticismo, la storia Evangelica di Ges\u00f9 \u00e8 essa stessa allegorica: egli non \u00e8 un essere vivente in un contesto storico, ma il Mistero Esterno usato come introduzione alla \"gnosis\".\nSophia nel cristianesimo ortodosso.\nIn un certo periodo, nella Chiesa Ortodossa russa, Sophia fu individuata da alcuni teologi come una figura chiave per la comprensione della Divinit\u00e0. Tra questo i pi\u00f9 famosi furono Vladimir Solov'\u00ebv, Pavel Aleksandrovi\u010d Florenskij, Nikolaj Berdjaev e Sergej Nikolajevi\u010d Bulgakov, il cui libro \"Sophia: La Saggezza di Dio\" rappresenta l'apoteosi della Sophiologia. \nLa sua opera fu, per\u00f2, denunciata dalle autorit\u00e0 ortodosse russe come eretica. Per Bulgakov, Sophia era sullo stesso piano della Trinit\u00e0, operando come parte Femminile di Dio di concerto con i tre principi Maschili del Padre, del Figlio e dello Spirito Santo. Questo, naturalmente, in contrasto con il punto di vista ufficiale della Chiesa Ortodossa Orientale, che affermava che Sophia era la stessa persona del Figlio (riferito al femminile nel Vecchio Testamento perch\u00e9 \"Sophia\" in greco \u00e8 un termine femminile) che si incarn\u00f2 in Ges\u00f9 Cristo.\nSophia nella Chiesa cattolica e nelle chiese riformate.\nNel cristianesimo medievale la figura di Sophia come personificazione della Sapienza venne dimenticata finch\u00e9 Santa Ildegarda di Bingen non raccont\u00f2 di averne avuto una visione e la celebr\u00f2 come figura cosmica sia nei suoi scritti che nella sua arte, raffigurandola con indosso una tunica dorata ornata di gemme preziose. Nell'ambito della tradizione protestante inglese del XVII secolo, la mistica e teosofa fondatrice della Societ\u00e0 di Filadelfia, Jane Leade, scrisse copiose descrizioni delle sue visioni e dei suoi dialoghi con la 'Vergine Sophia' che, sostenne, le rivel\u00f2 il lavorio spirituale dell'Universo. Leade era smisuratamente influenzata dagli scritti teosofici di Jakob B\u00f6hme, che, al pari di lei, parl\u00f2 di Sophia in opere come \"La via per Cristo\" (\"Christosophia\").\nAlcuni commentatori ritengono che Colei che viene identificata dai cattolici come la Vergine Maria sia la stessa Sophia, come recita esplicitamente un'iscrizione latina della chiesa romana di Santa Maria in Cosmedin, o come lascia intendere l'accostamento delle feste mariane medievali alla lettura dei \"Proverbi\" . Il culto della Vergine Maria infatti \u00e8 tale che ella veniva venerata quasi quale Divinit\u00e0 ella stessa, o quanto meno identificata con l'aspetto sofianico di Dio. Mentre per\u00f2 Sophia \u00e8 quindi una figura femminile di assoluta origine divina, espressa in ogni creatura, nel mondo naturale e, per alcuni mistici sopra menzionati, parte integrante del benessere spirituale dell'umanit\u00e0 e della Chiesa, cio\u00e8 una Sophia intesa come Dea Madre, ovvero come la manifestazione materna di Dio, la Madre storica di Ges\u00f9 invece resterebbe come figura molto riduttiva rispetto a quella di Sophia, essendo al di fuori della Creazione e di origine pur sempre umana, sebbene interceda compassionevolmente a favore dell'umanit\u00e0 per alleviare le sue sofferenze.\nSapienza come personificazione dello Spirito Santo.\nL'interpretazione che molti teologi cristiani hanno dato di molti passi dell'antico testamento aveva portato ad identificare la personificazione della Sapienza anche con lo Spirito Santo. Tra essi si pu\u00f2 ricordare Teofilo di Antiochia.\n\"Sapienza di Dio\" \u00e8 d'altronde un modo con cui viene chiamato lo stessoGes\u00f9, e la sua identificazione con la Sapienza dell'antico testamento ha trovato un largo consenso tra i Padri della Chiesa.\nSecondo la teologia cattolica, anglicana e di una parte di quelle protestanti, la sapienza \u00e8 uno dei sette doni dello Spirito Santo, che permette di comprendere le realt\u00e0 soprannaturali. La sapienza si distingue dall'intelletto poich\u00e9 non \u00e8 una conoscenza nozionistica delle cose di Dio, ma porta il fedele alla conoscenza e alla contemplazione di Dio stesso.\nLa sapienza \u00e8, secondo la definizione data da San Tommaso, un abito soprannaturale inseparabile dalla carit\u00e0: per questo la sua presenza non \u00e8 rinvenibile nelle anime in peccato mortale. In virt\u00f9 di questo dono si giudica rettamente di Dio e delle cose divine risalendo alle loro ultime e altissime cause: si vedono le cose soprannaturali dal punto di vista di Dio.\nIl sapiente \u00e8 chi si lascia amare da Dio e sa trovare nella fede la risposta alle tante domande che alla mente appaiono senza risposta. Sapiente \u00e8 chi non vuol convincere con la sola forza della ragione ma, pur utilizzando l'intelligenza e amandone l'esercizio, sa che la verit\u00e0 si irradia anzitutto per mezzo dell'amore.\nLa Sapienza \u00e8 l'intima conoscenza di Dio. Con la Sapienza si sperimenta personalmente e intimamente Dio e tutte le sue cose. Si raggiunge uno stato di serenit\u00e0, di giustificazione, di comprensione e di amore che trascende la stessa dottrina. Quando si acquista il dono della Sapienza, i comandamenti, le leggi, la teologia, gli studi diventano superflui. Diventa naturale e senza costrizione il fare la volont\u00e0 di Dio e questo non perch\u00e9 si sta tenendo conto delle raccomandazioni della Bibbia o della Chiesa o della Natura o dello Stato, ma perch\u00e9 tutto l'essere personale \u00e8 permeato di una luce non riflessa dallo studio, ma diretta dal Creatore stesso: "}
{"id": "1056127", "revid": "767487", "url": "https://it.wikipedia.org/wiki?curid=1056127", "title": "Lee Ann Womack", "text": "Conosciuta principalmente per la sua canzone-\"hit\" del 2000 \"I Hope You Dance\", il brano \u00e8 stato utilizzato per i titoli di coda di una puntata del serial televisivo \"Cold Case\", ha in programma entro la fine del 2008 la pubblicazione di un nuovo album dal titolo \"Call Me Crazy\". Il primo singolo \u00e8 intitolato \"Last Call\" ed \u00e8 uscito il 30 giugno scorso.\nNel 2003 \u00e8 stata premiata con un Grammy Award nella sezione \"Best Country Collaboration with Vocals\" per la sua interpretazione in duo con Willie Nelson del brano \"Mendocino County Line\".\nBiografia.\nIl suo debutto discografico risale al 1997 con un album che porta il suo nome e che l'ha fatta diventare la \"paladina\" di una sorta di nuovo genere musicale definito dalla critica \"neotraditional country\", a cui vengono assimilate interpreti come LeAnn Rimes, Faith Hill e Shania Twain. Le principali canzoni contenute nell'album sono \"Never Again, Again\", \"The Fool\" e \"You've Got To Talk To Me\". La Womack ha dovuto portare, intorno alla fine degli anni novanta, un tutore per la correzione di un'imperfezione dentaria, caso raro se non unico nell'ambito di personaggi pubblici in et\u00e0 adulta.\nIl secondo disco inciso da Womack \u00e8 stato pubblicato l'anno successivo con il titolo \"Some Things I Know\" (\"A Little Past Little Rock\", \"(Now You See Me) Now You Don't\" e \"I'll Think Of A Reason Later\" le tracce pi\u00f9 conosciute) mentre il terzo \u00e8 certamente quello che le ha consentito di accedere alla maggiore notoriet\u00e0: \"I Hope You Dance\", inciso con i Sons of the Desert al controcanto nel brano che d\u00e0 il titolo all'album e nelle canzoni \"Why They Call It Falling\", \"Does My Ring Burn Your Finger\" e nelle \"cover\" dei brani di Rodney Crowell \"Ashes By Now\" (1980) e di Don Williams \"Lord I Hope This Day Is Good\" (1981).\nIl suo quarto album - \"Something Worth Leaving Behind\" - \u00e8 stato distribuito nel 2002 ed \u00e8 stato riconosciuto dai critici come un tentativo della cantante di passare dal country al pop pi\u00f9 commerciale, operazione in antitesi rispetto alla produzione artistica che aveva caratterizzato i suoi precedenti cinque anni di attivit\u00e0. Tuttavia, il brano che intitola l'album, assieme alla canzone \"Forever Everyday\", distribuiti in singolo, hanno raggiunto la quarantesima posizione della \"Top 40 country chart\".\nIl suo brano pi\u00f9 conosciuto - \"I Hope You Dance\" - \u00e8 stato da lei eseguito alla \"convention\" 2004 del Partito Repubblicano.\nDel 2005, infine, \u00e8 l'album di pi\u00f9 recente pubblicazione della cantante texana, \"There's More Where That Came From\", che contiene \"I May Hate Myself In The Morning\", distribuito anche in singolo e che segna un ritorno all'originario \"sound\" che l'aveva portata al successo.\nNello stesso anno Womack ha vinto tre premi al \"Country Music Awards\": per il singolo dell'anno (\"I May Hate Myself In The Morning\"), l'album dell'anno (\"There's More Where That Came From\") e per l'evento musicale dell'anno (duetto con George Strait in \"Good News, Bad News\").La cantante si \u00e8 esibita nel 2006, insieme all'attore e musicista nonch\u00e9 ex-wrestler Chris Jericho (della \"WWE Hall of Fame\") e alla campionessa olimpica di ginnastica alla XXVIII Olimpiade di Atene 2004 Carly Patterson, nello show della FOX \"Celebrity Duets\".\nLa Womack ha registrato altri duetti con cantanti country per dischi che sono stati immessi sul mercato come singoli: in particolare, oltre a \"Mendocino County Line\" con Willie Nelson (premiato con un Grammy) \u00e8 da segnalare quello con la \"country band\" Cross Canadian Ragweed, assieme alla quale ha inciso la canzone \"Sick and Tired\", brano peraltro di modesto successo e penalizzato secondo parte della critica da pochi passaggi in video sui maggiori network musicali.\nIl 30 giugno 2008 \u00e8 uscito \"Last Call\", il primo singolo estratto dal nuovo album \"Call Me Crazy\". La canzone ha riportato Lee Ann in top 20 ed ha anche avuto una nomination per i \"Grammy Awards\" del 2009.\nVita privata.\nSposata al cantautore Jason Sellers, da costui ha avuto la figlia Aubrie, nata lo stesso anno del matrimonio, ha poi divorziato alla fine degli anni novanta. Nel 1999 si \u00e8 sposata nuovamente con il produttore esecutivo Frank Liddell, da cui ha avuto un'altra figlia, Anne Lise. Entrambe le figlie sono apparse nel videoclip di \"I Hope You Dance\"."}
{"id": "1056132", "revid": "767487", "url": "https://it.wikipedia.org/wiki?curid=1056132", "title": "Il senso dell'amore", "text": "Il senso dell'amore (\"She's the One\") \u00e8 un film del 1996 diretto e interpretato da Edward Burns.\nTrama.\nBurns confeziona una commedia familiare, che narra la storia dei fratelli Fitzpatrick: il tassista Mickey e Francis, un operatore finanziario di Wall Street. I due sono spesso in conflitto. Il ritorno nella vita di entrambi della ex di Mickey condurr\u00e0 allo scontro e alla pacificazione finale mentre Mickey incontrer\u00e0 e rischier\u00e0 di perdere l\u2019amore della sua vita."}
{"id": "1056133", "revid": "547034", "url": "https://it.wikipedia.org/wiki?curid=1056133", "title": "Verbo (cristianesimo)", "text": "Verbo \u00e8 un titolo cristologico esclusivo dell'Evangelista Giovanni. Il Vangelo di Giovanni inizia proprio () con i versetti:\nQuesto titolo di \"Verbo\" () che indica il Cristo viene anche usato nella Prima lettera di Giovanni e nel Libro dell'Apocalisse.\nNella cristologia, il concetto che il Cristo \u00e8 il Verbo (\"Logos\" trad. \"parola\", \"discorso\" o \"ragione\") \u00e8 importante per stabilire la dottrina della divinit\u00e0 di Ges\u00f9 Cristo e la sua posizione quale Dio Figlio nella Trinit\u00e0 come professato nel Credo di Calcedonia. Il concetto deriva dal Prologo del Vangelo secondo Giovanni ed il termine viene lasciato nell'originale greco \"Logos\" (\u039b\u03cc\u03b3\u03bf\u03c2) quando lo si usa in ambito filosofico-teologico.\nCristo come logos.\nI teologi cristiani spesso considerano un testo centrale nella loro fede che Ges\u00f9 sia Dio, in connessione con l'idea che il Padre, il Figlio e lo Spirito Santo sono uguali. Sebbene solo in questo versetto ci si riferisca a Ges\u00f9 come il Verbo di Dio, il tema \u00e8 trasposto in tutto il Vangelo di Giovanni con variazioni. Il teologo Nicholas Thomas Wright caratterizza \"Parola\" \"(logos)\" come incomprensibile nel linguaggio umano. Egli afferma che, mediante la fede il Logos trasforma le persone col suo giudizio e misericordia. Secondo Wright, l'interpretazione dell'Incarnazione da parte di Giovanni, la Parola che diventa carne, colpisce alla radice di ci\u00f2 che egli definisce \"la negazione liberale... dell'idea di Dio che si fa uomo...\" La sua valutazione \u00e8 che quando l'\"incarnato\" e il Verbo che parla vengono rimossi dal centro della teologia cristiana, tutto ci\u00f2 che rimane \u00e8 \"un relativismo il cui solo principio morale \u00e8 che non ci sono principi morali, n\u00e9 parole di giudizio (perch\u00e9 non c'\u00e8 nulla di veramente sbagliato, se non il dire che le cose sono sbagliate), n\u00e9 parole di misericordia (perch\u00e9 stai bene cos\u00ec come sei, quindi tutto ci\u00f2 che ti serve \u00e8 l'affermazione).\"\nL'accademico e teologo americano Stephen L. Harris afferma che l'autore del Vangelo di Giovanni ha adattato il concetto del Logos di Filone d'Alessandria, identificando Ges\u00f9 come incarnazione del Logos divino che form\u00f2 l'universo (cfr. ).\nSebbene il termine \"Logos\" non venga mantenuto come titolo oltre il prologo, l'intero libro di Giovanni insiste su queste affermazioni basilari. Come Logos, Ges\u00f9 Cristo \u00e8 Dio in autorivelazione (Luce) e redenzione (Vita). Egli \u00e8 Dio nella misura in cui pu\u00f2 essere presente per l'uomo e conoscibile all'uomo. Il Logos \u00e8 Dio,[] come esclama Tommaso: \"Mio Signore e mio Dio!\" () Tuttavia il Logos \u00e8 in qualche modo distinguibile da Dio, perch\u00e9 \"il Logos era presso Dio\"[] Dio e il Logos non sono due esseri, ci\u00f2 nonostante non sono nemmeno semplicemente identici. In contrasto col Logos, Dio pu\u00f2 essere concepito (in linea di massima almeno) anche a parte dalla sua azione rivelatrice \u2013 sebbene non dobbiamo dimenticare che la Bibbia parla di Dio solo nella sua azione rivelatrice. Il paradosso che il Logos \u00e8 Dio e tuttavia \u00e8 in un certo senso distinguibile da Dio, \u00e8 mantenuto nel corpo del Vangelo. Che Dio mentre agisce e si rivela non \"esaurisce\" Dio come \u00e8, si riflette nei detti attribuiti a Ges\u00f9: \"Io e il Padre siamo una cosa sola\" ( e anche, \"il Padre \u00e8 pi\u00f9 grande di me\" (). Il Logos \u00e8 Dio attivo nella creazione, rivelazione e redenzione. Ges\u00f9 Cristo non solo d\u00e0 la Parola di Dio a noi esseri umani: egli \u00e8 la Parola.[ ] Lui \u00e8 la vera parola \u2013 la realt\u00e0 ultima rivelata in una Persona. Il Logos \u00e8 Dio, distinguibile nel pensiero ma non separabile nella realt\u00e0. Questo fu decretato al Primo Concilio di Costantinopoli (381).\nSalmi 33:6.\nTra i molti versi della Septuaginta che prefigurano l'uso neotestamentario vi \u00e8 che si collega direttamente alla creazione di Genesi. Teofilo di Antiochia fa riferimento alla connessione nel suo \"To Autolycus\" 1:7. Agostino d'Ippona considerava che in sia \"logos\" che \"pneuma\" stessero \"sul punto di essere personificati\":\nLa Vulgata impiega l'espressione latina \"verbo Domini c\u00e6li firmati sunt\".\nSapienza 18:14-15.\nIl Libro della Sapienza espone la liberazione del popolo d'Israele e la serie di sette contrappassi toccati ai suoi nemici, di numero pari e contenuto simile ai sette sigilli, coppe e trombe dell'Apocalisse. In particolare, presenta il Verbo come onnipotente re e Signore degli Eserciti (\"Sabaoth\"), assiso su un trono celeste e pronto a ripristinare l'immutabile ordine divino all'interno dell'ordine naturale:\nLuca 1:2.\nAlcuni hanno visto in un primo riferimento al Logos e al Principio:\nGiovanni 1:1.\nIl Vangelo di Giovanni inizia con un \"Inno alla Parola\" che identifica Ges\u00f9 quale Logos e il Logos quale divino. Le ultime quattro parole di (\u03b8\u03b5\u1f78\u03c2 \u1f26\u03bd \u1f41 \u03bb\u03cc\u03b3\u03bf\u03c2, letteralmente \"Dio era il Logos\" o \"Dio era il Verbo\") sono state centro di dibattito nel cristianesimo. In questo costrutto, il soggetto (il Logos) e il complemento (Dio) entrambi compaiono nel caso nominativo; si distingue quindi il complemento omettendo l'articolo e spostandolo davanti al verbo. Grammaticalmente, la frase si potrebbe quindi leggere o \"la Parola era Dio\" o \"la Parola era un dio\". I primi manoscritti del Nuovo Testamento non distinguevano tra maiuscole e minuscole, . Molti studiosi vedono lo spostamento di \"Dio\" verso la parte anteriore della proposizione come indice di un'enfasi pi\u00f9 coerente con \"il Verbo era Dio\"..\nLa traduzione italiana pi\u00f9 comune \u00e8 \"la Parola era Dio\", con la Bibbia CEI che la mantiene pi\u00f9 vicina al latino con \"il Verbo era Dio\" (\"et Deus erat Verbum\"); altre traduzioni hanno varianti che riportano iperboli del tipo \"la Parola era Dio Stesso\" o \"la Parola... era veramente Dio\".\nAlcune traduzioni non trinitarie danno \"e la parola era un dio\u201d, come per esempio la revisione unitariana di Thomas Belsham del 1808 a fronte della versione del vescovo protestante William Newcome (1729\u20131800) e la Traduzione del Nuovo Mondo delle Sacre Scritture dei Testimoni di Geova\nSebbene \"Parola\" sia la traduzione pi\u00f9 comune del sostantivo \"Logos\", altre traduzioni sono state usate. Lo statunitense Gordon Clark (1902\u20131985), teologo calvinista ed esperto di filosofia presocratica, notoriamente tradusse \"Logos\" con \"Logica\": \"In principio era la Logica, e la Logica era presso Dio e la Logica era Dio.\" Con tale traduzione intendeva implicare che le leggi della logica derivavano da Dio e formavano parte della Creazione: non erano quindi un principio secolare imposto sulla \"weltanschauung\" cristiana.\nPrima Lettera di Giovanni 1:1.\nIl tema di viene sviluppato in .\nLogos come Verbo, Sapienza, Rivelazione.\nL'Antico Testamento ha dato un contributo essenziale al messaggio cristologico del Nuovo Testamento in merito a Cristo quale \"Logos\", tradotto con la \"Parola\". La Parola \u00e8 con Dio dal principio ( ), potentemente creativa ( ) e l'autoespressione personificata di Dio (). Come per la sapienza, la parola esprime la potenza attiva di Dio e la sua autorivelazione nel mondo creato. La preghiera di Salomone per la saggezza prende la parola e la sapienza come agenti sinonimi della creazione divina; \"Dio dei padri e Signore di misericordia, che tutto hai creato \"con la tua parola\", che \"con la tua sapienza\" hai formato l'uomo\" (). Pur tuttavia il prologo di Giovanni non inizia dicendo: \"In principio era la Sapienza e la Sapienza era presso Dio, e la Sapienza era Dio\" (cfr. ).\nNonostante il fatto che, nella letteratura del giudaismo pre-cristiano, la saggezza, la parola e anche lo spirito fossero \"possibili alternative sul come descrivere la potenza attiva e immanente di Dio\", ci sono diverse considerazioni per capire perch\u00e9 Giovanni abbia scelto la parola e non la sapienza. In primo luogo, poich\u00e9 \"sophia\" (greco \u03a3\u03bf\u03c6\u03af\u03b1, \"sapienza\") veniva personificata al femminile (per esempio ), poteva sembrare imbarazzante parlare di questa figura femminile che \"veniva fatta carne\", quando Ges\u00f9 era maschio. In secondo luogo, nel giudaismo ellenistico la legge di Mos\u00e8 era identificata con la sapienza ( ) e accreditata con molte delle sue caratteristiche. Annunciare quindi che \"la Sapienza era Dio e fu fatta carne\" avrebbe potuto essere percepita come se \"la Torah era Dio e si fece carne\". Nel giro di pochi anni i cristiani avrebbero identificato il Figlio di Dio e il Logos con la Legge, Tuttavia, n\u00e9 Giovanni n\u00e9 qualsiasi altro autore neotestamentario identific\u00f2 Cristo con la Torah. Terzo, Paolo, Luca (particolarmente negli Atti degli Apostoli) e altri testimoni neotestamentari prepararono la via al Prologo di Giovanni usando \"logos\" per indicare la rivelazione di Dio tramite Cristo.\nSia ai tempi del Nuovo Testamento che in seguito, la \"Parola\" giovannea offr\u00ec ricche possibilit\u00e0 cristologiche. Innanzitutto la possibilit\u00e0 di identificazione e distinzione. Da un lato, le parole procedono da un interlocutore; essendo una sorta di estensione dell'interlocutore, sono in un certo senso identiche a questo (\"la Parola era Dio\"). D'altra parte, una parola \u00e8 distinta da colui che la pronuncia (\"la Parola era con Dio\"). Pertanto, Cristo era/\u00e8 identificato con YHWH, ma da Lui distinto. In secondo luogo, Dio enuncia la Parola divina da sempre (\"in/dal principio\"): la parola \"era\" (e non \"venne ad essere\") Dio. In questo contesto, \"Parola\" apre una riflessione sulla personale preesistenza eterna del Logos-Figlio. Dio non \u00e8 mai stato senza il Verbo.\nIn terzo luogo, le parole rivelano i propri enunciatori. Deprecabilmente, o fortunatamente, le parole esprimono ci\u00f2 che \u00e8 nella nostra mente. Nell'Antico Testamento, \"la parola di Dio\" ripetutamente denota la rivelazione di Dio e la volont\u00e0 divina. Il Vangelo di Giovanni pu\u00f2 spostarsi agevolmente dal linguaggio della \"Parola\" per concentrarsi su \"Dio Figlio unigenito che ha fatto conoscere il Padre\" (). Come il Figlio di Dio, inviato dal Padre, o Figlio dell'uomo che \u00e8 disceso dal cielo, in un modo unico ed esclusivo Ges\u00f9 rivela una conoscenza celeste. Allo stesso tempo, questa Parola offre la luce a tutti coloro che vengono al mondo (), un tema presto sviluppato, con l'aiuto di Filone, del pensiero medioplatonico e/o di quello stoico, da Giustino, Origene e altri.\nQuarto, la cristologia giovannea del Logos introdusse i cristiani non solo a riconoscere l'influenza del Logos fuori del cristianesimo, ma anche a dialogare con pensatori non cristiani. Coloro che sostenevano filoni di pensiero ebraici, platonici e stoici circa il Logos, potevano trovare del terreno in comune con i cristiani, i quali tuttavia, rimasero distinti con la loro affermazione che \"il Logos si era fatto carne\". La nozione di \"Logos\" probabilmente offr\u00ec un ponte pi\u00f9 efficace alla cultura contemporanea di quella di \"saggezza\".\nInfine, quando i cristiani neotestamentari chiamarono il Ges\u00f9 crocifisso e risorto la Parola e Sapienza di Dio, non solo esprimevano la sua identit\u00e0 divina, ma richiamavano anche l'attenzione sul fatto che la cristologia non doveva necessariamente iniziare con l'incarnazione e neanche con la storia di Ges\u00f9 basata sull'elezione e fede religiosa del popolo ebraico. Sostenendo che il mondo intero era stato creato tramite la Sapienza e Parola divine ( ) hanno fatto ben pi\u00f9 di collegare Ges\u00f9 all\"'Ultimo Adamo\", con il punto pi\u00f9 alto della creazione originale nella realizzazione degli esseri umani: lo hanno interpretato come l'agente divino di tutta la creazione. Pertanto la creazione, fin dall'inizio, presenta un volto cristologico.\nNella storia e teologia.\nGiustino.\nSeguendo , uno dei primi apologeti cristiani, Giustino Martire (detto anche Gustino Filosofo) (ca. 150) identific\u00f2 Ges\u00f9 col Logos. Come Filone, Giustino identific\u00f2 il Logos anche con \"Angelo del Signore\" e us\u00f2 tale interpretazione per affermare il cristianesimo con gli ebrei:\nNella sua \"Apologia Prima\", Giustino usa il concetto stoico del Logos come modo per argomentare a favore del cristianesimo con i non ebrei. Poich\u00e9 un pubblico greco avrebbe accettato questo concetto, la sua argomentazione si poteva concentrare sull'identificazione di questo Logos con Ges\u00f9. Tuttavia Giustino non si spinge fino al punto di articolare una dottrina del Logos pienamente coerente.\nCristologia di Calcedonia e Platonismo.\nAnche se gli scrittori cristiani postapostolici si dibatterono con la questione dell'identit\u00e0 di Ges\u00f9 e del Logos, la dottrina della Chiesa che Ges\u00f9 era il Logos non fu mai cambiata. Ciascuno dei primi sei concili, dal Primo Concilio di Nicea (325) al Terzo Concilio di Costantinopoli (680-681), definirono Ges\u00f9 Cristo come vero Dio e vero uomo. Il cristianesimo non ha accettato la tesi platonica che lo spirito \u00e8 \"buono\" e la carne \u00e8 \"cattiva\", e che quindi l'uomo Ges\u00f9 non poteva essere Dio. N\u00e9 accett\u00f2 nessuna delle credenze platoniche che avrebbero fatto di Ges\u00f9 qualcuno allo stesso tempo non pienamente Dio e non pienamente umano. L'insegnamento originale del Vangelo di Giovanni \u00e8: \"In principio era il Logos e il Logos era presso Dio, e il Logos era Dio... \"E il Logos si fece carne e venne ad abitare in mezzo a noi.\"\" La Definizione finale di Calcedonia (confermata da Costantinopoli III) fu che Ges\u00f9 Cristo \u00e8 sia Dio sia uomo e che queste due nature sono inseparabili, indivisibili, inconfuse e incambiabili:\nNel cattolicesimo.\nIl 1\u00ba aprile 2005, il Cardinale Joseph Ratzinger (che sarebbe diventato Papa Benedetto XVI appena due settimane dopo) fece riferimento alla religione cristiana come religione del \"Logos\":\nI cattolici possono usare \"logos\" per riferirsi alla legge morale scritta nel cuore umano, come riportato da (profezia della nuova alleanza): \"Porr\u00f2 la mia legge nel loro animo, la scriver\u00f2 sul loro cuore.\" Giustino scrisse che coloro che non hanno accettato Cristo, ma seguono la legge morale dei propri cuori (logos), seguono Cristo, perch\u00e9 \u00e8 Dio che ha scritto la legge morale nel cuore di ogni persona. Sebbene l'uomo non riconosca Dio esplicitamente, possiede lo spirito di Cristo se osserva le leggi morali di Ges\u00f9, scritte nel proprio cuore.\nIl teologo e sacerdote polacco Micha\u0142 Kazimierz Heller ha affermato che \u201cCristo \u00e8 il logos e ci\u00f2 implica che l'immanenza di Dio nel mondo \u00e8 la Sua razionalit\u00e0.\u201d\nAntitrinitarismo e fede unitaria.\nFotino di Sirmio (300\u2013376) neg\u00f2 che il Logos come Sapienza di Dio avesse avuto una propria esistenza prima della nascita di Cristo. Per Socinus (Lelio Sozzini), Cristo era il Logos ma negava la sua preesistenza: egli era la Parola di Dio quale Suo Interprete (latino:\"interpres divinae voluntatis\"). Nathaniel Lardner (1684\u20131768) e Joseph Priestley considerarono il Logos una personificazione della sapienza di Dio."}
{"id": "1056136", "revid": "1573940", "url": "https://it.wikipedia.org/wiki?curid=1056136", "title": "Chrysolophus amherstiae", "text": "Il fagiano di Lady Amherst (\"Chrysolophus amherstiae\" ()) \u00e8 un uccello della famiglia dei Fasianidi. Il suo nome \u00e8 un omaggio alla contessa Sarah Amherst, moglie di William Pitt Amherst, governatore generale delle Indie, che ne invi\u00f2 i primi esemplari a Londra nel 1828.\nLa specie \u00e8 originaria della Cina sud-occidentale e della Birmania, ma \u00e8 stata introdotta in altri paesi. Ne esiste in particolare una piccola popolazione in Inghilterra, nel Bedfordshire.\nEtimologia.\nI primi esemplari in vita importati in Europa furono due maschi spediti a Londra nel 1828 da William Pitt Amherst, diplomatico inglese e governatore generale delle Indie dal 1824 al 1828. A partire da questi due esemplari Leadbeater descrisse la specie nel 1829 con il nome di \u00ab\"Phasianus Amherstiae\"\u00bb in omaggio a Lady Sarah Amherst (1762-1838). Infatti Lady Sarah, contessa di Amherst e moglie del governatore britannico, ricevette in dono questi due fagiani dal sovrano birmano Bagyidaw, in quanto, si dice, affascinata dalla loro bellezza. Gli uccelli trascorsero due anni in cattivit\u00e0 in India, ma non sopravvissero a lungo in Inghilterra. Lady Amherst scomparve nel 1838, ma il suo nome rimane per sempre associato a questo fagiano.\nLa splendida variet\u00e0 di colori di questa specie le ha valso diversi nomi vernacolari cinesi come \u00abHoua-ze-ki\u00bb o \u00abKwa-kwa-chi\u00bb, che significano \u00abfagiano fiorito\u00bb o \u00abfagiano diamante\u00bb (epiteto che rispecchia anche il corrispettivo nome tedesco \u00abDiamantfasan\u00bb), ma il nome ufficiale cinese \u00e8 \u00abBaifu jinji\u00bb. Padre David, nel 1877, rifer\u00ec che a causa della sua predilezione alimentare per i germogli di bamb\u00f9, i cinesi gli avevano attribuito il nome locale di \u00abSeng-ky\u00bb, vale a dire \u00abgallina delle gemme\u00bb (Hennache &amp; Ottaviani 2006).\nDescrizione.\nDimensioni.\nIl maschio misura 100-130 cm di lunghezza, dei quali 80-110 spettanti alla coda, per un peso di 650-900 g. La femmina, molto pi\u00f9 piccola, misura 55-70 cm di lunghezza, dei quali 30-45 spettanti alla coda, per un peso di 600-750 g.\nAspetto.\nNel maschio il capo \u00e8 sormontato da una cresta composta da lunghe piume filiformi rosso scarlatto. La pelle nuda attorno agli anelli oculari \u00e8 di colore azzurrognolo-grigiastro; la faccia, il mento e la gola sono in nero metallico macchiato di verde; la parte superiore del petto \u00e8 di un brillante verde metallico con iridescenze bluastre che contrasta fortemente con il bianco candido della zona inferiore e ventrale. La mantellina, che si presenta molto ampia e arrotondata, \u00e8 composta da penne bianche con gli apici esterni bordati di nero cangiante in blu che conferiscono a tutto l'insieme un aspetto squamato. I fianchi sono di colore blu intenso; il dorso e le ali sono blu-verdi con riflessi metallici sfumanti nel nero. Il groppone \u00e8 giallo dorato, con le copritrici superiori della coda e le frangiature esterne rosso scarlatto; la coda, molto lunga, \u00e8 bianca con pesanti barrature e variegature nere che nel complesso la fanno apparire argentata. L'iride \u00e8 bianco-argentea, il becco e le zampe, con i tarsi dotati di speroni, sono grigio-azzurrognoli.\nLe femmine presentano una colorazione generale bruno-camoscio-rossiccio scuro con barrature nere. L'iride \u00e8 color marrone scuro; la pelle nuda intorno agli anelli oculari, il becco e le zampe si presentano di colore azzurrognolo-grigiastro; gli speroni sono assenti o solo minimamente accennati. Nel complesso possono essere facilmente confuse con le femmine di fagiano dorato, ma generalmente sono pi\u00f9 grosse e presentano marcature del piumaggio maggiormente accentuate, mentre le zone di pelle nuda intorno agli anelli oculari e le zampe sono di colore azzurrognolo-grigiastro e non giallognolo come nelle femmine di fagiano dorato; la presenza di colore giallo in queste zone del corpo \u00e8 indice di ibridazione con quest'ultimo.\nGli immaturi assomigliano alle femmine adulte sino a circa un anno di et\u00e0, ma successivamente i colori si fanno evidenti. Tuttavia, \u00e8 possibile riconoscerne il sesso anche molto prima osservando il colore dell'iride, che si presenta marrone scuro nelle femmine e bianco-argentea nei maschi.\nIl fagiano di Lady Amherst \u00e8 strettamente imparentato con il fagiano dorato (\"Chrysolophus pictus\"), con il quale pu\u00f2 ibridarsi, dando vita a prole fertile e variopinta.\nBiologia.\nComportamento.\n\u00c8 un fagiano sfuggente e difficile da avvicinare, che si sposta furtivamente allo scoperto e si ritira immediatamente a nascondersi al margine della foresta in caso di pericolo. I maschi tradiscono la loro presenza quando lanciano i loro richiami all'alba, appollaiati sugli alberi (Hennache e Ottaviani, 2006).\n\u00c8 stato osservato da solo, in coppia o in gruppi di tre. Secondo Cheng (1963), i gruppi costituiti da un maschio in compagnia di una o due femmine costituiscono la norma, mentre le bande comprendenti da 20 a 30 individui si formano solo occasionalmente in autunno e in inverno. In caso di inverni rigidi, queste bande fuggono dalle forti nevicate e si rifugiano nelle vallate per concentrare la loro attivit\u00e0 nei campi mietuti, in cerca di nutrimento.\nAlimentazione.\nCheng (1963) segnala che, quando \u00e8 in cerca di cibo, il fagiano di Lady Amherst rovista nella ghiaia e rivolta i ciottoli ai piedi dei boschetti di bamb\u00f9 e persino in acque poco profonde alla ricerca di insetti. Cheng \"et al.\" (1978) aggiungono che gli stomaci di nove esemplari catturati nelle province del Sichuan e dello Yunnan contenevano chicchi di grano, nocciole, semi e sassolini. Infine, dei pulcini sono stati visti nutrirsi di lamponi (\"Rubus\" spp.), mirtilli rossi (\"Vaccinium sprengelii\") e coriaria (\"Coriaria nepalensis\") (Han \"et al.\", 1989).\nRiproduzione.\nLa parata nuziale \u00e8 simile a quella del fagiano dorato: il maschio, con il collare aperto, insegue instancabilmente la femmina correndo, talvolta addirittura saltellando. Una volta avvicinatosi, spiega al massimo il lato del collare rivolto verso di lei, abbassa le ali per rivelare le piume rigonfie del groppone e allarga leggermente la coda, mettendo in mostra le larghe timoniere delimitate dalle copritrici superiori della coda, color rosso-arancio. Finch\u00e9 la femmina resta immobile (\u00e8 spesso impegnata a nutrirsi), mantiene questa postura, ma in caso di fuga la insegue nuovamente con entusiasmo, le gira incessantemente intorno e cerca di sbarrarle il passaggio per esibire nuovamente il suo collare aperto a ventaglio. Se essa fugge di nuovo, si volta improvvisamente e ripete la sua esibizione dalla parte opposta. Talvolta cerca di posare una zampa sul dorso della femmina o di artigliarle i fianchi fino a quando essa non cede adottando un atteggiamento di sottomissione che provoca immediatamente l'accoppiamento. Quando la copulazione \u00e8 finita, il maschio emette un breve sibilo di eccitazione (Hennache e Ottaviani, 2006).\nHan \"et al.\" (1988, 1989, 1990) hanno condotto studi sul campo sulla biologia riproduttiva nella regione di Gulu, nella provincia dello Yunnan. I maschi adottano un comportamento nettamente territoriale attraverso l'emissione di richiami in un biotopo specifico di foreste di conifere e di foreste secondarie di pini (\"Pinus armandii\") dove hanno effettuato le proprie parate nelle piccole radure a partire dalla met\u00e0 di marzo. Il periodo della deposizione inizia a met\u00e0 aprile, periodo nel quale non vi sono pi\u00f9 maschi nel settore. Il nido \u00e8 una piccola cavit\u00e0 rotonda e poco profonda, creata raschiando sul terreno, tappezzata con foglie secche e dissimulata ai piedi di un cespuglio o sotto un ramo morto; quattro nidi esaminati contenevano sei uova, uno solo ne conteneva sette.\nDistribuzione e habitat.\nIl fagiano di Lady Amherst \u00e8 presente nella Birmania nord-orientale, nello Yunnan, nel Guizhou centrale e occidentale, nel Tibet sud-orientale e nel Sichuan centrale. Secondo Cheng (1963), la specie predilige in particolar modo i fitti boschetti di bamb\u00f9 e le boscaglie spinose sui versanti delle colline rocciose e delle montagne tra 2100 e 3600 metri di altitudine (in alcuni luoghi dello Yunnan anche fino a 4500 metri) e di solito non frequenta le foreste.\nIn passato, una popolazione selvatica autosufficiente era stata introdotta con successo in Inghilterra, la cui roccaforte era nel West Bedfordshire. Lady Amherst introdusse per la prima volta questo fagiano ornamentale nelle sue tenute, vicino all'abbazia di Woburn del duca di Bedford, dove gli uccelli venivano anche abbattuti come selvaggina e incrociati con altre specie di fagiani esotici. Tuttavia, dalla fine del 2015 si ritiene che la specie sia stata estirpata in Gran Bretagna senza avvistamenti confermati da marzo 2015. Nel 2020, un giovane maschio sarebbe stato avvistato a Stourbridge, West Midlands.\nConservazione.\nLa specie \u00e8 stata considerata \u00abindubbiamente florida negli habitat favorevoli\u00bb da Madge e McGowan (2002), che ne hanno stimato il numero in diverse decine di migliaia di esemplari. Tuttavia, Fuller e Garson (2000) la considerano prossima alla minaccia. La causa principale della sua diminuzione \u00e8 la distruzione dell'habitat con conseguente frammentazione delle popolazioni. Bisogna aggiungere che le spoglie di questi animali vengono vendute come articoli ornamentali nei mercati cinesi, cos\u00ec come non \u00e8 raro trovare esemplari vivi, chiusi in gabbia, nei mercati alimentari tradizionali (Howman, 1993)."}
{"id": "1056137", "revid": "1610933", "url": "https://it.wikipedia.org/wiki?curid=1056137", "title": "Fagiano di Lady Amherst", "text": ""}
{"id": "1056139", "revid": "115572602", "url": "https://it.wikipedia.org/wiki?curid=1056139", "title": "Interview", "text": ""}
{"id": "1056140", "revid": "228587", "url": "https://it.wikipedia.org/wiki?curid=1056140", "title": "Sis", "text": ""}
{"id": "1056147", "revid": "254401", "url": "https://it.wikipedia.org/wiki?curid=1056147", "title": "Chiesa di San Giorgio (Genova)", "text": "La chiesa di San Giorgio \u00e8 un edificio religioso del centro storico di Genova, situato in Piazza San Giorgio.\nStoria.\nL'Exercitus e l'antica piazza.\nIl culto di San Giorgio in Genova sarebbe stato importato in epoca bizantina. Da allora mantenne un legame con l'esercito: il santo, gi\u00e0 protettore della milizia bizantina e venerato dai militari, \u00e8 nel Vexillum tenuto in San Giorgio, lo stendardo militare della Repubblica di Genova che era posto accanto allo scettro dei comandanti dell'armata.\nL'attuale piazza San Giorgio su cui sorge la chiesa si suppone fosse il Forum romano della citt\u00e0. Si mantenne infatti sino a tutto l'Alto Medioevo l'uso di convocare qui il popolo; inoltre da qui si calcolano le distanze in miglia romane sulle vie Aurelia e Postumia (da cui i nomi Quarto \u2013 IV milium -, Sestri \u2013 VI milium -, Pontedecimo - Pons ad X milium).\nLa connessione tra San Giorgio ed Exercitus bizantino fa ipotizzare una chiesa o cappella a lui dedicata in questo punto; a Genova infatti i Bizantini tenevano un forte presidio, diretto nel 544 da Bono, nipote del Generale Giovanni. Sarebbe sorta allora la prima cappella di S. Giorgio, nel Foro accanto al presidio militare.\nPrime notizie e concessione della parrocchialit\u00e0.\nIl primo documento che conferma l'esistenza della chiesa risale al 947. Ad esso segue nel 964, anno III del regno di Ottone I in Italia, una pergamena che nomina la cappella di San Giorgio relativamente alla permuta di beni tra Eldeprando, figlio di Zangulfo, e Teodolfo, vescovo di Genova.\nDel gennaio 1139 \u00e8 un atto di donazione fatto nella chiesa di San Giorgio dai consoli ai figli di Rolando e Guidone da Paxano (da Passano). Stando ad esso si pensa la chiesa fosse collegiata e non pi\u00f9 solo cappella o basilica. Siro II, divenuto primo arcivescovo di Genova nel 1132 (il vescovado genovese fu eretto in sede metropolitana nel 1132-1138), nel 1143 fece compilare il registro della Curia Arcivescovile. Nell'Alto Medioevo le chiese minori erano in genere oratori o basiliche e la disposizione di Siro II trasformava in parrocchie quelle dipendenti dalla cattedrale. L'uffizio concesso ai parroci passava dall'approvazione del vescovo e dei suoi canonici, detti \"cardinales\", \"de cardine\" o \"cardines\". Stesso passaggio nella Diocesi si svolge con le chiese subordinate alle Pievi. Le parrocchie acquistano allora un capitolo di canonici con a capo un prevosto. I preposti delle sette chiese cittadine erano eletti dagli arcivescovi, cui spettava anche la nomina degli abati di Santo Stefano, San Siro, San Benigno.\nSan Giorgio medioevale.\nNel 1147 a San Giorgio \u00e8 fatta l'offerta per l'impresa di Almer\u00eda. Da Almeria conquistata vengono portate nella chiesa dal sacerdote Vassallo le due porte di bronzo.\nNel 1379, per la vittoria di Luciano Doria sui Veneziani capitanati da Vettor Pisani, si alza in San Giorgio un altare dedicato a San Giovanni e si stabilisce per il 6 maggio la solenne offerta di un pallio d'oro da parte delle signorie di Citt\u00e0 unitamente agli abitanti.\nA met\u00e0 del Quattrocento si aggiunge l'altare di San Bernardino, santo il cui culto recentissimo era in rapida diffusione, officiato dall'Arte dei Merciari: nel dicembre 1454 al convegno delle parti per la concessione sono il Prevosto, i due canonici, il Capitolo, l'Arte dei Merciai e il notaio Andrea de Cario. L'altare esiste ancora nel Settecento, a sinistra dell'ingresso, ma in rovina.\nLa ricostruzione della chiesa.\nNel 1550 la chiesa medioevale \u00e8 pericolante e i parrocchiani chiedono al Prevosto Bernardo Boero e al dotto Gio Batta Chiappe di porvi rimedio. La richiesta fu trascurata e per dodici anni la chiesa non fu officiata. I parrocchiani fecero allora richiesta al pontefice per ripararla e riedificarla a loro spese. Papa Pio IV, il teatino Gian Pietro Carafa, ne fece Commissione all'Arcivescovo genovese Agostino Salvago, con Bolla del 9 agosto 1565.\nIl giuspatronato nel 1566 fu rilasciato ai soli parrocchiani residenti. Oltre al giuspatronato gli abitanti ricevettero lo Ius Nominandi in perpetuo del prevosto. Con Lettera Apostolica del 14 aprile 1564, l'amministrazione della parrocchia \u00e8 conferita al \"dotto\" Gio Batta Chiappe.\nIl rinnovo procede lentamente: ancora il 13 ottobre 1585 il nuovo prevosto salda un conto per i lavori di restauro. Per la ricostruzione si segnala il nobile Nicol\u00f2 Raggi, che incarica Luca Cambiaso dell'esecuzione degli affreschi. Questo ciclo pittorico su parete fu distrutto dalle storiette successivamente affrescate da Gio Battista Castello nel rifacimento pittorico del Seicento. Probabile che anche per il coro, tra il 1570 e il 1580, a Luca Cambiaso venissero commissionate le tre tele, tra le quali quella della decapitazione di San Giorgio \u00e8 considerata come uno dei suoi capolavori.\nNel 1608 muore il prevosto Gio Batta Chiappe. I parrocchiani eleggono suo successore il reverendo Gio Maria Gando, elezione confermata dall'arcivescovo Orazio Spinola (atto del notaro Marc'Antonio Molfino del 31 gennaio 1609).\nI Teatini a San Giorgio.\nL'ordine dei Teatini, fondato a Roma nel 1524 da San Gaetano di Thiene assieme ai compagni Gian Pietro Carafa (futuro Papa Paolo IV), Bonifacio de Colli e Paolo Consiglieri o Ghisleri, nella seconda met\u00e0 del Cinquecento era stato introdotto in Genova ma senza una dimora in citt\u00e0. Dapprima ebbe sede in Santa Maria Maddalena, quindi il 15 agosto 1575 in San Siro.\nIl 31 maggio 1624 l'arcivescovo di Genova Domenico De Marini scrive a Carlo Barberini, teatino di San Siro, sulla concessione ai Tatini di aprire un oratorio presso San Giorgio, in una casa di loro propriet\u00e0. Nel giugno 1624 i Teatini aprono al piano terra di questa loro casa, che si trovava in piazza San Giorgio, una chiesa dedicata a San Carlo Borromeo. La aprono nell'agosto 1624, ma la cosa non \u00e8 bene accetta dal prevosto di San Giorgio che vi vede una concorrenza al suo officio. Dalla parrocchia di San Giorgio arrivano le proteste che portano alla chiusura di tale chiesa da parte del Senato. Gi\u00e0 il 2 marzo 1629, per\u00f2, la chiesa \u00e8 restituita e i Teatini possono tornare a celebrarvi la Messa.\nLa situazione si sblocca nel marzo 1629 con la morte di Gio Maria Gando, prevosto di San Giorgio. Lo stesso giuspatronato di San Giorgio \u00e8 proposto ai Teatini di San Siro dagli stessi parrocchiani, che rinunciano con ci\u00f2 al loro giuspatronato della chiesa. Papa Urbano VIII ufficializza la concessione con un Breve apostolico del 30 maggio 1629.\nIl nuovo prevosto teatino \u00e8 Ottavio Ferrari. Dissidi sorti con l'arcivescovo De Marini ritardano ancora l'insediamento dei Teatini, cui si colloca tra il 1631 ed il 1632.\nAl prete Campanaro, per ordine della Congregazione di Roma, viene tolto dal possesso della chiesa di San Giorgio, che viene concessa ai Padri Teatini e assegnata al prete Domenico Giordano.\nLa ricostruzione della chiesa.\nCon l'entrata dei Teatini riprendono anche i lavori di ristrutturazione. Nel settembre 1657 i padri Giovanni Battista Bertolotti e Gio Francesco da Dieci richiedono all'arcivescovo Stefano Durazzo l'autorizzazione per un rifacimento con ingrandimento, con la motivazione di voler ottemperare al testamento di novizio Teatino, della famiglia dei Da Dieci, che aveva lasciato in eredit\u00e0 una somma da utilizzarsi per questo fine. La richiesta, per\u00f2, non ha esito positivo.\nL'11 maggio 1658 la supplica giunge al Papa: il consenso arriva due anni dopo da Papa Alessandro VII, che conferisce loro il dominio assoluto della chiesa e della parrocchia.\nIl cantiere viene dunque avviato: ignoto per\u00f2 il nome del progettista. La chiesa viene raddoppiata di dimensioni sia in pianta che in alzato. Dei disegni rimane un primo progetto con cupola ovale, sorretta da quattro pilastri. Lo sconosciuto progettista lascia in esso una scritta in francese in cui parla della cupola a pianta ovale. Resta anche un secondo progetto del 26 luglio 1697, di firma illeggibile, con cupola a pianta rotonda ed otto pilastri anzich\u00e9 quattro, progetto analogo a quello eseguito.\nLa cupola.\nPer il disegno della cupola, William Piastra ipotizzava l'intervento o il suggerimento di Giovanni Antonio Viscardi, architetto della seconda met\u00e0 del Seicento. Questi, tra il 1692 e il 1695, aveva svolto la sua attivit\u00e0 presso i Padri Teatini. Era poi tornato in Germania dove era rimasto a lungo nel primo decennio del Settecento. A conferma di questa ipotesi, Viscardi a Freystadt costru\u00ec il santuario di Maria Ausiliatrice, La Maria-Hilf-Kirche, che mostra, pur con le differenziazioni regionali, l'impostazione della cupola posta in maniera da coprire tutto il vano interno della chiesa e spingere le facciate verso l'esterno, avanzandone il centro.\nL'iter progettuale venne concluso accettando la planimetria dell'architetto Giacomo Lagomaggiore, approvata nel 1695 dal Magistrato dei Padri del Comune, che insisteva sugli ampliamenti viari in Via Giustiniani e in Piazza San Giorgio.\nNel 1701 la chiesa di San Giorgio \u00e8 terminata sia nei muri perimetrali, sia nella cupola, e nell'anno 1700 \u00e8 rinnovata la consacrazione.\nLa ricostruzione della cupola e la battaglia burocratica.\nL'ultimo parroco Teatino \u00e8 Leandro Nasi, morto il 2 giugno 1800. Gli succede nello stesso anni il reverendo Gerolamo Vannenes, appartenente al clero secolare, che regge la parrocchia sino al 10 marzo 1816. Nel 1812 si hanno i primi cedimenti della cupola e, quasi subito, la si ripara a carico della citt\u00e0, su progetto del mastro Agostino Pareto. La chiesa subisce, come molte altre, numerosi sequestri di beni immobili, che il reverendo Vannenes difende strenuamente riuscendo pi\u00f9 volte nel suo intento.\nIl 6 gennaio 1821 crolla parte della cupola. L'Uffizio Edile dispone lo sgombero delle macerie e ordina un rapido restauro; ma sostiene di non dover sostenere le spese delle impalcature che lascia a carico della chiesa. L'Uffizio comunica inoltre al parroco che avrebbe pagato la Civica Cassa solo fino a una certa data, interrompendola per\u00f2 a quella scadenza non spettandogli in base alla Legge sulle Fabbricerie del 30 dicembre 1809. Era un'interpretazione errata di tale norma che l'amministrazione civica faceva sua per mancanza di soldi, pretendendo da parte del parroco il pagamento per ponteggi e restauro.\nIl 6 febbraio 1822 il Reverendo Pietro Rell, parroco di San Giorgio, rivolge una supplica all'arcivescovo e alla segreteria per gli affari interni di Torino, onde recuperare l'offerta annuale per il santo protettore. Pietro Rell invoca l'eccezionalit\u00e0 dell'occasione e l'analogia a quanto era accaduto per San Lorenzo e San Pietro in Banchi; San Giorgio che era di pari antichit\u00e0 e pertanto di pari diritto da restaurarsi a spese della civica amministrazione. Inoltre il demanio aveva trattenuto tutti i beni di San Giorgio, incamerando i beni dei Teatini essendo un ordine soppresso, ed insieme a questi aveva illegalmente aggiunto quelli posseduti a parte dalla chiesa di San Giorgio come parrocchia, per cui la parrocchia non poteva pi\u00f9 sostenere spese.\nIl parroco minaccia di rivolgersi a Torino. Il Corpo della citt\u00e0 scrive le sue ragioni contro il parroco, che invia al conte Ruggero Gaspero Gerolamo, ministro dell'Interno di Carlo Felice. Il ministro si chiede chiarimenti all'Arcivescovo genovese Luigi Lambruschini, che ne informa a sua volta il parroco Rell. Il parroco invia a Torino una documentazione che precisa fossero dovuti a San Giorgio l'olio perpetuo per le lampade sull'altare e una somma annua versata alla parrocchia dai Serenissimi Collegi, venuta meno poco prima del 1815. Ma per la Civica Amministrazione questi oneri erano da cedere al Tesoro e non alla parrocchia. Il 13 febbraio 1822 la Segreteria di Stato per gli Affari Interni da Torino invia la sua risposta ma i lavori restano fermi per tutto il 1822.\nL'8 gennaio 1823 l'Ufficio degli Edili ingiunge ai Fabbriceri di riparare la cupola a proprie spese. Il parroco ribatte scrivendo ai sindaci della citt\u00e0 la risposta di Torino. Allora qualche mese dopo arrivano dall'Ufficio degli Edili gli avvisi per disarmare la cupola dalle impalcature. Il 5 agosto 1822 viene in San Giorgio Carlo Barabino, incaricato dell'Ufficio Edili, a spiegare l'ingiunzione a motivo di pubblica incolumit\u00e0 di eliminare la cupola e quindi togliere i ponteggi. Le lettere-risposta di Rell erano comunicate senza essere spedite ai membri del Corpo Decurionale; in esse il parroco si mostrava scandalizzato dell'intrusione-intimazione del Barabino, e dell'affronto per l'ordine di scoperchiare la chiesa. Un'altra richiesta di togliere i ponteggi arriva nel settembre dello stesso anno.\nSi apre cos\u00ec una lunga battaglia burocratica, combattuta a colpi di corrispondenza, appelli alle leggi precedenti sulle fabbricerie e suppliche alle autorit\u00e0 di Torino. La questione si chiude solamente nel 1825, quando Rell ottiene finalmente la restituzione di alcuni beni immobili ingiustamente sottratti, sfruttando i quali, e aggiungendo le elemosine dei fedeli, il restauro della chiesa pot\u00e9 essere concluso.\nAltri lavori e migliorie ottocentesche.\nTra il 1816 e il 1821 si effettuano migliorie nel battistero, nell'altare di Sant'Andrea Avellino, in quello di Nostra Signora della Misericordia e altri.\nIl 1836 \u00e8 la probabile data di decesso di Pietro Rell, malato e forse di fatto gi\u00e0 sostituito da qualche anno da Giuseppe Terrile. Quest'ultimo gli succede ufficialmente il 25 gennaio 1836 con disposizione dell'arcivescovo Placido Maria Tadini.\nTadini voleva sostituire la statua della Madonna della Misericordia, a suo parere \"da vestire\", ma desiste dall'impresa per volgere ad altre spese le somme a disposizione. Nel febbraio 1840 Giacomo Celesia dona una statua in marmo della Madonna, proveniente da un suo stabile sito agli Angeli. Si restaura la cappella a destra dalla parte del quadro di Sant'Andrea Avellino, spesa sostenuta da Giuseppe Storace. Volendo rendere la chiesa pi\u00f9 simmetrica nelle due cappelle centrali, si decide di smuovere da quella di sinistra il quadro di San Gaetaano di Thiene, da collocarsi nella cappella piccola di destra (la seconda darebbe da dedicarsi alla Madonna della Misericordia, e quella di fronte a sinistra a San Raffaele Arcangelo). Nell'agosto 1840 iniziano i lavori, terminati l'anno successivo con la benedizione della statua della Madonna della Misericordia, donata dal Celesia. Nella parte alta della cappella sono dipinte le Storie di Ester davanti ad Assuero, di Giuseppe Isola. Gli ornamenti sono di Gerolamo Centenaro.\nSono effettuati altri lavori nella seconda met\u00e0 del secolo, pagati al marmista Michele Romagnino. Nel 1888 l'arredo della cappella grande a destra \u00e8 completato con l'altare di marmo fino con intarsio di diversi marmi fini.\nAntonio Ramorino, residente a San Pietroburgo, il 17 ottobre 1844 scrive donando un quadro di Claudio Cohelo, pittore spagnolo e seguace del Rubens, alla chiesa. L'opera, \"Santa Maria Addolorata col Figlio deposto dalla Croce tra le braccia\", viene collocata nella terza cappella a sinistra dove era il crocifisso ligneo. Presso gli archi sopra la tribuna Giuseppe Isola affresca gli Evangelisti. Nel 1851 si pongono marmi, balaustre, stucchi, dorature nella cappella di San Gaetano di Thiene, a spese di Giacomo Pittaluga, coma da iscrizione in loco.\nLa costruzione della facciata.\nRestava da terminare la facciata, ancora in muratura grezza. Nel 1859 si propone un progetto steso dall'architetto Andrea Carpineti, che viene presentato al Consiglio Delegato della Citt\u00e0. Dall'ufficio comunale gli si impongono piccole varianti, ad esempio di eliminare il basamento e di proporre la tinteggiatura. Accettando queste clausole, il 5 aprile 1859 il progetto di facciata \u00e8 approvato.\nI lavori iniziano poco dopo. Tolto lo zoccolo, vengono aggiunte le lesene di marmo, i capitelli congiunti da festoni a catenaria di stucco e le due porte laterali. Nello spazio rettangolare in alto sulla facciata Giuseppe Isola affresca un san Giorgio, oggi quasi del tutto scomparso. Il 23 ottobre 1869 muore il parroco Giuseppe Terrile. Nell'occasione viene scoperto il busto del Terrile, opera di Giuseppe Molinari, posto nella parte esterna della prima cappella di sinistra, ee attualmente nella sacrestia.\nIl 21 giugno 1871 diviene parroco Giuseppe Parodi, che nel 1872 commissiona al pittore Santo Panario un San Giuseppe e la via Crucis, eretta canonicamente nel 1879. Negli stessi anni si acquista il pulpito di marmo.\nNel 1884 un'altra caduta di calcinacci danneggia la cupola. Il Municipio d\u00e0 ingiunzione per le riparazioni; la fabbriceria non ha fondi e si rivolge all'Economato Generale dei Benefizi Ecclesiastici con sede a Torino. Nel 1890 la cupola viene riparata, ma ancora il 19 dicembre 1892 il podest\u00e0 Eugenio Broccardi delibera lavori di irrobustimento per essa. Nel 1885 sono posti stucchi e marmi per la cappella del Beato Marinoni e stessa cosa viene fatta nel 1887 per la cappella di Santa Caterina da Genova, con stucchi del Centanaro e marmi e indorature di Giuseppe Massardo.\nAi primi del Novecento il prevosto Giuseppe Parodi restaura i pilastri con diaspro di Sicilia al centro e fasce alternate in broccatello di Spagna e giallo antico di Siena. Per lo zoccolo si ricorre alla breccia africana. Vengono infine sistemati quattro tondini di lapislazzuli per pilastrata e una fascetta di mero paragone.\nIl campanile e il cavalcavia di collegamento con chiesa.\nIl campanile della chiesa era la vecchia torre Alberici. Per adattarlo alla nuova funzione la parte terminale merlata era sostituita dai due piani del Sei-Settecento, il primo a pianta quadrata, l'altro a pianta tonda con cupoletta. Questo campanile viene incorporato a fine Seicento nell'edificio del convento restaurato. Soffre di instabilit\u00e0 statica avendo poggiato le sue fondamenta sul rivo parallelo alla clavica dei Giustiniani. Nel stesso secolo \u00e8 costruito un cavalcavia aereo che va dal campanile alla chiesa-convento.\nIl 9 febbraio 1847 \u00e8 dato il progetto di restauro del cavalcavia, eseguito dall'architetto Carpineti, e presentato ai Sindaci di Citt\u00e0. Nell'agosto 1847 arriva il benestare del Corpo Decurionale a patto che il cavalcavia in ferro e vetro sia pi\u00f9 semplice di quello progettato. Dal campanile furono tolti i rosoni in ferro battuto perch\u00e9 pericolanti: essi erano stati posti sulle quattro semisfere foggiate a guisa di portafiori, sugli angoli del terrazzo del campanile. Prima era stato tolto anche il San Giorgio in ferro battuto sulla sua estremit\u00e0. Altre riparazioni della torre sono nel 1894, un consolidamento, nel 1935, con riparazioni a seguito dei danni di un temporale, nel 1938 con il cambio delle chiavi di concatenazione e nel 1945 con riparazioni a seguito dei danni dai bombardamenti. Nel 1836 vi erano tre delle quattro campane di bronzo, le quali non sono rimosse dopo il decreto del 23 aprile 1942, al contrario delle altre campane.\nI danni della Seconda Guerra Mondiale.\nIl bombardamento del 23 ottobre 1942 lascia solo danni alla copertura e ai locali di servizio. Quello del 13 agosto 1944 comporta danni rilevanti, colpendo e facendo crollare il palazzo Lagorio, all'angolo dei vicoli del Fumo e di San Giorgio. La caduta di parti in muratura sfonda il muro della chiesa presso l'altare della Misericordia, dove sono devastati l'altare, la predella e le balaustre, ma le statue della Vergine e del Beato Botta restano intatte tra le macerie.\nLe riparazioni della Sovrintendenza del 1944 sono dirette dal sovrintendente Carlo Ceschi. Si esegue velocemente un muro di mattoni sulla rottura e il preventivo di spesa \u00e8 presentato alla Commissione per i danni bellici con sede in Pammatone.\nIl parroco Rodolfo Serra, assieme all'Ufficio delle Belle Arti del Comune ed ai parrocchiani, conduce il restauro dell'altare della Misericordia. Vanno perduti l'affresco di Giuseppe Isola di Ester e Assuero, una foto del quale resta nella sacristia della chiesa.\nL'ultimo parroco di San Giorgio fu Monsignor Serra, morto nel 1952. Il 7 marzo 1961 cessa l'attivit\u00e0 parrocchiale di San Giorgio; diviene rettore il parroco di San Lorenzo e il titolo \u00e8 trasferito a Sestri Ponente.\nLa chiesa \u00e8 attualmente affidata in gestione temporanea alla comunit\u00e0 ortodossa genovese; in particolare vi vengono officiate le funzioni della Chiesa della Santissima Trasfigurazione, dipendente dal Patriarcato di Mosca.\nOpere.\nDa destra:\nQuesti quadri di Cambiaso vengono restaurati tra il settembre 1851 e l'ottobre 1852 da Filippo Bernacca. Fuori dal Sancta Sanctorum sono, sul pavimento, tre lapidi. Quella a sinistra, oggi ancora scarsamente leggibile, risale al 1677; le altre, illeggibili, sono coeve. A sinistra del Sancta Sanctorum:"}
{"id": "1056150", "revid": "228587", "url": "https://it.wikipedia.org/wiki?curid=1056150", "title": "Nuoto ai Giochi della XXVIII Olimpiade - 50 metri stile libero maschili", "text": "La gara dei 50 metri stile libero maschili dei Giochi di Atene 2004 si \u00e8 svolta il 19 e 20 agosto. Gli atleti iscritti alla gara sono stati 86, in rappresentanza di 77 nazioni.\nLo statunitense Gary Hall Jr. ha conquistato il suo secondo oro olimpico consecutivo nella specialit\u00e0, precedendo in finale Duje Draganja, primo croato a salire su un podio olimpico nel nuoto, e il sudafricano Roland Schoeman.\nCalendario.\nLa gara si \u00e8 svolta in tre turni. I primi sedici classificati delle batterie si sono qualificati per le semifinali e i primi otto delle semifinali hanno raggiunto la finale.\nRecord.\nPrima di questa competizione, il record del mondo e il record olimpico erano i seguenti.\nDurante l'evento non \u00e8 stato migliorato nessun record."}
{"id": "1056152", "revid": "125594360", "url": "https://it.wikipedia.org/wiki?curid=1056152", "title": "Giorgio Lauro", "text": "Grande appassionato di pallacanestro, da giovane ha militato nelle giovanili della Olimpia Milano, che allora si chiamava \"Billy\".\nBiografia.\nCominci\u00f2 la sua carriera a 18 anni, lavorando per l'emittente milanese Radio Popolare alla trasmissione \"Bar Sport\". Dopo aver commentato gli Europei del 1988, nella tarda primavera del 1990 gli viene assegnata la conduzione delle radiocronache dei Mondiali di calcio giocati in Italia, radiocronache che fa insieme a Marco Ardemagni, Sergio Ferrentino e altri due conduttori storici della trasmissione: Andrea Zamboni detto \"Il verbo\" e Sandro Pell\u00f2.\nDal 1997 passa alla Rai, dove per 4 anni \u00e8 inviato di Caterpillar.\nDal 2000 inizia a condurre Catersport, insieme a Sergio Ferrentino e Marco Ardemagni, trasmissione sportiva in onda fino al 13 maggio 2012.\nCon Catersport ha commentato tre Olimpiadi estive (Sydney 2000, Atene 2004 e Pechino 2008) e una invernale (Torino 2006). Nel 2012 commenta insieme a Marco Ardemagni e Filippo Solibello le Olimpiadi estive (Londra 2012) come conduttore della trasmissione Caterpillar AM Olimpico.\nPer due anni \u00e8 stato conduttore, assieme a Flavia Cercato, della trasmissione radiofonica di Radio 2 \"La Tv che balla\", un programma dedicato alla televisione.\nNel giugno e luglio 2007, assieme a Claudio Sabelli Fioretti, ha intrapreso \"La marcia del cazzeggio\" partendo dalla localit\u00e0 di residenza di Sabelli Fioretti (Masetti di Lavarone in Trentino) e giungendo dopo 28 tappe al paese che gli ha dato i natali (Cura di Vetralla). \nDa questa esperienza, raccontata anche nel blog www.apiedi.blogspot.com, \u00e8 nato un libro scritto con Claudio Sabelli Fioretti chiamato \"A piedi\", edito da Chiarelettere.\nA settembre 2008 e febbraio 2009, oltre a Catersport, conduce, con lo stesso Sabelli Fioretti, per una settimana, il programma di Radio2 \"La mezzanotte di Radio2 - La prima volta\".\nNell'estate 2009 conduce, sempre con Sabelli Fioretti, su Radio1 Rai \"Un giorno da pecora\", programma che viene ripreso nell'inverno successivo su Radio2.\nOspite frequente dei due, soprannominati rispettivamente \"l'anziano Sabelli\" (per merito di Massimo Cirri) e \"il simpatico Lauro\" era il presidente emerito della Repubblica Francesco Cossiga indicato nella trasmissione come DJK.\nIl programma continua tuttora ed \u00e8 incentrato su interviste a politici e personaggi noti in studio e al telefono. Immancabile l'intervento telefonico del sedicente Mago Otelma (apostrofato dai conduttori \"divino\", quasi sempre da amene localit\u00e0 turistiche, \"ove si reca in ritiro spirituale\") che fa l'oroscopo all'ospite in studio.\nDa febbraio 2015 conduce \"Radio2a0\" sempre su Radio2 con Cristiana Capotondi, trasmissione che sdrammatizza il calcio. \nDal 14 settembre 2015 continua a condurre il programma radiofonico \"Un giorno da pecora\" insieme a Geppi Cucciari, dapprima su Radio2 e poi su Radio1. \nNel Gennaio del 2022 nel corso dell'Elezione del Presidente della Repubblica ha ottenuto 3 voti. 3 voti al primo e al secondo scrutinio. "}
{"id": "1056157", "revid": "406204", "url": "https://it.wikipedia.org/wiki?curid=1056157", "title": "Giuseppe Ravizza", "text": "A lui, grazie all'incontro con l'inventore Pietro Conti, si deve la prima macchina per scrivere.\nBiografia.\nRavizza nacque a Novara nel 1811 e dedic\u00f2 quasi tutta la sua vita allo studio del problema della scrittura a macchina. Proveniva da un'illustre benestante famiglia novarese (uno dei suoi antenati fu Benedetto Cortesella, detto il Rozzo, uno dei capi lombardi alla prima Crociata) e si laure\u00f2 in legge controvoglia, solo per compiacere il suo tutore che non gli aveva permesso di seguire gli studi di ingegneria verso cui si sentiva portato. Infatti non vest\u00ec quasi mai la toga ed invece di coltivare gli studi giuridici si diede, poco pi\u00f9 che ventenne, allo studio del problema della scrittura a macchina. Fra l'altro aveva anche interessi storici e si ciment\u00f2 in opere che gli valsero la considerazione e l'amicizia del Mommsen. \nCome molti altri inventori anche se la sua invenzione non fu disconosciuta o derisa, fu comunque sottovalutata. I suoi stessi amici e familiari non sopportavano vederlo perdere il suo tempo, sporcandosi le mani e gli abiti e, quel che era peggio, spendere ingenti somme (si calcola che abbia speso nel suoi tentativi oltre centomila lire) per costruire meccanismi considerati inutili.\nDopo la laurea in legge, svolse durante i primi anni la professione di avvocato a Novara e di sindaco a Nibbiola. In quel periodo, venne a sapere che un certo ing. Pietro Conti di Cilavegna (1796 \u2013 1856), stava studiando una macchina capace di scrivere meccanicamente. Incontrato Conti, nel 1835 impiant\u00f2 un laboratorio in casa e cominci\u00f2 a progettare una macchina per scrivere. \nNel 1866 spos\u00f2 Alessandrina Massini, una filantropa italiana, emancipazionista, anticipatrice dei movimenti femministi, e la loro casa divenne ben presto un frequentato salotto borghese. \nRavizza imputa la colpa dell'insuccesso alla cattiva esecuzione, ma le ragioni invece furono altre e si identificarono soprattutto nell'incomprensione dei contemporanei. A 74 anni, stanco e ormai malato, nel suo diario scrisse: \nMor\u00ec pochi mesi dopo a Livorno nel 1885, mentre dall'America, la Remington, vendeva nel mondo le sue macchine da scrivere, nelle quali venivano applicati i principi su cui si basava la sua invenzione. Quando era in vita non gli fu mai riconosciuta la priorit\u00e0 della sua invenzione.\nIl Cembalo scrivano.\nNel 1837 inizi\u00f2 a costruire il primo prototipo del \"cembalo scrivano\", cos\u00ec chiamato per via della forma dei tasti, simili a quelli dello strumento musicale. Utilizz\u00f2 infatti i tasti di un pianoforte. Nel 1855 brevett\u00f2 la sua invenzione migliorata e dotata di 32 tasti, e nel 1856 ne present\u00f2 una versione ormai definitiva all'Esposizione Industriale di Torino e ad una mostra analoga a Novara dedicate alle \"Arti e alla Tecnica\", dove fu premiato con la medaglia d'oro. \nAll'Esposizione, la macchina da scrivere con tasti venne posta in vendita al prezzo di 200 lire. Gli acquirenti furono pochi, tra i quali la Baronessa Elisabetta Klinkowstrom.\nPriorit\u00e0 sull'invenzione.\nNel 1868 l'americano Christopher Latham Sholes (1819 \u2013 1890) brevett\u00f2, per conto della Remington, una macchina da scrivere che si basava su principi del tutto identici a quelli della macchina di Ravizza. Siccome il Cembalo scrivano fu esposto anche in Inghilterra, si pensa che l'americano conoscesse la macchina dell'italiano. Inoltre il cembalo scrivano presentava dei congegni in pi\u00f9 quali la possibilit\u00e0 di ottenere, a seconda dell'esigenza, le lettere maiuscole o minuscole, cosa che non era presente nella macchina della Remington. Un altro indizio era l'assenza del campanellino che suonava a fine riga, del quale era gi\u00e0 dotato il cembalo scrivano. Tutto ci\u00f2 faceva sospettare che Sholes avesse approfittato dell'invenzione del Ravizza.\nIl 29 gennaio 1940, il Podest\u00e0 di Ivrea, per conto della Soc. An. Olivetti, don\u00f2 al Museo Civico del Broletto di Novara, un modello del \"Cembalo scrivano\" dell'avv. Giuseppe Ravizza con tutti i brevetti attinenti che documentavano la priorit\u00e0 italiana nell'invenzione della macchina da scrivere."}
{"id": "1056158", "revid": "599013", "url": "https://it.wikipedia.org/wiki?curid=1056158", "title": "Simone Bagnoli", "text": "Carriera.\nAlto 205 centimetri per 120 chilogrammi, occupa il ruolo di centro.\nI primi passi nel professionismo sono a Roseto e Rimini, quindi va a Rieti dove rimane per tre anni. Nell'annata 2004-05 viene eletto miglior giocatore italiano di Legadue. Nel 2005 torna a Rimini per una stagione nonostante la volont\u00e0 del giocatore di tornare a Rieti.\nArriva a Pavia nel gennaio 2007 e in pochi mesi Bagnoli gioca 22,7 minuti per gara con quasi 13 punti di media a partita e 7 rimbalzi. Inizia poi la stagione successiva partendo dalla panchina in Serie A alla Virtus Roma, ma dopo 6 mesi segnati da un grave infortunio alla mano, decide di ritornare alla Edimes Pavia.\nNel 2008 firma per il Basket Livorno in Legadue, nel 2009 scende in Serie B Dilettanti (la vecchia B2) trasferendosi al Rieti Basket Club. Un anno dopo \u00e8 di scena in Serie A Dilettanti (ex B1) con la canotta del Potenza 84. Torna quindi a Rieti, salvo finire la stagione a Scauri. Nel 2012 ritorna nuovamente nel capoluogo reatino, giocando in B2 con la Nuova Pallacanestro Contigliano.\nNel 2016 si trasferisce in serie B con la Virtus Cassino. Bagnoli, durante la regular season, viaggia a una media di 20 punti e 7 rimbalzi che rendono il pivot reatino di adozione uno dei migliori giocatori di tutta la Serie B 2016-2017. Nel 2018, dopo molti anni dal fatidico accesso della Virtus in Serie A2, Bagnoli contribuisce insieme ai compagni a riportarla nella seconda serie nazionale. Tuttavia rester\u00e0 alcuni mesi nella squadra appena promossa, decidendo di scendere di categoria e firmare nel dicembre dello stesso anno con la Generazione Vincente Napoli Basket.\nNel settembre 2019 viene ingaggiato dal Basket Roma, squadra di Serie C Gold del Lazio. Per la stagione 2020-2021 Bagnoli torna per l'ennesima volta a Rieti accordandosi con la Real Sebastiani Rieti, club di Serie B creato nel corso di quell'estate per raccogliere l'eredit\u00e0 delle precedenti societ\u00e0 reatine, ma rescinde consensualmente dopo aver giocato solo una partita di Supercoppa di Serie B."}
{"id": "1056160", "revid": "486946", "url": "https://it.wikipedia.org/wiki?curid=1056160", "title": "US Sanremese Calcio", "text": ""}
{"id": "1056162", "revid": "713714", "url": "https://it.wikipedia.org/wiki?curid=1056162", "title": "Petronilla Paolini Massimi", "text": "Biografia.\nPetronilla Paolini fu l'unica figlia di Francesco Paolini, barone di Ortona dei Marsi e Carrito, e di Silvia Argoli, della stessa famiglia cui appartennero il matematico Andrea Argoli e il poeta e insegnante d'umanit\u00e0 Giovanni (1609-1660).\nRimasta ancora infante orfana di padre, assassinato forse per un intrigo politico il 13 febbraio 1667, segu\u00ec la madre a Roma nel convento di Santo Spirito dove fu incredibilmente fatta sposare a 10 anni non ancora compiuti, il 9 novembre 1673, con il quarantenne Francesco Massimi, nobile romano e vice-castellano di Sant'Angelo: lo squallido matrimonio - che garantiva una protezione \u00abeccellente\u00bb alla famiglia in cambio dei beni paterni e della serenit\u00e0 di Petronilla - fu reso possibile da una speciale licenza di papa Clemente X, parente dei Massimi.\nLa bambina rimase ancora con la madre fino al 1675, quando si trasfer\u00ec nel palazzo della famiglia Massimi all'Ara Coeli, per trasferirsi ancora col marito a Castel Sant'Angelo nel 1678, allora carcere pontificio.\nQuando anche il \u00abcanto\u00bb - la poesia alla quale si era dedicata per consolare la penosa condizione della sua vita - le fu impedito dal marito, e dopo aver messo al mondo tre figli - Angelo (1679), Domenico (1681) ed Emilio (1682) - il 16 novembre 1690 Petronilla decise di lasciare il marito ritirandosi in convento dove si dedic\u00f2 agli studi e alla poesia. Non per questo aveva inteso lasciare i figli, ma il Massimi le imped\u00ec di poterli vedere e si rifiut\u00f2 di cederle la dote. Dovette cos\u00ec vivere in strettezze e non pot\u00e9 assistere il figlio Domenico che, gravemente malato, mor\u00ec nel 1694.\nPetronilla intent\u00f2 causa per vedersi riconoscere la legittimit\u00e0 della separazione e il patrimonio, ma nel 1697 il tribunale le diede torto. Il riconoscimento negatole sul piano giuridico le venne nell'ambito artistico e Petronilla divenne membro dell'\u00abAccademia degli Insensati\u00bb, a Perugia, e dell'\u00abAccademia degli Infecondi\u00bb e dell'\u00abArcadia\u00bb, in Roma, con il nome di \"Fidalma Partenide\". Poteva cos\u00ec scrivere in un sonetto che\nAlla morte del marito, nel 1707, Petronilla pot\u00e9 lasciare il convento di Santo Spirito per palazzo Massimi, alla fine completamente libera di usufruire dei propri beni, di vivere con i suoi figli e di disporre della sua vita: nel 1709 volle rivedere i luoghi nativi dell'Abruzzo.\nMor\u00ec a Roma il 3 marzo del 1726 e fu sepolta nella chiesa di Sant'Egidio, a Trastevere, dove un piccolo monumento la ricorda ancora."}
{"id": "1056163", "revid": "486946", "url": "https://it.wikipedia.org/wiki?curid=1056163", "title": "US Sanremese", "text": ""}
{"id": "1056164", "revid": "22475", "url": "https://it.wikipedia.org/wiki?curid=1056164", "title": "Keukenhof", "text": "Keukenhof \u00e8 un parco botanico olandese situato nei pressi della citt\u00e0 di Lisse, nell'Olanda Meridionale, circa 35\u00a0km a sud-ovest di Amsterdam.\n\u00c8 una delle principali attrazioni dei Paesi Bassi. \u00c8 considerato il pi\u00f9 grande parco di fiori a bulbo del mondo, nonch\u00e9 uno dei luoghi pi\u00f9 fotografati in assoluto; inoltre \u00e8 stato inserito tra i giardini floreali pi\u00f9 belli d'Europa.\nVi fioriscono sette milioni di bulbi piantati a mano su una superficie di 32 ettari. Il parco \u00e8 aperto al pubblico soltanto per due mesi, dall'inizio della primavera alla met\u00e0 di maggio (il 21 per l'esattezza).\nOltre a 4 milioni e mezzo di tulipani in 100 variet\u00e0 diverse, sono presenti in gran numero, tra gli altri, narcisi, giacinti e muscari. Nel parco inoltre vi sono 2500 alberi di 87 specie diverse, un lago, canali e vasche d'acqua con fontane, un mulino a vento e numerose sculture che lo rendono in questo ambito il parco pi\u00f9 ricco del paese.\nIl parco nacque nel 1949 su iniziativa dell'allora sindaco di Lisse, il quale organizz\u00f2 un'esposizione floreale all'aperto. \nIl grande successo riscosso da tale evento, lo rese un appuntamento fisso e molto atteso, dal grande richiamo internazionale.\nStoria.\nNel XV secolo, il territorio dove attualmente sorge il parco, apparteneva alla contessa Jacoba Van Beieren\u00e8. Nel territorio, allora incontaminato, si praticavano esclusivamente attivit\u00e0, come la caccia e la raccolta di prodotti della terra da destinare alle cucine del castello Teylingen della contessa. Il nome del parco \"Keukenhof\", che letteralmente significa \"cortile della cucina\", deriva proprio da questa sua primitiva usanza.\nSuccessivamente la propriet\u00e0 del parco pass\u00f2 nelle mani di ricchi commercianti, come il barone e la baronessa Van Pallandt, i quali commissionarono agli architetti paesaggisti Jan David e Louis Paul Zocher lo sviluppo di un giardino in stile inglese, che corrisponde oggi alla struttura su cui sorge il parco."}
{"id": "1056166", "revid": "228587", "url": "https://it.wikipedia.org/wiki?curid=1056166", "title": "Musical di Sailor Moon", "text": "I , pi\u00f9 comunemente conosciuti con il nome , sono delle rappresentazioni teatrali che mettono in scena le vicende dei personaggi della serie pi\u00f9 famosa creata da Naoko Takeuchi.\nIn scena dall'estate 1993, i musical rappresentati sono arrivati a 29 nel 2005, superando le ben 800 rappresentazioni e venendo cos\u00ec suddivisi in quattro \"stage\", ognuno dei quali caratterizzati dall'entrata in scena di una nuova attrice per il ruolo di Sailor Moon.\nGli spettacoli, sponsorizzati dalla famosa casa di produzione giapponese Bandai, vengono riproposti 2 volte nell'arco di un anno (di solito la seconda rappresentazione, ossia la \"Kaiteban\" presenta alcune modifiche nella storia, nelle canzoni, nei personaggi, ecc.) senza tener conto poi dei vari Fankan.\nAnche se gli ultimi spettacoli invernali sono stati messi in scena unicamente presso il Sunshine Theatre di Ikebukuro, i tour estivi toccavano molte cittadine nipponiche registrando il tutto esaurito.\nCon \"Shin Kaguya Shima Densetsu (Kaiteiban) - Marinamoon Final\", andata in scena il gennaio del 2005, si \u00e8 concluso il quarto stage della serie.\nIn seguito due altri musical riferiti alla quinta stagione sono usciti nei teatri in Giappone l'anno successivo, ed altri musical riferiti ad tutte \u00e8 5 le stagioni di Sailor Moon sono usciti nei teatri di Tokyo tra il 2012 e il 2016.\nIn totale sono ben pi\u00f9 di 10 i vari Musical di Sailor Moon usciti nel corso degli anni nei teatri in Giappone.\nTra il 2017 e il 2019 un nuovo Musical di Sailor Moon chiamato \u201cPretty Guardian Sailor Moon - The Super Live\" \u00e8 esibito nei teatri di Tokyo, Kyoto, Hong Kong, Parigi, arrivando persino nei teatri di New York e Washington, infine anche a Broadway(il primo spettacolo teatrale dedicato ad un anime che riesce ad arrivarci). \nLe storie.\nSeppur la maggior parte delle vicende narrate ricalchino la trama del manga e dell'\"anime\", spesso con qualche modifica, non mancano storie originali, mai viste n\u00e9 nella versione animata n\u00e9 in quella cartacea.\nNe sono un esempio i musical \"Kaguya Shima Densetsu\" e \"Shin Henshin - Super Senshi e no Michi - Last Dracul Jokyoku\" in cui le senshi combattono contro vampiri e lupi mannari.\nNel primo e quarto stage, le storie riprendono pressoch\u00e9 le vicende narrate nel manga o nell'anime, anche se tuttavia accade spesso che vi sia una fusione tra le due produzioni o tra le varie serie. Nel musical del 1993, ad esempio, l'idea della relazione tra le quattro \"guardian senshi\" e i \"quattro shitennou\" del Regno delle Tenebre, \u00e8 ispirata ad un'illustrazione dell'autrice, mentre in \"Tanjou! Ankoku no Princess Black Lady\", e Usagi si trasforma in Eternal Sailor Moon e Chibiusa nella perfida Black Lady, un'evidente fusione quindi tra quinta e seconda stagione della saga.\nCostumi e trovate sceniche.\nPer molti uno dei punti dolenti degli spettacoli sono i costumi. Sono solitamente sgargianti e molto elaborati, arrivando al punto di rendere goffi e impacciati i movimenti delle guerriere che li indossano.\nCol passare del tempo, e soprattutto con l'aumentare del budget a disposizione, i costumi e gli oggetti di scena sono migliorati notevolmente. Gi\u00e0 nel \"secondo stage\" sono evidenti le modifiche apportate, fino ad arrivare al quarto ed ultimo stage in cui i costumi sono molto differenti rispetto alle prime edizioni.\nUna trovata che diverte soprattutto il pubblico pi\u00f9 giovane \u00e8 l'uso di corde agganciate ai costumi, per mezzo delle quali i personaggi possono eseguire voli e salti sulla scena. Si pu\u00f2 cos\u00ec vedere, ad esempio, Super Sailor Moon uscire di scena per poi rientrarvi dall'alto trasformata in Eternal Sailor Moon, pronta a sconfiggere il nemico finale.\nPer gli attacchi, dopo il primo musical in cui venivano utilizzate delle vere bolle di sapone per Mercury o un piccolo petardo per simulare l'attacco di fuoco di Mars, \u00e8 stata optata la scelta di usare le semplici luci dei riflettori di scena per simularli.\nPer risolvere il problema delle trasformazioni invece, accade spesso che mentre le guerriere gridano la classica formula di trasformazione, le luci si spengono e parte una canzone che dia il tempo alle attrici di cambiarsi d'abito.\nCurioso invece il fatto che nei musical dedicati alla serie \"SuperS\" si \u00e8 deciso di proiettare su un apposito maxi-schermo posto al centro della scena, delle vere e proprie trasformazioni con tanto di effetti in CG.\nLe canzoni.\nCome ogni musical che si rispetti, anche nei \"SeraMyu\", i personaggi si esibiscono in esecuzioni canore volte a sottolineare ci\u00f2 che sta accadendo nella storia. Non sono rari i duetti tra Usagi e Mamoru o tra Sailor Uranus e Sailor Neptune, o le canzoni utili a delineare il carattere o l'azione di un personaggio, come ad esempio \"Forbidden Hades\" per Sailor Pluto, \"And believe in all\" per Tuxedo Kamen, \"Honoo no messenger\" per Sailor Mars e cos\u00ec via. Notevole importanza hanno ovviamente anche le canzoni usate per la battaglia finale.\nIn ogni musical viene usata come pezzo di chiusura (\"Curtain call\") il pezzo \"La soldier\" che nel corso degli anni \u00e8 diventata la canzone emblema delle rappresentazioni.\nTutte le canzoni sono raccolte in 13 CD ai quali si aggiungono cinque edizioni speciali, quattro eternal edition e tre OST.\nI musical sono invece stati pubblicati sia in VHS che in DVD, compresi i cofanetti da collezione.\nI Kaiteiban.\nCome gi\u00e0 accennato, i kaiteiban (\"versione rivisitata'\") sono un altro aspetto dei musical.\nDi solito i nuovi spettacoli sono presentati in estate per poi essere riproposti in versione riveduta e corretta, in inverno.\nSeppur nella trama della storia resta invariato, alcune parti di essa subiscono piccole modifiche. Pu\u00f2 cos\u00ec capitare che alcuni nemici in questa \"nuova\" versione muoiano definitivamente o tornino sulla retta via, oppure che alcuni attori si trovino a interpretare altri ruoli o, in caso abbiano lasciato lo show per seguire nuove strade lavorative, tornino per un cameo.\nAnche le canzoni sono soggette a revisitazioni, seppur in maniera non radicale: possono essere cantate da personaggi diversi o essere leggermente diverse nei testi.\nGli 'stage'.\nI musical sono divisi in diversi stage, ognuno dei quali caratterizzati dall'entrata in scena di una nuova attrice incaricata di interpretare il ruolo principale di Sailor Moon.\nLa suddivisione ufficiale degli stage da parte dei produttori degli spettacoli, consiste in tre stage (il primo va dall'estate 1993 all'inverno 1998, il secondo dall'estate 1998 sino all'inverno 2004, il terzo dall'estate 2004 all'inverno 2005), ma per la maggior parte dei fan gli stage sono 4 e corrispondono alle diverse Moon.\nPrimo Stage.\nLa parte di Sailor Moon \u00e8 affidata ad Anza \u014cyama, la prima e la pi\u00f9 longeva attrice che abbia interpretato il ruolo della protagonista della serie. In questo stage le storie narrate ricalcano quasi fedelmente le vicende trattate nel manga e nell'anime anche perch\u00e9 \u00e8 stato l'unico che andava di pari passo con entrambe le produzioni. Ayako Morino \u00e8 stata l'attrice che ha interpretato per pi\u00f9 tempo il ruolo di Sailor Mercury, recitando quindi per tutto il primo stage con Anza.\nIl primissimo musical oltre ad essere caratterizzato dall'essere il pi\u00f9 corto in assoluto (dura solo 1 ora e 17 minuti circa) \u00e8 stato l'unico in cui appaiono per la prima ed unica volta anche Luna e Artemis, interpretati rispettivamente da Tomoko Ishimura e Keiji Himeno, e la professoressa Haruna, da Kasumi Hyuuga.\nSecondo Stage.\nUsagi Tsukino \u00e8 interpretata da Fumina Hara, la Moon meno longeva, con solo due spettacoli."}
{"id": "1056174", "revid": "486946", "url": "https://it.wikipedia.org/wiki?curid=1056174", "title": "Sanremese", "text": ""}
{"id": "1056177", "revid": "78273", "url": "https://it.wikipedia.org/wiki?curid=1056177", "title": "Messa di San Pio V", "text": ""}
{"id": "1056181", "revid": "765341", "url": "https://it.wikipedia.org/wiki?curid=1056181", "title": "Parco", "text": ""}
{"id": "1056190", "revid": "399", "url": "https://it.wikipedia.org/wiki?curid=1056190", "title": "Universit\u00e0 pontificie", "text": "Le universit\u00e0 pontificie sono universit\u00e0 accreditate come tali presso Citt\u00e0 del Vaticano, costituite in una o pi\u00f9 facolt\u00e0 pontificie. \nCaratteristiche.\nSecondo il codice di diritto canonico sono istituite per l'\"investigazione delle discipline sacre o connesse con le sacre e per istruire scientificamente gli studenti nelle medesime discipline\". In proposito il can. 816 prescrive che le \"Universit\u00e0 e Facolt\u00e0 ecclesiastiche possano essere costituite soltanto se erette dalla Sede Apostolica o da questa approvate; ad essa compete pure la loro superiore direzione.\"\n\"Nessuna Universit\u00e0 o Facolt\u00e0, che non sia stata eretta o approvata dalla Sede Apostolica , pu\u00f2 validamente conferire gradi accademici con effetti canonici\" (cos\u00ec il can. 817).\nPertanto le \"Universit\u00e0 Pontificie\" sono \"persone giuridiche pubbliche, canonicamente erette\" e sono disciplinate dal libro III del Codice di Diritto Canonico \"De Ecclesia munere docendi\", can. 815 e ss.\nOrganizzazione.\nOgni \"universit\u00e0 pontificia\" annovera nella sua struttura le autorit\u00e0 accademiche, il corpo accademico (che si caratterizza per l'internazionalit\u00e0 dei suoi componenti e che esalta la vocazione universale della docenza pontificia), il senato accademico e gli ufficiali. Patrono dell'ateneo \u00e8 il \"Gran Cancelliere;\" vi sono quindi il Magnifico Rettore, i \"Decani\" delle Facolt\u00e0 e i \"Presidi\" degli Istituti. Queste cariche costituiscono le \"Autorit\u00e0 accademiche\". Il \"Corpo accademico\" \u00e8 composto dai \"Presidi\", dai \"Decani\", dai \"Professori stabili\", dai \"Professori emeriti, stabilizzati, incaricati, invitati\" nonch\u00e9 dagli \"Assistenti ordinari o volontari\". Gli \"Ufficiali\" invece sono presieduti dal \"Segretario Generale\" - che normalmente si avvale di un \"Bibliotecario Generale\" ed un \"Economo Generale\" - e dagli addetti agli uffici amministrativi ed alle segreterie studenti.\nI gradi accademici.\nAl pari delle altre facolt\u00e0 teologiche, le Universit\u00e0 Pontificie suddividono gli studi in 3 cicli: il primo ciclo, di varia durata, al termine del quale si consegue il \"Baccellierato\" o \"Baccalaureato\" (paragonabile alla laurea di primo livello); il secondo ciclo, che porta al conferimento del titolo accademico di \"Licenza\" (paragonabile alla laurea specialistica o magistrale); infine il terzo ciclo, con cui si pu\u00f2 conseguire il \"Dottorato\". La durata dei cicli pu\u00f2 variare da universit\u00e0 a universit\u00e0.\nIn Italia \"i titoli accademici in teologia e nelle altre discipline ecclesiastiche, determinate d'accordo tra le Parti, conferiti dalle Facolt\u00e0 approvate dalla Santa Sede, sono riconosciuti dallo Stato\" ai sensi dell'art. 10/II della Legge 25 marzo 1985 n.21 (G.U. n. 28 del 10 aprile 1985). Tuttavia non sono stati adottati provvedimenti intesi a stabilire a priori le equiparazioni con i titoli conferiti dalle universit\u00e0 italiane. Non risulta pertanto possibile predeterminare una equiparazione tassativa dei titoli accademici rilasciati dalle Universit\u00e0 Pontificie con quelli rilasciati dalle Universit\u00e0 dello Stato italiano. Infatti, in Italia i continui cambiamenti curriculari universitari rendono molto complesso il problema delle equiparazioni, che pertanto deve essere deliberato, su richiesta degli interessati, di volta in volta, dal competente Ministero dell'Istruzione, dell'Universit\u00e0 e della Ricerca.\nI corsi di laurea.\nDi massima nelle \"universit\u00e0 pontificie\" sono istituite le facolt\u00e0 di sacra teologia, di \"utriusque iuris\", di diritto canonico, di diritto civile, di filosofia, di scienze bibliche, di archeologia, di lettere cristiane e classiche, di missiologia, di scienze dell'educazione, di scienze della comunicazione sociale.\nGli studenti.\nNelle \"universit\u00e0 pontificie\" sono ammessi \"studenti\" di tutto il mondo, \"chierici o laici\" e talora, con speciali e motivate autorizzazioni, anche non cristiani.\nGli \"studenti\" sono normalmente classificabili in studenti \"ordinari\" , \"straordinari\" ed \"ospiti\" .\nPer essere ammessi ai corsi delle Facolt\u00e0 o agli Istituti delle \"universit\u00e0 pontificie\" pu\u00f2 essere richiesta la conoscenza della lingua latina, della lingua greca o delle lingue straniere.\nLe universit\u00e0 cattoliche.\nIl can. 808 prescrive che \"Nessuna universit\u00e0 di studi, bench\u00e9 effettivamente cattolica, porti il titolo di \"universit\u00e0 cattolica\", se non per consenso della competente autorit\u00e0 ecclesiastica\".\nSi tratta pertanto di istituzioni universitarie che hanno riconosciuta la \"personalit\u00e0 giuridica di diritto pubblico\" a norma degli ordinamenti giuridici degli Stati ove hanno sede, ma che necessitano di specifico consenso dell'autorit\u00e0 ecclesiastica. In proposito si ricorda che \"\u00c8 diritto della Chiesa istituire e dirigere universit\u00e0 di studi, che contribuiscano ad una pi\u00f9 profonda cultura degli uomini e a una pi\u00f9 piena promozione della persona umana e altres\u00ec ad adempiere la funzione di insegnare della Chiesa stessa .\nIn tema di \"universit\u00e0 cattoliche\" il Codice di diritto canonico prescrive anche che i docenti debbano essere prescelti tra coloro che, oltre per l'idoneit\u00e0 scientifica e pedagogica, eccellano per integrit\u00e0 di dottrina e probit\u00e0 di vita. \u00c8 stabilito altres\u00ec che ove tali requisiti vengano meno, i docenti, rispettate le procedure prescritte dagli statuti delle singole universit\u00e0, vengano rimossi. Il CIC prescrive inoltre che le Conferenze episcopali ed i vescovi diocesani devono avere il dovere ed il diritto di vigilare che in tali universit\u00e0 siano osservati fedelmente i principi della dottrina cattolica.\nUna caratteristica propria delle \"universit\u00e0 cattoliche\" \u00e8 che nel loro ambito devono avere facolt\u00e0 o istituti o almeno cattedre di teologia, in cui vengano impartite lezioni anche agli studenti laici .\nLe istituzioni presenti in Italia.\nIn Italia sono presenti le seguenti \"Universit\u00e0 Pontificie\" (can. 815):\ned \"Istituti di studi superiori\" (can. 814):\nDa menzionare, per completezza d'informazione, \u00e8 anche un istituto pontificio di alta formazione, la Pontificia accademia ecclesiastica, prestigiosa istituzione che cura la preparazione dei sacerdoti destinati al servizio diplomatico della Santa Sede presso le varie nunziature o presso la Segreteria di Stato della Santa Sede."}
{"id": "1056203", "revid": "256896", "url": "https://it.wikipedia.org/wiki?curid=1056203", "title": "Guardia Costiera italiana", "text": ""}
{"id": "1056205", "revid": "277947", "url": "https://it.wikipedia.org/wiki?curid=1056205", "title": "Deutsches Theater", "text": "Il Deutsches Theater \u00e8 uno dei teatri pi\u00f9 famosi di Berlino.\nLa struttura venne costruita in Schumannstra\u00dfe nel 1850 per volere di Federico Guglielmo IV di Prussia, e a lui dedicata con il nome di \"Friedrich-Wilhelm-St\u00e4dtisches Theater\". Vi si svolgevano prettamente operette ed opere liriche. Solo nel 1883 il Deutsches Theater venne fondato come ente teatrale per volont\u00e0 di Friedrich Haase e di un nutrito gruppo di attori, tra i quali Louise Dumont.\nDal 1905 fino al 1933 la direzione artistica venne affidata a Max Reinhardt che vi allest\u00ec numerosi spettacoli per la sua regia. Dedito alla prosa, il teatro \u00e8 andato viepi\u00f9 specializzandosi nel Kammerspiel e nel teatro contemporaneo, distinguendosi nelle produzioni europee per l'alta qualit\u00e0 dei prodotti artistici.\nNel 1990 fu tra i teatri fondatori dell'Unione dei Teatri d'Europa."}
{"id": "1056206", "revid": "767487", "url": "https://it.wikipedia.org/wiki?curid=1056206", "title": "In Calabria", "text": "In Calabria \u00e8 un film documentario del 1993, diretto del regista Vittorio De Seta, a vent'anni dal suo ultimo lavoro.\nTrama.\nRapporto su una regione del sud Italia, descritta come una terra abitata ancora da chi \"vive come all'origine dei tempi\" e dove la modernizzazione \u00e8 stata \"la grande speranza delusa\". Una terra di allevatori e contadini, solidali tra loro e rispettosi della natura dalla quale dipendevano interamente, con i ritmi legati alle stagioni, dalla semina al raccolto, dal riposo alle feste paesane, che ha subito gli effetti dell'industrializzazione selvaggia, tesa a sviluppare un'economia depressa ma fonte soprattutto di degrado ambientale e disoccupazione, disgregazione morale e culturale, emigrazione e criminalit\u00e0.\nDalle danze popolari ai racconti trasmessi oralmente di generazione in generazione durante le lunghe ore di lavoro insieme, \"tutto un mondo di tradizioni, costumi, dialetti, temperanza, laboriosit\u00e0, arte, musica, canti \u00e8 stato travolto di colpo dall'avanzata del mondo dell'industria, tutta una cultura che costituiva la storia stessa dell'uomo \u00e8 stata negata, condannata\" (citazione dal film).\nLo sviluppo tecnologico - si dice nel film - per alleviare la fatica dell'uomo, la ricerca del benessere materiale e del profitto, hanno creato un profondo vuoto spirituale, un diffuso senso di smarrimento. Un progresso basato solo su fattori esterni ha dimenticato che il vero avanzamento si realizza solo con la crescita interiore dell'uomo, con lo sviluppo di una sua concezione morale della vita.\nCritica.\nGirato in 16 mm per la RAI, con un commento (13 minuti complessivi) affidato dalla voce di Riccardo Cucciolla, \u00e8 una allarmata e sconsolata ricognizione in cui la Calabria non \u00e8 soltanto \"in Calabria\", ma un po' dappertutto, intorno ad ognuno di noi."}
{"id": "1056210", "revid": "2057018", "url": "https://it.wikipedia.org/wiki?curid=1056210", "title": "PalaSojourner", "text": "Il PalaSojourner, noto in passato come Palaloniano, \u00e8 un palazzetto dello sport della citt\u00e0 di Rieti. Ospita gli incontri casalinghi delle locali societ\u00e0 di pallacanestro, la N.P.C. Rieti e la Real Sebastiani Rieti.\nCostruito nel 1974 per rimpiazzare l'ormai insufficiente PalaLeoni, \u00e8 stato a lungo l'arena della storica AMG Sebastiani, squadra in quel periodo in forte ascesa. Dal novembre 2005 \u00e8 intitolato a Willie Sojourner, icona della pallacanestro reatina, che perse la vita in un incidente stradale avvenuto proprio nel capoluogo sabino.\nGestito dal 2015 dalla societ\u00e0 sportiva romana Aria Sport, ospita occasionalmente anche partite di altri sport e spettacoli di vario genere.\nStoria.\nNel corso degli anni Sessanta, il sempre pi\u00f9 numeroso pubblico che si stava appassionando alle vicende della pallacanestro reatina, aveva portato alla realizzazione del primo palazzetto dello sport della citt\u00e0 di Rieti: il PalaLeoni di via dello Sport (attuale PalaCordoni), che fu inaugurato nel 1970 divenendo la sede della locale squadra AMG Sebastiani. Tuttavia il PalaLeoni aveva dimensioni modeste, e ospitare gli incontri della Sebastiani era solo in parte lo scopo dell'impianto, costruito principalmente come palestra scolastica coperta.\nL'insufficienza della struttura si manifest\u00f2 gi\u00e0 nel 1973, quando la Sebastiani fu promossa in Serie A: non essendo il PalaLeoni omologato per gli incontri della massima serie (a causa della sua insufficiente capienza), la squadra fu costretta a giocare le proprie partite interne al PalaEur di Roma per tutto il campionato 1973-74. Nonostante l'urgenza di fornire alla Sebastiani una struttura adeguata, gli enti locali si trovavano impossibilitati a realizzare un nuovo palasport, per via della carenza di fondi.\nProgettazione e costruzione.\nPertanto l'allora presidente Renato Milardi decise di seguire un'altra strada: anzich\u00e9 attendere l'intervento pubblico per la costruzione dell'impianto, cerc\u00f2 di convincere la Cassa di Risparmio di Rieti (CA.RI.RI.) a finanziarlo. Quando l'accordo con la banca era ancora piuttosto precario e solamente verbale, venne individuato il sito ideale in un terreno di sua propriet\u00e0, nella zona periferica di Campoloniano. Per accorciare i tempi, prima ancora di attendere l'accordo definitivo e le autorizzazioni urbanistiche, Milardi commission\u00f2 il progetto del nuovo palasport, incaric\u00f2 della costruzione le ditte locali Giuliano Roversi e Rinaldo Giovannelli e anticip\u00f2 di tasca propria le somme necessarie per acquistare i materiali da costruzione, che furono depositati sul terreno prescelto.\nL'idea di Milardi, per\u00f2, doveva ancora essere approvata dal Consiglio Direttivo della Cassa di Risparmio; inoltre c'erano da ottenere delle specifiche deroghe da parte del comune di Rieti, dal momento che il piano regolatore comunale prevedeva che su quell'area fosse costruita una casa di riposo. Solo grazie ad una continua opera di convincimento da parte del presidente Milardi e del general manager Italo Di Fazi, nonch\u00e9 a una notevole pressione da parte dei tifosi e dell'opinione pubblica, il sindaco Pietro Aloisi decise di non opporsi, e anche il presidente della Cassa di Risparmio Giustino De Sanctis decise di assumere tutti gli oneri della costruzione (dopo la sottoscrizione di un accordo con la societ\u00e0 cestistica studiato dal giurista Rosario Nicol\u00f2).\nCos\u00ec i lavori di costruzione poterono finalmente iniziare. La loro esecuzione, per\u00f2, non riusc\u00ec a concludersi entro l'inizio del campionato 1974-75 e le prime giornate dovettero essere disputate ancora al PalaEur.\nLa prima partita venne disputata domenica 27 ottobre 1974, quinta giornata del campionato, tra la Sebastiani sponsorizzata Brina e Siena sponsorizzata Sapori, terminata 65-62 per i locali. Gli ultimi dettagli erano stati completati freneticamente nei giorni precedenti, come il tabellone elettronico segnapunti (realizzato in modo artigianale da due dipendenti reatini dello stabilimento Texas Instruments e messo in funzione solo la sera precedente).\nFunzionamento.\nNei primi anni di utilizzo la struttura ebbe semplicemente il nome di \"Palazzo dello Sport\". Solo intorno al 1980 si inizi\u00f2 ad affermare il nome di \"Palaloniano\", che venne ideato da Attilio Pasquetti, team manager dell'epoca.\nOriginariamente l'arena poteva contenere quattromila spettatori, anche se successivamente venne omologato per 2.550. La propriet\u00e0 dell'impianto pass\u00f2 poi alla Fondazione Cassa di Risparmio di Rieti e anni dopo alla Provincia di Rieti.\nNel 1991, a causa degli alti costi per la gestione del Palaloniano, la Sebastiani torn\u00f2 per alcuni anni al PalaLeoni, lasciando la struttura chiusa e all'abbandono. Solo nel settembre del 1994 la squadra riport\u00f2 la sua sede al Palaloniano.\nNel 2007 ha ospitato le Final Four di Coppa Italia di LegaDue e nel 2004 quelle di Serie B d'Eccellenza.\nRistrutturazione del 2007.\nNell'estate del 2007, visto il ritorno della Serie A a Rieti, sono stati eseguiti dei lavori di ristrutturazione per adeguare l'impianto agli standard richiesti: sono state aggiunte delle nuove entrate, sui gradoni sono stati montati i seggiolini, l'impianto di illuminazione \u00e8 stato rifatto per adeguarlo alle esigenze televisive e sono state aggiunte delle tribune mobili al di sopra di quelle gi\u00e0 esistenti in cemento. Anche l'impianto audio \u00e8 stato completamente rifatto con il posizionamento di quattro grandi casse audio sotto la copertura all'altezza del centro campo. A seguito di questi lavori, la capienza \u00e8 divenuta di 3.550 posti tutti a sedere, e l'impianto \u00e8 stato dotato di un sistema di videosorveglianza interna.\nIpotesi di ampliamento.\nPrima della realizzazione dei lavori di ristrutturazione del 2007, fu indetto un concorso di idee europeo per l'ampliamento dell'impianto dalla Provincia di Rieti, proprietaria della struttura. Il progetto vincitore porterebbe, oltre a una ovvia ristrutturazione esterna con facciate a vetri, un particolare rivestimento traspirante e un impianto fotovoltaico sul tetto, alla realizzazione di due nuove porzioni di tribuna al di sopra di quelle gi\u00e0 esistenti e un analogo intervento al di sopra di entrambe le curve (non verrebbero quindi realizzati i \"distinti\") costituendo cos\u00ec una sorta di secondo anello che permetterebbe di portare la capienza a 5.840 spettatori. All'interno della struttura, in uno degli angoli fra gli spalti, verrebbero realizzati anche piccoli spazi per attivit\u00e0 commerciali.\nInterventi successivi.\nNella stagione 2010 le tracciature del campo di pallacanestro sono state ridisegnate per adeguarlo ai nuovi regolamenti (allontanamento della linea dei tre punti da 6,25 a 6,75 metri, area dei tre secondi rettangolare e non pi\u00f9 trapezoidale e inserimento cerchio no sfondamento). Nel novembre 2018 \u00e8 stata installata una nuova illuminazione a LED.\nDescrizione.\nIl palazzetto sorge alla periferia orientale della citt\u00e0 di Rieti, lungo via Oreste Di Fazio, tra i quartieri residenziali di Campoloniano e Villa Reatina. Nella stessa area sorgono numerosi altri impianti, che formano il polo sportivo pi\u00f9 importante della citt\u00e0: lo stadio Centro d'Italia del calcio, il PalaMalfatti del calcio a cinque, la piscina provinciale, il pattinodromo e il bocciodromo.\nLa sua struttura \u00e8 semplice, di forma rettangolare; offre un'ottima visuale del campo.\nManifestazioni extra sportive.\nPresso il PalaSojourner sono andati in scena anche alcuni spettacoli non legati al mondo dello sport, fra questi si ricordano i concerti di Max Pezzali, Subsonica, Fiorella Mannoia, Antonello Venditti, Renzo Arbore, Francesco Guccini, Francesco De Gregori &amp; Lucio Dalla, Alessandro Mannarino e Claudio Baglioni e spettacoli di Enrico Brignano, Maurizio Battista e due serate di Beppe Grillo, senza dimenticare il concerto di beneficenza dei Dire Straits tenuto nel 2012."}
{"id": "1056213", "revid": "1543377", "url": "https://it.wikipedia.org/wiki?curid=1056213", "title": "Dottor Occult", "text": "Dottor Occult, il cui vero nome \u00e8 Richard Occult, \u00e8 un mago dell'Universo DC Comics creato da Jerry Siegel e Joe Shuster.\nBiografia dei personaggio.\n\u00c8 apparso per la prima volta in \"New Fun Comics\" n. 6 nel 1935. \u00c8 un detective del sovrannaturale, il cui metodo investigativo \u00e8 molto simile a quello di Sam Spade, solamente con l'aggiunta di poteri soprannaturali; fa parte della stessa \"categoria\" di Madame Xanadu, Zatanna e Dottor Fate, come evidenziato dalla sua appartenenza all'oggi defunto consiglio che badava a sorvegliare il paesaggio magico dell'Universo DC. \u00c8 assistito dal suo maggiordomo Jenkins. In seguito nella serie egli viene affiancato da una ragazza/partner chiamata Rose Psychic.\n\u00c8 anche apparso in \"The Comics Magazine\" n. 1 della Centaur Publications sotto il nome di \"Dr. Mystic\". Quest'ultimo era lo stesso personaggio dato che la sua storia \"The Koth and the Seven\" inizi\u00f2 in \"The Comics Magazine\" e continu\u00f2 in \"More Fun Comics\" n. 14-17 (numeri catalogati anche come vol. 2 #2-5) della DC Comics. In questa storia, viaggia in un regno mistico in cui vola ed indossa un mantello, essendo cos\u00ec il primo supereroe dei fumetti ad indossare il mantello. Questa storia introduce anche i Sette, un gruppo di mistici che in seguito si scoprir\u00e0 che hanno allevato Richard Occult e Rose Psychic. Dottor Occulto ha fatto la sua ultima apparizione originale in \"More Fun Comics\" n. 32 nel 1938.\n\u00c8 ritornato quasi cinquant'anni dopo in \"All-Star Squadron\", un fumetto ambientato durante la seconda guerra mondiale scritto nel 1985. A differenza di altri personaggi dell'et\u00e0 dell'oro che Roy Thomas ha \"resuscitato\" in quel fumetto, egli non \u00e8 stato riportato in vita, probabilmente perch\u00e9 in realt\u00e0 era un personaggio \"pre\"-Et\u00e0 dell'Oro ed anche perch\u00e9 si \u00e8 unito all'incirca nel momento in cui il titolo era interessato da Crisi sulle Terre infinite, in cui egli ha giocato un ruolo importante. Nel suo look attuale, Dottor Occulto indossa trench e fedora e regge un disco magico multi-sfaccettato, il Simbolo di Sette, come sua arma principale.\nNel 1991 Neil Gaiman ha riportato il personaggio davanti al pubblico, quando lo ha fatto partecipare nella miniserie \"The Books of Magic\". Nel terzo numero egli fa da guida agli altri mondi a Tim Hunter. Quando sono in visita a Faerie, si trasforma in Rose, cosa che non viene spiegata nella storia. Le storie successive continuano con l'idea che Occult e Rose Psychic sono una sola cosa. Infine, nella miniserie \"The Justice Society Returns\" viene spiegato che Dottor Occult \u00e8 stato ucciso in uno scontro con un'entit\u00e0 di un altro mondo, e Rose ha unito insieme le loro anime per farlo ristabilire.\nDottor Occult \u00e8 stato una delle Sentinelle della Magia, un gruppo creato per evitare che manufatti come la Lancia Sacra finiscano nelle mani sbagliate. \u00c8 un riservista della JSA ed un membro dell'associazione sciolta che John Constantine chiama \"The Trenchcoat Brigade\"."}
{"id": "1056217", "revid": "1305772", "url": "https://it.wikipedia.org/wiki?curid=1056217", "title": "HTC (disambigua)", "text": ""}
{"id": "1056223", "revid": "88740", "url": "https://it.wikipedia.org/wiki?curid=1056223", "title": "Recovery", "text": ""}
{"id": "1056224", "revid": "767487", "url": "https://it.wikipedia.org/wiki?curid=1056224", "title": "Tickets", "text": "Tickets \u00e8 un film del 2005 in tre episodi diretti rispettivamente da Ermanno Olmi, Abbas Kiarostami e Ken Loach, che hanno come filo comune un viaggio in treno.\nTrama.\nTre episodi ambientali su treni italiani. Nel primo un anziano dirigente farmaceutico innamorato di una giovane collega (Olmi). Nel secondo un'anziana signora che vessa un giovane che presta servizio civile come suo accompagnatore (Kiarostami) Nel terzo tre tifosi scozzesi incontrano una famiglia albanese con cui hanno una disputa\u00a0 (Loach).\nRiconoscimenti.\nPer questa pellicola Silvana De Santis ha ricevuto una candidatura come migliore attrice non protagonista ai Nastri d'argento 2006."}
{"id": "1056225", "revid": "48344", "url": "https://it.wikipedia.org/wiki?curid=1056225", "title": "Commedia nuova", "text": ""}
{"id": "1056229", "revid": "19794543", "url": "https://it.wikipedia.org/wiki?curid=1056229", "title": "La Spezia Marittima", "text": ""}
{"id": "1056230", "revid": "34392", "url": "https://it.wikipedia.org/wiki?curid=1056230", "title": "Guardia Di Finanza", "text": ""}
{"id": "1056238", "revid": "212348", "url": "https://it.wikipedia.org/wiki?curid=1056238", "title": "Storia dell'Afghanistan", "text": "La storia dell'Afghanistan, il suo sviluppo politico interno, le relazioni internazionali e persino la sua esistenza come stato indipendente sono stati largamente determinati dalla sua collocazione geografica al crocevia dell'Asia centrale, occidentale e meridionale. Nei secoli, onde di popoli migratori hanno attraversato la regione - descritta dallo storico Arnold Toynbee come un \"carosello del mondo antico\" - lasciandosi dietro un mosaico di gruppi etnici e linguistici. Nei tempi moderni, cos\u00ec come nell'antichit\u00e0, immensi eserciti hanno attraversato questa regione dell'Asia, stabilendo temporaneamente il potere locale e spesso dominando l'antico Afghanistan.\nGran parte della storia dell'Afghanistan trascorse come parte dei pi\u00f9 ampi avvenimenti che si svolsero nell'intero altopiano iraniano. Le popolazioni iraniche che arrivarono in Afghanistan hanno lasciato in eredit\u00e0 le loro lingue (pasthu, dari, ecc.), come pure distinti tratti culturali che molti studiosi e storici come Sir Olaf Caroe, autore di \"The Pathans\", descrive come distintamente iranici: \"C'\u00e8 in effetti un senso per cui tutto l'altopiano dal Tigri all'Indo \u00e8 un unico paese. Lo spirito della Persia vi ha soffiato sopra, portando una consapevolezza di avere un unico bagaglio culturale, un'unica cultura, un unico modo di esprimersi, un'unit\u00e0 dello spirito percepita fino a Peshawar e a Quetta\". Forse non \u00e8 sorprendente che siano stati il passato iranico e le invasioni islamiche degli Arabi a definire il moderno Afghanistan, mentre il suo passato greco, quello legato ai nomadi dell'Asia centrale e quello buddista e zoroastriano sono scomparsi da lungo tempo.\nAnche se per due millenni la zona \u00e8 stata teatro di grandi imperi e di fiorenti commerci, i gruppi eterogenei dell'area non furono legati in una singola entit\u00e0 politica fino al regno di Ahmed Shah Durrani, che nel 1747 fond\u00f2 la monarchia che govern\u00f2 il paese fino al 1973. Nel XIX secolo l'Afghanistan si trov\u00f2 in mezzo alla potenza espansiva degli imperi russo e britannico. Nel 1900, Abdur Rahman Khan (l'\"Emiro di Ferro\"), guardando indietro ai suoi venti anni di governo e agli eventi del secolo trascorso, si chiese come il suo paese, che stava \"come una capra tra questi due leoni [la Gran Bretagna e la Russia zarista], o come un chicco di grano in mezzo a due forti macine del mulino, [potesse] resistere in mezzo alle pietre senza essere ridotto in polvere?\"\nL'Islam ha giocato forse il ruolo chiave nella formazione della societ\u00e0 afghana. Nonostante l'invasione mongola dell'odierno Afghanistan all'inizio del XIII secolo sia stata descritta come pi\u00f9 somigliante \"a qualche brutale cataclisma provocato dalle cieche forze della natura che a un fenomeno della storia umana\", nemmeno un guerriero formidabile come Gengis Khan riusc\u00ec a sradicare la civilt\u00e0 islamica; nel giro di due generazioni i suoi eredi sarebbero diventati musulmani. Un evento spesso non considerato, ma che ciononostante recit\u00f2 un ruolo importante nella storia dell'Afghanistan (e nella politica dei suoi vicini e dell'intera regione fino ai giorni nostri) fu, nel X secolo, l'ascesa di una forte dinastia sunnita - i Ghaznavidi. La loro potenza imped\u00ec l'espansione dall'Iran verso est dello Sciismo, assicurando cos\u00ec che la maggioranza dei musulmani in Afghanistan e nell'Asia meridionale sarebbero stati sunniti. Successivamente potenti dinastie imperiali originarie dell'Afghanistan come i Ghoridi avrebbero continuato a fare dell'Afghanistan una delle principali potenze del Medioevo, come pure un centro culturale che produsse Ferdowsi, Al-Biruni e Khushal Khan Khattak, tra le innumerevoli figure di accademici e letterati.\nEt\u00e0 classica.\nLe prime notizie del periodo pre-islamico dell'Afghanistan risalgono alle invasioni ariane attorno al 2000 a.C. In seguito ci furono le fasi persiana, meda, greca, Maurya e bactriana della sua storia. A seguito della sconfitta dell'impero persiano achemenide nel 328 a.C., Alessandro Magno entr\u00f2 nel territorio dell'attuale Afghanistan per conquistare Bactra (l'attuale Balkh). Nei secoli successivi seguirono invasioni da parte di Sciti, Unni Bianchi e Turchi.\nDurante la dominazione dei Kushan, l'Afghanistan e la regione di Gandhara diventarono importanti centri culturali. I Sasanidi e altre dinastie iraniane governarono gran parte dell'Afghanistan prima dell'arrivo degli invasori musulmani, mentre gli Shahi dominarono l'Afghanistan orientale dalla met\u00e0 del VII secolo fino all'invasione turca del X secolo.\nEt\u00e0 medievale.\nLa conquista islamica dell'Afghanistan (642-1747).\nNel 642 gli Arabi invasero l'intera regione e introdussero l'Islam. Come tutti gli altri paesi conquistati dagli Arabi, l'Afghanistan aveva governanti locali, tra cui l'impero cinese dei Tang, che aveva esteso la propria influenza fino a Kabul. Gli Arabo-Persiani del Khorasan controllarono l'area fino alla conquista da parte dell'Impero Ghaznavide nel 998. Mahmud di Ghazni (998-1030) consolid\u00f2 le conquiste dei suoi predecessori e trasform\u00f2 Ghazna (odierna Ghazni) in un grande centro culturale e in una base per le sue frequenti scorrerie in India. La dinastia ghaznavide fu sconfitta nel 1146 dai Ghoridi; i Khan ghaznavidi continuarono a vivere a Ghazni con il nome di Nasher fino agli inizi del XX secolo, ma non riconquistarono il loro potere, un tempo vasto, se non circa 500 anni dopo, quando Ghilzai Mir Wais Khan Hotaki sconfisse i Persiani a Kandahar e si proclam\u00f2 sci\u00e0 di Persia. Vari principi e governanti selgiuchidi tentarono parti del paese, finch\u00e9 lo sci\u00e0 Muhammad II dell'Impero Corasmio conquist\u00f2 tutta la Persia nel 1205. Nel 1219 l'impero era caduto in mano ai Mongoli.\nSotto la guida di Gengis Khan, l'invasione si tradusse nel massacro della popolazione, nella distruzione di molte citt\u00e0, tra cui Herat, Ghazni e Balkh, e nella devastazione di fertili aree agricole. Dopo la morte di Gengis Khan nel 1227, una successione di piccoli capi e principi lottarono per la supremazia finch\u00e9, alla fine del XIV secolo, uno dei suoi discendenti, Tamerlano, incorpor\u00f2 l'odierno Afghanistan nel proprio vasto impero asiatico. Babur, discendente di Tamerlano e fondatore dell'Impero Moghul in India all'inizio del XVI secolo, fece di Kabul la capitale di un principato afghano.\nL'Afghanistan rimase diviso in tre parti tra il XVI e l'inizio del XVIII secolo. A nord si trovavano gli Uzbeki, a ovest la Persia e a est l'Impero Moghul. Gli Afghani, o pi\u00f9 specificamente i Pashtun Ghilzai sotto Khan Nasher, insorsero contro il dominio persiano all'inizio del XVIII secolo. L'esercito persiano fu sconfitto e gli Afghani controllarono l'intera Persia dal 1719 al 1729. In quell'anno il persiano Nadir Shah sconfisse gli Afghani nella battaglia di Damghan. Prima della fine del 1730 avrebbe scacciato gli Afghani che ancora occupavano la Persia. Nel 1738 Nadir Shah conquist\u00f2 Kandahar e occup\u00f2 Ghazni, Kabul e Lahore. Dopo l'assassinio di Nadir Shah, i Pashtun Durrani divennero i principali dominatori dell'Afghanistan. Le rivalit\u00e0 e le ribellioni dei Ghilzai per\u00f2 non si arrestarono fino al XX secolo.\nEt\u00e0 moderna.\nL'Impero dei Durrani (1747-1826).\nNel 1747, Ahmed Shah Durrani, il fondatore dell'odierno Afghanistan, stabil\u00ec il suo dominio. Durrani, un Pashtun, fu eletto dalla prima Loya Jirga dopo l'assassinio del monarca persiano Nadir Shah, avvenuto nello stesso anno a Khabushan. Durante il suo regno, Durrani consolid\u00f2 in un'unica nazione trib\u00f9, piccoli principati e province frammentate. Il suo potere si estendeva da Mashhad a ovest fino al Kashmir e a Delhi a est, e dal fiume Amu Darja a nord fino al Mare Arabico a sud. Con l'eccezione di un periodo di nove mesi nel 1929, fino al colpo di Stato marxista del 1978 tutti i governanti dell'Afghanistan provenivano dalla confederazione tribale pashtun dei Durrani, e a partire dal 1818 furono tutti membri del clan Mohammadzai di quella trib\u00f9.\nL'influenza europea (1826-1919).\nNel 1826 Dost Mohammed Khan conquist\u00f2 il controllo di Kabul. Per tutto il XIX secolo lo scontro tra gli imperi britannico e russo, entrambi in espansione, in quello che fu chiamato il Grande gioco, influenz\u00f2 in maniera significativa l'Afghanistan. Le preoccupazioni britanniche per l'avanzata russa in Asia centrale e per la crescente influenza dell'impero zarista sulla Persia culminarono in due guerre anglo-afghane. La prima (1839-1842) si concluse con la distruzione di un'intera armata britannica; \u00e8 perci\u00f2 ricordata come un esempio della ferocia della resistenza armata contro qualsiasi dominatore straniero. La seconda guerra anglo-afghana (1878-1880) fu scatenata dal rifiuto dell'emiro Shir Al\u00ec di accettare l'invio di una missione britannica a Kabul. Questo conflitto port\u00f2 l'emiro Abdur Rahman Khan sul trono afghano. Durante il suo regno (1880-1901), britannici e russi stabilirono ufficialmente i confini del moderno Afghanistan. I britannici conservarono il controllo effettivo sulla politica estera di Kabul. L'Afghanistan rimase neutrale durante la prima guerra mondiale, malgrado l'incoraggiamento dei sentimenti anti-britannici da parte della Germania e la ribellione degli afghani lungo i confini dell'India britannica. Comunque la politica di neutralit\u00e0 perseguita dal re afghano non riscosse unanime popolarit\u00e0 nel paese.\nHabibullah, figlio e successore di Abdur Rahman, fu assassinato nel 1919, probabilmente da alcuni membri della famiglia reale che si opponevano all'influenza britannica. Il suo terzo figlio, Amanullah, riconquist\u00f2 il controllo della politica estera dell'Afghanistan dopo aver provocato nello stesso anno, con un attacco all'India, la terza guerra anglo-afghana. Durante il conflitto che ne segu\u00ec, gli inglesi, ormai stanchi della guerra, rinunciarono al controllo sulla politica estera afghana stipulando nell'agosto 1919 il Trattato di Rawalpindi. In ricordo di questo avvenimento, gli Afghani celebrano il 19 agosto la loro Festa dell'indipendenza.\nEt\u00e0 contemporanea.\nLe riforme di Am\u0101null\u0101h Kh\u0101n e la guerra civile (1919-1929).\nNegli anni successivi alla terza guerra anglo-afghana, re Amanullah (1919-1929) pose fine al tradizionale isolamento del suo paese. Stabil\u00ec relazioni diplomatiche con gran parte delle principali nazioni e, dopo il suo viaggio del 1927 in Europa e in Turchia - durante il quale osserv\u00f2 la modernizzazione e la secolarizzazione promosse da Atat\u00fcrk - introdusse diverse riforme tese a modernizzare l'Afghanistan. Alcune di queste, come l'abolizione del tradizionale velo islamico per le donne e l'apertura di un certo numero di scuole miste, rapidamente gli alienarono le simpatie di molti capi tribali e religiosi. Di fronte a una schiacciante opposizione armata, nel gennaio 1929 Amanullah fu costretto ad abdicare, dopo che Kabul era caduta in mano alle forze di Bacha-i-Saqao, un brigante tagiko.\nI regni di Mohammed Nadir Shah e Zahir Shah (1929-1973).\nA sua volta il principe Mohammed Nadir Shah, un cugino di Amanullah, sconfisse nell'ottobre dello stesso anno Bacha-i-Saqao e, con un considerevole sostegno da parte delle trib\u00f9 pashtun, fu dichiarato re con il nome di Nadir Shah. Cominci\u00f2 a consolidare il potere e a rigenerare il paese. Abol\u00ec le riforme di Am\u0101null\u0101h Kh\u0101n in favore di un approccio pi\u00f9 graduale alla modernizzazione. Malgrado ci\u00f2, nel 1933 fu assassinato per vendetta da uno studente di Kabul.\nMohammad Zahir Shah, il diciannovenne figlio di Nadir Shah, sal\u00ec al trono e regn\u00f2 dal 1933 al 1973. Fino al 1946 Zahir Shah govern\u00f2 con l'assistenza dello zio Sardar Mohammad Hashim Khan, che mantenne il posto di primo ministro e continu\u00f2 le politiche di Nadir Shah. Nel 1946 un altro zio di Zahir Shah, Sardar Shah Mahmud Khan, divent\u00f2 primo ministro. Inizi\u00f2 a sperimentare una maggiore libert\u00e0 politica, ma torn\u00f2 sui suoi passi quando vide che stava andando pi\u00f9 in l\u00e0 di quello che aveva previsto. Nel 1953 fu rimpiazzato come primo ministro da Mohammed Daoud Khan, cugino e cognato del re. Daoud si mosse verso una relazione pi\u00f9 stretta con l'Unione Sovietica e una maggiore ostilit\u00e0 verso il Pakistan. La controversia con il Pakistan per\u00f2 condusse a una crisi economica, perci\u00f2 nel 1963 gli fu chiesto di dimettersi. Dal 1963 al 1973 Zahir Shah svolse un ruolo pi\u00f9 attivo.\nNel 1964 il re Zahir Shah promulg\u00f2 una costituzione liberale che dava vita a un parlamento bicamerale, di cui il sovrano nominava un terzo dei membri. Un altro terzo era eletto dal popolo, mentre il resto era selezionato indirettamente dalle assemblee provinciali. Anche se \"l'esperimento democratico\" di Zahir Shah produsse poche riforme durature, permise la crescita di partiti estremisti non riconosciuti, sia di destra che di sinistra. Tra questi spiccava il Partito Democratico Popolare dell'Afghanistan (PDPA), comunista e con stretti legami ideologici con l'Unione Sovietica. Nel 1967, il PDPA si spacc\u00f2 in due fazioni rivali: la fazione Khalq (\"Popolo\") capeggiata da Nur Muhammad Taraki e da Hafizullah Amin e sostenuto da elementi interni all'esercito, e la fazione Parcham (\"Bandiera\") guidata da Babrak Karmal. La spaccatura rifletteva le divisioni di classe, etniche e ideologiche all'interno della societ\u00e0 afghana. Tuttavia, molti dei successivi presidenti e capi di Stato sarebbero stati Ghilzai (Taraki, Amin, Najib, Mullah Omar), che ancora una volta avrebbero tentato di strappare il potere ai Durrani.\nMohammed Daoud Khan e la Repubblica dell'Afghanistan (1973-1978).\nTra le accuse di corruzione e disonest\u00e0 rivolte alla famiglia reale e la precaria situazione economica causata dalla grande siccit\u00e0 del 1971-1972, il 17 luglio 1973 l'ex primo ministro Mohammed Daoud Khan conquist\u00f2 il potere con un colpo di Stato militare, mentre Zahir Shah era in visita in Italia, presso la quale trov\u00f2 asilo politico. Daoud abol\u00ec la monarchia, abrog\u00f2 la costituzione del 1964, e proclam\u00f2 la repubblica, con lui stesso come presidente e primo ministro. I suoi tentativi di portare a compimento riforme economiche e sociali grandemente necessarie incontrarono scarso successo, e la nuova costituzione promulgata nel febbraio 1977 non riusc\u00ec a domare una cronica instabilit\u00e0 politica.\nMentre la disillusione cresceva, il 27 aprile 1978 il PDPA diede vita a un sanguinoso colpo di Stato (la cosiddetta \"rivoluzione di aprile\"), che si concluse con il rovesciamento e l'assassinio di Daoud e di gran parte della sua famiglia. Nur Mohammad Taraki, segretario generale del PDPA, divenne presidente del Consiglio rivoluzionario e primo ministro dell'appena costituita Repubblica Democratica dell'Afghanistan, fortemente sostenuta dall'URSS.\nIl Partito Democratico Popolare dell'Afghanistan al potere (1978-1992).\nIl PDPA, partito socialista filo-comunista, mise in atto un programma di governo socialista che prevedeva principalmente una riforma agraria che ridistribuiva le terre a 200\u00a0000 famiglie contadine. Ma anche l'abrogazione dell\"'ushur\", ovvero la decima dovuta ai latifondisti dai braccianti. Fu inoltre abrogata l'usura, i prezzi dei beni primari furono calmierati, i servizi sociali statalizzati e garantiti a tutti e i sindacati legalizzati. Si svecchi\u00f2 tutta la legislazione afghana col divieto dei matrimoni forzati, la sostituzione delle leggi tradizionali e religiose con altre laiche e marxiste e la messa al bando dei tribunali tribali. Gli uomini furono obbligati a tagliarsi la barba, le donne non potevano indossare il burqa, mentre le bambine poterono andare a scuola e non furono pi\u00f9 oggetto di scambio economico nei matrimoni combinati.\nSi avvi\u00f2 anche una campagna di alfabetizzazione e scolarizzazione di massa e nelle aree rurali vennero costruite scuole e cliniche mediche. La religione islamica non venne penalizzata in alcun modo, ma le gerarchie religiose islamiche afgane preferirono denunciare il contrario perch\u00e9 in realt\u00e0 fortemente penalizzati dalla riforma agraria e dall'abrogazione dell\"'ushur\", di cui essi erano beneficiari. Ben presto le stesse gerarchie ecclesiastiche passarono a un'opposizione armata incoraggiando la \"jih\u0101d\" (guerra santa) dei \"mujaheddin\" (santi guerrieri) contro \"il regime dei comunisti atei senza Dio\". In verit\u00e0 Taraki, amato dalla popolazione afghana, rifiut\u00f2 sempre l'idea di definire il suo nuovo regime come \"comunista\", preferendo aggettivi come \"rivoluzionario\" e \"nazionalista\".\nGli stessi rapporti con l'Urss si limitarono ad accordi di cooperazione commerciale per sostenere la modernizzazione delle infrastrutture economiche (in particolar modo le miniere di minerali rari e i giacimenti di gas naturale). L'Urss invi\u00f2 anche degli appaltatori per costruire strade, ospedali e scuole e per scavare pozzi d'acqua; inoltre addestr\u00f2 ed equipaggi\u00f2 l'esercito afghano. Il governo rispose agli oppositori con un pesante intervento militare e arrestando, mandando in esilio e giustiziando molti \"mujaheddin\".\nNella nuova fase politica afghana intervennero anche gli Stati Uniti d'America. L'amministrazione Carter avvert\u00ec subito l'esigenza di sostenere gli oppositori di Taraki principalmente per tre motivi: 1) in funzione anticomunista per \u00abdimostrare ai paesi del terzo mondo che l'esito socialista della storia sostenuto dall'URSS non \u00e8 un dato oggettivo\u00bb (Dipartimento di Stato, agosto 1979); 2) per creare un nuovo alleato in una zona geopolitica che aveva visto nel gennaio 1979 gli USA perdere l'Iran con la rivoluzione khomeinista; 3) vincere la guerra fredda o quantomeno cancellare il ricordo della disfatta vietnamita del 1975.\nIl 3 luglio 1979 Carter firm\u00f2 la prima direttiva per l'organizzazione di aiuti bellici ed economici segreti ai \"mujaheddin\" afgani. In pratica la Cia avrebbe creato una rete internazionale coinvolgente tutti i paesi arabi per rifornire i \"mujaheddin\" di soldi, armi e volontari per la guerra. Base dell'operazione sarebbe stato il Pakistan, dove venivano cos\u00ec costruiti anche campi di addestramento e centri di reclutamento. Buona parte dell'operazione fu finanziata col commercio clandestino di oppio afghano.\nA capo della guerriglia, su consiglio del Pakistan, fu posto Gulbuddin Hekmatyar, noto per la crudelt\u00e0 con cui sfigurava (usando l'acido) le donne a suo dire non in linea coi precetti islamici. I \"mujaheddin\" afgani di Hekmatyar diventarono rapidamente una potente forza militare, distinguendosi in crudelt\u00e0 con pratiche che prevedevano un lento scuoiamento vivo dei nemici e l'amputazione di dita, orecchi, naso e genitali. Taraki chiese aiuto all'Urss, ma questi prefer\u00ec rimanere sostanzialmente fuori dalla guerra civile.\nLa svolta arriv\u00f2 nel settembre 1979, con l'uccisione di Taraki ad opera del suo vice primo ministro Hafizullah Amin, il quale, salito al potere, inizi\u00f2 a perseguitare, cosa finora sempre rifiutata da Taraki, l'opposizione politica islamica, che cos\u00ec, inevitabilmente, si rafforz\u00f2 e si radicalizz\u00f2. Visto il passato (statunitense) di Amin, l'ambiguit\u00e0 del personaggio e le reiterate scelte politiche autolesionistiche (soprattutto l'omicidio di Taraki) l'Urss ritenne di aver davanti un uomo della Cia.\nIl 24 dicembre 1979 l'esercito sovietico ricevette l'ordine di invadere l'Afghanistan e tre giorni dopo entr\u00f2 nella capitale Kabul. Qui l'Armata Rossa attacc\u00f2 il palazzo presidenziale, uccise Amin sostituendolo con Babrak Karmal, gi\u00e0 vicepresidente di Taraki. Col passaggio in Usa dall'amministrazione democratica Carter, a quella repubblicana di Ronald Reagan, si alz\u00f2 il livello dello scontro e i \"mujaheddin\" vennero propagandati come \u00abcombattenti per la libert\u00e0\u00bb.\nOsama bin Laden era uno dei principali organizzatori e finanziatori dei \"mujaheddin\"; il suo Maktab al-Khadamat (MAK, \"Ufficio d'Ordine\") incanalava verso l'Afghanistan denaro, armi e combattenti musulmani da tutto il mondo, con l'assistenza e il supporto dei governi americano, pakistano e saudita. Nel 1988 bin Laden abbandon\u00f2 il MAK insieme ad alcuni dei suoi membri pi\u00f9 militanti per formare al-Q\u0101\u02bfida, con lo scopo di espandere la lotta di resistenza anti-sovietica e trasformarla in un movimento fondamentalista islamico mondiale. Il 20 novembre 1986 viene destituito Karmal a favore di Haji Mohammed Chamkani, che rester\u00e0 in carica fino al 30 settembre 1987, quando Presidente del Consiglio Rivoluzionario diventer\u00e0 Sayd Mohammed Najibullah, carica che dal novembre 1987 diventer\u00e0 quella di Presidente della Repubblica.\nLa guerra fin\u00ec (dopo 1,5 milioni di afgani morti, 3 milioni di disabili e mutilati, 5 milioni di profughi e milioni di mine) con gli accordi di Ginevra del 14 aprile 1988 che avviarono il ritiro dell'Armata Rossa. L'Unione Sovietica ritir\u00f2 le sue truppe nel febbraio 1989, ma continu\u00f2 ad aiutare il presidente Mohammad Najibullah. Continuarono anche massicci gli aiuti ai \"mujaheddin\" da parte della Cia e dell'Arabia Saudita. Con il crollo dell'Unione Sovietica, il Presidente Najibullah fu destituito il 17 aprile 1992, quando Abdul Rashid Dostum si ribell\u00f2 e si alle\u00f2 con A\u1e25mad Sh\u0101h Mas\u02bf\u016bd per prendere il controllo di Kabul e proclamare la Repubblica Islamica dell'Afghanistan.\nL'Afghanistan islamico parlamentare (1992-1996).\nLa guerra \u00e8 vinta da ben sette \"Movimenti di Resistenza Islamica\":\nCaduto Najibullah, il neonato Afghanistan islamico \u00e8 retto tra il 19 e il 28 aprile 1992 da Abdul Rahim Hatif, quando lascer\u00e0 per tre mesi la carica di Presidente del Consiglio di Governo ad interim (con funzioni di Capo dello Stato) a Sibghatullah Mujaddidi, come stabilito dagli accordi di Peshawar siglati il precedente 24 aprile. Ma questi vi rimarr\u00e0 solo due mesi e il 28 giugno \u00e8 sostituito da Burhanuddin Rabbani. Il mandato di Rabbani \u00e8 di quattro mesi, ma viene prorogato il 31 ottobre di altri due mesi e quindi riconfermato per un nuovo incarico da iniziare il 7 marzo 1993 con scadenza giugno 1994, ma vi rimarr\u00e0 anche dopo e fallir\u00e0 il passaggio di poteri all'ONU previsto per il 20 febbraio 1995.\n\u00c8 la guerra civile fra \"mujaheddin\" per il controllo della capitale, che solo nel 1993 provoca la morte di oltre 10.000 civili. Con Rabbani si schiera la Russia di Boris Eltsin, ma anche le ex repubbliche sovietiche di Tagikistan e Uzbekistan, e Iran e India. Contro invece (e a favore del leader pashtun Hekmatyar) ci sono USA, Pakistan e Arabia Saudita.\nIntanto il 10 gennaio 1993 si insedia il Consiglio Nazionale per la Liberazione e la Riconciliazione (Shura-e Ahl-e Hal-a-Aqad), parlamento che conta 1336 membri di cui 959 eletti, 85 scelti dai nomadi, 52 nominati dal presidente, 168 nominati dai \"mujaheddin\", 18 dalla Commissione per la convocazione e 9 dal consiglio dei leader, cos\u00ec ripartiti:\nI 7 movimenti governano, con non pochi contrasti, specialmente tra l'Hezb-i Islami di Hekmatyar e la Jamiat-i Islami di Rabbani e Massud dal 1992 al 1996. Dal 1994 Hekmatyar inizia a bombardare Kabul, riducendola a un cumulo di macerie, ma senza ottenere alcuna vittoria e lasciandosi dietro 50.000 morti civili.\nIl partito talebano al potere (1996-2001).\nUSA e alleati tentano il riscatto con una nuova fazione armata e si affidano al mullah pashtun Mohammed Omar, guida del Movimento di studenti islamici \"talebani\", piccola milizia integralista di studenti coranici.\nI talebani trasformati in esercito dai servizi segreti pakistani con armi statunitensi e soldi sauditi conquistano Kabul il 27 settembre 1996 rovesciando e mettendo in fuga il presidente Burhanuddin Rabbani. Presidente di fatto diviene Mohammed Omar Akhondzada, che con i talebani controlla il 75% del territorio afghano. Il Parlamento e ogni organo elettivo perdono ogni potere.\nEntro la fine del 1998 i talebani prendono il controllo del 90% del Paese, confinando l'opposizione in un piccolo angolo, prevalentemente abitato da tagiki(un gruppo etnico originario dell'Asia centrale e diffuso in Tagikistan, Afghanistan, Uzbekistan, Iran, Pakistan e nella provincia dello Xinjiang in Cina) nel nord-est e nella valle del Panshir. Rabbani si rifugia nelle province nord-orientali e l\u00ec Massoud costituisce e guida l'Alleanza del Nord, un'opposizione che continu\u00f2 a ricevere il riconoscimento diplomatico all'interno delle Nazioni Unite come il legittimo governo dell'Afghanistan.\nIntanto i talebani instaurano un regime teocratico basato su un'interpretazione fondamentalista della Shari'a, abrogano ogni consiglio elettivo (a cominciare dal Parlamento) e vietano ogni diritto e ruolo sociale alla donna. Far\u00e0 poi il giro del mondo la notizia della distruzione delle ultramillenarie statue dei Buddha di Bamiyan operata dai talebani contro ogni protesta internazionale.\nIl nuovo regime del mullah Omar (riconosciuto solo da Pakistan, Arabia Saudita ed Emirati Arabi Uniti) crea tutte le condizioni perch\u00e9 l'Afghanistan diventi il luogo principe perch\u00e9 lo \"shaykh\" saudita Osama bin Laden installi l\u00ec la base per la sua rete terroristica, al-Q\u0101\u02bfida. Afghanistan di fatto addestra e incentiva il fondamentalismo islamico che sfocia nel terrorismo e questo incrina i rapporti con gli USA. Nell'agosto 1998 gli USA bombardano i campi afghani di Al-Qaeda per rappresaglia agli attentati contro le ambasciate USA di Kenya e Tanzania.\nIn seguito agli attentati dell'11 settembre 2001, gli USA pretendono dai talebani l'estradizione del capo di al-Q\u0101\u02bfida. Kabul rifiuta e Washington risponde il 7 ottobre 2001 attaccando militarmente l'Afghanistan. Il 13 novembre successivo il regime \u00e8 rovesciato, grazie anche all'apporto bellico dei \"mujaheddin\" dell'Alleanza del Nord, che dal 9 settembre sono orfani della guida di Massoud, vittima di un attentato. Sotto i bombardamenti americani, in Afghanistan muoiono in 14.000 (3.800 civili e oltre 10\u00a0000 combattenti talebani). Altri 20.000 moriranno successivamente per malattie e fame provocate dalla guerra.\nPresenza americana (2001 - 2021).\nSotto l'egida dell'ONU, il 5 dicembre 2001 le fazioni afghane si riunirono a Bonn e scelsero un'autorit\u00e0 provvisoria di 30 membri, guidata da Hamid Karzai, gi\u00e0 ministro della difesa ed ex consigliere della compagnia petrolifera americana Unocal, nonch\u00e9 in stretti contatti con la Cia. Dopo sei mesi di governo, l'ex re Zahir Shah convoc\u00f2 una Loya Jirga, che elesse presidente Karzai e gli diede l'autorit\u00e0 di governare per altri due anni.\nIl 9 ottobre 2004 Karzai \u00e8 stato confermato capo dello Stato nelle prime elezioni presidenziali dirette della storia dell'Afghanistan. Tuttavia il potere di Karzai non va al di l\u00e0 dei confini della capitale, perch\u00e9 mentre in quella \u00e8 ministro della difesa Abdul Rahim Wardak il resto del Paese resta nelle solide mani dei signori della guerra legati agli ex movimenti \"mujaheddin\" e al commercio dell'oppio.\nGli ex potenti rovesciati (come il mullah Omar) dagli USA si rifugiano in Pakistan e tra il 2002 e il 2004 compiono incursioni nel sud del Paese che provocano la morte di quasi 5.000 persone tra cui 200 soldati americani. Nel 2005 i talebani risultano avanzare nella loro resistenza e si estendono in tutte le province meridionali e centrali del Paese. Ci\u00f2 \u00e8 reso possibile anche dal mai cessato commercio d'oppio e dai finanziamenti occulti pakistani. Il 18 settembre 2005 le elezioni parlamentati sono vinte dai signori della guerra.\nIl ritorno dei Talebani (2021-presente).\nLe forze dell'Alleanza avevano annunciato il proprio ritiro gi\u00e0 da aprile 2021. Ad agosto erano rimaste solo le forze necessarie all'evacuazione del personale statunitense, in concomitanza con una generale offensiva talebana a cui l'esercito afgano pose poca o nulla resistenza, causando la sua definitiva capitolazione solo una settimana dopo l'inizio dell'offensiva sulla capitale. I talebani conquistarono in breve tempo molte citt\u00e0 principali del paese, incluse Konduz, Ghazni, Kandahar, Lashkar Gah e Mazar-i Sharif.\nIl 15 agosto 2021 i talebani sono entrati nella capitale Kabul, assumendo il governo del paese. Lo stesso giorno il presidente Ashraf Ghani lasci\u00f2 il paese dopo aver annunciato le sue dimissioni."}
{"id": "1056251", "revid": "1428919", "url": "https://it.wikipedia.org/wiki?curid=1056251", "title": "Ceduo", "text": "Il ceduo (dal latino \"caedo\", \"io taglio\") \u00e8 una forma di governo del bosco che si basa sulla capacit\u00e0 di alcune piante di emettere ricacci se tagliate. Questo tipo di formazione boschiva \u00e8 quindi costituita essenzialmente da polloni, cio\u00e8 da alberi provenienti da rinnovazione agamica (moltiplicazione vegetativa). Con il taglio il popolamento non viene sostituito nella sua totalit\u00e0 ma solo nella parte epigea.\nSugli alberi \u00e8 possibile individuare quattro tipi di gemme: \nI polloni si distinguono in \u201cveri\u201de \u201cfalsi\u201d. I primi sono quelli che nascono da gemme proventizie e sono gi\u00e0 collegati con il sistema vascolare della pianta quindi sono pi\u00f9 vigorosi e soprattutto stabili. Quelli che nascono da gemme avventizie richiedono un periodo di tempo pi\u00f9 o meno lungo per creare rapporti di connessione con i vasi della pianta risultando pi\u00f9 instabili meccanicamente e quindi di scarso interesse forestale.\nTipi di ceduo.\nDistinguiamo due tipi di ceduo:\nCeduo coetaneo.\nIl ceduo coetaneo \u00e8 di due tipi: semplice o matricinato. \nNel ceduo semplice tutte le ceppaie vengono sottoposte al taglio, come avviene, ad esempio, per il nocciolo. In nord Europa le latifoglie sono rare e vengono sottoposte alla ceduazione totale. In Italia per legge il ceduo semplice pu\u00f2 essere applicato solo in alcuni tipi di boschi composti da specie che fruttificano giovani o che emettono facilmente polloni radicali: in entrambi i casi le matricine possono quindi risultare superflue. Pur con differenze fra le varie regioni, possono di norma essere governati a ceduo semplice i boschi cedui di salice, pioppo, ontano, nocciolo o robinia.\nIl ceduo matricinato prevede, invece, il rilascio di alcune piante che prendono appunto il nome di matricine; queste hanno diverse funzioni. In primo luogo provvedono alla rinnovazione, necessaria per sostituire le ceppaie invecchiate che hanno perso la loro capacit\u00e0 pollonifera. Queste sono facilmente riconoscibili in quanto si allargano svuotandosi all'interno. Altre ragioni per cui vengono rilasciate le matricine sono quella di garantire la biodiversit\u00e0 attraverso l'impollinazione e di prevenire l'erosione del suolo mantenendo sempre un certo grado di copertura. Alcuni distinguono fra matricine e riserve. Queste ultime hanno la stessa funzione delle prime, ma appartengono a specie differenti rispetto a quelle di cui \u00e8 costituito in prevalenza il bosco ceduo.\nPrima di eseguire un taglio vanno presi in considerazione i seguenti fattori: \nCeduo a sterzo o disetaneo.\nNel ceduo a sterzo sulla stessa ceppaia sono presenti polloni di et\u00e0 differente. Il ceduo a sterzo \u00e8 una forma di trattamento tradizionale in alcune zone, legata soprattutto alla produzione di carbone. Su ogni ceppaia vengono rilasciati polloni di et\u00e0 pari a una, due e tre volte il turno. Questo permette di avere assortimenti differenti e di mantenere una copertura costante del suolo.\nIl ceduo a sterzo non trova pi\u00f9 grande applicazione, sia per la diminuzione della domanda degli assortimenti ritraibili da questo tipo di trattamento, sia perch\u00e9 richiede personale molto qualificato per l'esecuzione del taglio e perch\u00e9 si presta poco all'utilizzo della motosega.\nTipi di taglio.\nIl taglio pu\u00f2 essere fatto:\nTipi di taglio sono la succisione, in cui il taglio \u00e8 fatto rasente il terreno, e la tramarratura, in cui il taglio della ceppaia viene fatto qualche centimetro sotto il livello del terreno; entrambi servono a stimolare la capacit\u00e0 pollonifera della ceppaia.\n\u00c8 importante eseguire il taglio in modo che non si verifichino ristagni d'acqua, ad esempio in passato si adottava il \"taglio a chierica di monaco\" dando alla superficie una forma arrotondata per facilitare lo sgrondo dell'acqua e favorire l'emissione di polloni nella parte bassa del taglio."}
{"id": "1056252", "revid": "7336", "url": "https://it.wikipedia.org/wiki?curid=1056252", "title": "Fustaia", "text": ""}
{"id": "1056254", "revid": "42524", "url": "https://it.wikipedia.org/wiki?curid=1056254", "title": "Profondo cielo", "text": ""}
{"id": "1056260", "revid": "392652", "url": "https://it.wikipedia.org/wiki?curid=1056260", "title": "Introduzione e polacca brillante per violoncello e pianoforte", "text": "L'Introduzione e polacca brillante per violoncello e pianoforte in Do maggiore op. 3 \u00e8 una composizione di Fryderyk Chopin scritta tra il 1829 e il 1830; \u00e8 la prima opera del musicista composta per violoncello e pianoforte.\nStoria.\nNell'autunno del 1829 Chopin, di ritorno da un viaggio a Vienna, si rec\u00f2 ad Antonin nella tenuta del principe Antoni Radziwi\u0142\u0142 protettore del musicista fin da quando, da bambino, si era rivelato un talento. Durante la settimana di novembre passata presso la tenuta, egli scrisse un brano per violoncello e pianoforte che inizialmente defin\u00ec \"Alla polacca\"; fu una composizione d'occasione, per il principe Radziwi\u0142\u0142 che era un notevole violoncellista. In seguito, nell'aprile del 1830, Chopin aggiunse un'Introduzione, dall'andamento lento, che presenta un'ampia cadenza per la parte pianistica. L'anno seguente la composizione fu pubblicata a Vienna dall'editore Mechetti con la dedica al violoncellista Joseph Merk. La prima esecuzione in pubblico avvenne durante un concerto a Varsavia nel 1830 con Chopin al pianoforte e J\u00f3zef Kaczy\u0144ski al violoncello.\nAnalisi.\nChopin, diciannovenne, non conosceva ancora bene il violoncello e la relativa tecnica esecutiva, infatti la parte spettante a questo strumento \u00e8 di modesta levatura, limitata per lo pi\u00f9 a una sottolineatura melodica; in tempi successivi alcuni musicisti hanno tentato, arbitrariamente, di accrescere la dimensione virtuosistica della parte, con esiti molto dubbi.\nLa parte pianistica tende a prevalere sul violoncello ed \u00e8 di ben diverso spessore, molto pi\u00f9 ricca, dall'aspetto \"brillante\", termine probabilmente dato dall'editore che definisce lo stile del brano. Dopo la lenta Introduzione, forse un po' retorica e con notevoli cadenze pianistiche, viene introdotta la Polacca di notevole durata, ben articolata e strutturalmente ricca e che presenta anche influenze della vocalit\u00e0 operistica italiana, precisamente dalla \"Semiramide\" di Rossini, integrata per\u00f2 nel tipico carattere \"alla Polonaise\" ricco di effetti.\nDa un punto di vista esecutivo, gli interpreti devono cercare di mantenere un equilibrio non facile, poich\u00e9 la parte pianistica \u00e8 preponderante; il brano \u00e8 per\u00f2 brillante e piacevole, anche se oggi non \u00e8 spesso eseguito in pubblico."}
{"id": "1056261", "revid": "60344", "url": "https://it.wikipedia.org/wiki?curid=1056261", "title": "Introduzione e polacca brillante", "text": ""}
{"id": "1056262", "revid": "287204", "url": "https://it.wikipedia.org/wiki?curid=1056262", "title": "Trasporti in Guinea", "text": "Trasporti su rotaia.\nRete ferroviaria.\nIn totale: 1.086\u00a0km di linee ferroviarie, non tutte connesse fra loro (dati 2000)\nReti metropolitane.\nTale nazione non dispone nemmeno di sistemi di metropolitana.\nReti tranviarie.\nAnche il servizio tranviario \u00e8 assente.\nTrasporti su strada.\nRete stradale.\nStrade pubbliche: in totale 30.500\u00a0km (dati 1996)\nReti filoviarie.\nAttualmente in Guinea non esistono filobus. \nAutolinee.\nNella capitale, Conakry, ed in poche altre zone abitate della Guinea, operano aziende pubbliche e private che gestiscono i trasporti urbani, suburbani ed interurbani esercitati con autobus.\nIdrovie.\nLa Guinea dispone di 1.295\u00a0km di acque navigabili (dati 1996).\nTrasporti aerei.\nAeroporti.\nIn totale: 15 (dati 1999)\na) con piste di rullaggio pavimentate: 5\nb) con piste di rullaggio non pavimentate: 10"}
{"id": "1056264", "revid": "1862310", "url": "https://it.wikipedia.org/wiki?curid=1056264", "title": "Innaarsuit", "text": "Innaarsuit (Ivn\u00e2rssuit prima della riforma ortografica del 1973) \u00e8 un piccolo villaggio della Groenlandia di 140 abitanti (gennaio 2005). Appartenente al comune di Avannaata, si affaccia sulla Baia di Baffin."}
{"id": "1056265", "revid": "1862310", "url": "https://it.wikipedia.org/wiki?curid=1056265", "title": "Naajaat", "text": "Naajaat (o Nauj\u00e2t) \u00e8 un piccolo villaggio della Groenlandia di 65 abitanti (gennaio 2005). Si affaccia sulla Baia di Baffin, a 73\u00b008'N 55\u00b050'O; appartiene al comune di Avannaata."}
{"id": "1056268", "revid": "1862310", "url": "https://it.wikipedia.org/wiki?curid=1056268", "title": "Upernavik Kujalleq", "text": "Upernavik Kujalleq (o Upernavik Kujatdleq o S\u00f8ndre Upernavik, sempre con il significato di \"Upernavik meridionale\") \u00e8 un piccolo villaggio della Groenlandia di 198 abitanti (gennaio 2005). Si trova su un'isoletta circondata dalle acque della Baia di Baffin, a 72\u00b009'N 55\u00b033'O; appartiene al comune di Avannaata.\nSi trova su un'isola dell'arcipelago di Upernavik. Venne fondato nel 1855 come stazione commerciale."}
{"id": "1056269", "revid": "131358", "url": "https://it.wikipedia.org/wiki?curid=1056269", "title": "Leonardo Adri\u00e1n Rodr\u00edguez", "text": ""}
{"id": "1056271", "revid": "118583233", "url": "https://it.wikipedia.org/wiki?curid=1056271", "title": "Fausto De Stefani", "text": "\u00c8 stato il secondo alpinista italiano dopo Reinhold Messner ed il sesto al mondo ad aver scalato tutte le quattordici vette superiori agli 8000 metri s.l.m. (nel periodo 1983-1998), anche se l'impresa non \u00e8 unanimemente accettata. De Stefani e Sergio Martini dichiararono d'aver scalato il Lhotse nel 1998, ma il giorno dell'ascesa ci fu una tempesta e n\u00e9 le foto n\u00e9 i riferimenti forniti furono considerati abbastanza chiari. Qualche giorno dopo, un altro alpinista dichiar\u00f2 d'aver visto le orme degli italiani arrestarsi prima della vetta, facendo s\u00ec che l'impresa non fosse convalidata nelle classifiche ufficiali.\nTutte le salite sono state compiute senza l'uso di bombole d'ossigeno, eccetto quella sull'Everest del 1994.\nBiografia.\nInizia l'attivit\u00e0 alpinistica a diciotto anni. Nel 1972 diventa istruttore provinciale di addestramento di salita su roccia e ghiaccio per il Club Alpino Italiano. Per dieci anni svolge un'intensa attivit\u00e0 per lo pi\u00f9 sulle Alpi occidentali e centrali, sulle quali apre nuove vie. A ventinove anni (1981) diventa Istruttore Nazionale di Alpinismo (INA) del CAI.\nA partire dal 1981 rivolge il proprio interesse verso le catene dell'Himalaya e del Karakorum, scalando in successione tutte le pi\u00f9 alte vette al mondo, spesso in \"stile alpino\" (ovvero con equipaggiamento leggero). Nel 1983 in Asia scala il K2, la sua prima vetta sopra gli ottomila.\nNel 1988 \u00e8 tra soci fondanti dell'associazione internazionale Mountain Wilderness, della quale dal 1993 \u00e8 garante internazionale e con cui ha organizzato la spedizione internazionale \"Free K2\" per la pulizia del monte dai quintali di rifiuti accumulati in anni dalle precedenti spedizioni.\nSi \u00e8 distinto per varie iniziative umanitarie in Nepal ed altre zone. \u00c8 ambientalista e fotografo naturalista, con una collezione di circa 15.000 diapositive, alcune delle quali esposte in varie citt\u00e0 europee.\nDa anni con la associazione Senza Frontiere porta avanti la costruzione di scuole per bambini senza fissa dimora in Nepal (5 scuole gi\u00e0 realizzate, tra cui Kirtipur), laboratorio artistico-artigianale e ambulatorio in fase di costruzione. Da solo attraverso centinaia di iniziative ogni anno raccoglie innumerevoli fondi per mandare avanti questi progetti in Nepal."}
{"id": "1056275", "revid": "287204", "url": "https://it.wikipedia.org/wiki?curid=1056275", "title": "Professional'nyj Futbol'nyj Klub Spartak-Nal'\u010dik", "text": "Lo Spartak-Nal'\u010dik, ufficialmente Professional'nyj Futbol'nyj Klub Spartak-Nal'\u010dik (), \u00e8 una societ\u00e0 calcistica russa con sede nella citt\u00e0 di Nal'\u010dik.\nStoria.\nIl club venne fondato nel 1935; partecip\u00f2 al Campionato sovietico di calcio solo a partire dal 1959, quando fu iscritto in Klass B, la seconda serie (il campionato era strutturato su soli due livelli). Con la riforma del 1963 e l'introduzione del terzo livello, il club fu retrocesso, ma gi\u00e0 nel 1965, vinse il suo girone e le finali russe, tornando in seconda serie. L'ulteriore riforma del 1970 costrinse di nuovo il club alla retrocessione; ma ancora una volta dopo appena due stagioni il club vinse il proprio girone e i play-off, tornando in seconda serie. Tra il 1969 e il 1972 il club fu noto come Avtomobilist.\nNel 1976 fin\u00ec ultimo retrocedendo in terza serie; gi\u00e0 l'anno seguente la squadra vinse il proprio girone, ma perse i play-off, mentre nel 1978 dopo aver vinto il proprio girone, vinse anche i play-off, tornando in seconda serie. Dopo due stagioni in seconda serie, il penultimo posto del 1980 sanc\u00ec la definitiva retrocessione in terza serie, categoria mantenuta fino al 1991.\nDopo la dissoluzione dell'Unione Sovietica, il club fu ammesso al secondo livello del campionato, ma gi\u00e0 nel 1993 la squadra retrocesse. Gi\u00e0 nel 1995, per\u00f2, lo Spartak Nal'\u010dik vinse il proprio girone, tornando in seconda serie. Dopo diversi campionati dal rendimento altalenante il club riusc\u00ec a raggiungere la massima serie grazie al secondo posto nel 2005. Ha ottenuto la migliore prestazione in Prem'er-Liga nel 2010, quando fin\u00ec sesto. Dopo la retrocessione del 2012 in seconda serie, il club rinunci\u00f2 anche a questa categoria dopo aver prima sfiorato la promozione e poi aver raggiunto il decimo posto. Dal 2014-2015 \u00e8 ripartito dalla terza serie. Nella successiva stagione 2015-2016 ha ottenuto la promozione in seconda serie.\nStrutture.\nStadio.\nLo Stadio Spartak, che ospita le partite interne, ha una capacit\u00e0 di 14.400 spettatori."}
{"id": "1056282", "revid": "22414", "url": "https://it.wikipedia.org/wiki?curid=1056282", "title": "Oswald Siren", "text": ""}
{"id": "1056283", "revid": "92723", "url": "https://it.wikipedia.org/wiki?curid=1056283", "title": "Colloquio di gruppo", "text": "Il colloquio di gruppo \u00e8 un particolare tipo di colloquio clinico, utilizzato in diverse tecniche psicoterapiche. Inoltre il metodo del colloquio di gruppo, nell'ambito della selezione del personale, costituisce una tipologia di intervista di selezione, sempre pi\u00f9 spesso applicata. \nIl colloquio di gruppo per la selezione del personale.\nEssenzialmente, il colloquio di gruppo consiste nella proposta, effettuata dal selezionatore a un gruppo di circa 10-15 candidati al massimo, di una discussione su un tema dato, che dovr\u00e0 portare il gruppo ad elaborare una soluzione condivisa al termine di un tempo prefissato.\nGeneralmente, il tema di discussione riguardante una situazione immaginaria di cui vengono fornite informazioni ridotte e volutamente carenti; a titolo puramente esemplificativo, pu\u00f2 essere proposto di individuare quale possa essere una campagna pubblicitaria innovativa per un'azienda non meglio identificata, oppure di elaborare, partendo da un insieme di oggetti predefinito, una classifica delle cose pi\u00f9 o meno utili da portare con s\u00e9 in un'esplorazione polare o in un viaggio. In ogni caso il tema di discussione \u00e8 di relativa importanza; piuttosto, \u00e8 oggetto della prova di selezione il modo in cui ciascun candidato si comporta, nell'analisi del problema e nella relazione con gli altri.\nIl selezionatore, di solito, in questo tipo di colloquio si fa assistere da un collaboratore; entrambi prenderanno appunti, durante la prova, relativamente al comportamento di ciascun candidato, beneficiando soprattutto dello stato di disinibizione che questo tipo di prova comporta; i candidati, infatti, dopo breve tempo dimenticano del tutto la presenza dell'osservatore e si concentrano esclusivamente sulla soluzione del problema proposto.\nOggetto di valutazione saranno in particolare:\nNella maggior parte dei casi, il colloquio di gruppo si conclude con l'identificazione da parte del gruppo di un candidato, che avr\u00e0 il compito di relazionare la soluzione del tema proposto, al selezionatore e all'intera assemblea. In quest'ultima fase, \u00e8 oggetto di valutazione la capacit\u00e0 dei vari componenti del gruppo di identificare la persona che sia pi\u00f9 in grado di svolgere quel compito determinato, mentre \u00e8 di relativa importanza il fatto che la scelta cada sull'uno piuttosto che sull'altro.\nIl colloquio di gruppo trova una ragione di sempre pi\u00f9 frequente applicazione, nel grande numero di persone che spesso sono candidate per determinati posti di lavoro, in particolare di profilo commerciale o comunicativo (operatori call-center, responsabili commerciali, venditori, impiegati nelle pubbliche relazioni etc.). Esso consente di analizzare con rapidit\u00e0, in un tempo di circa 1-2 ore, gruppi di 10-15 persone che altrimenti necessiterebbero di lunghi colloqui individuali."}
{"id": "1056284", "revid": "22414", "url": "https://it.wikipedia.org/wiki?curid=1056284", "title": "Oswald Sir\u00e9n", "text": ""}
{"id": "1056289", "revid": "1714743", "url": "https://it.wikipedia.org/wiki?curid=1056289", "title": "Carlo d'Angi\u00f2 (duca di Calabria)", "text": "Biografia.\nCarlo nacque a Napoli da Roberto d'Angi\u00f2, che sarebbe poi divenuto re di Napoli, e da Jolanda d'Aragona, figlia di Pietro III, re di Aragona.\nDivenne Duca di Calabria, nel 1309, grazie alla concessione ottenuta dal padre Roberto, quando, alla morte di Carlo II d'Angi\u00f2, era divenuto re di Napoli; fu inoltre nominato Vicario Generale del Regno.\nPer agevolare la riconciliazione tra guelfi e ghibellini, papa Clemente V appoggi\u00f2 il vecchio piano di ricostituire il regno di Arles, mettendo in contatto i capi delle due fazioni, Roberto il Saggio e il nuovo imperatore, Arrigo VII. Il piano prevedeva che il regno di Arles fosse ceduto dall'imperatore a Carlo, uno dei due figli di Roberto, il quale avrebbe sposato una delle due figlie di Arrigo. Il piano per\u00f2 fall\u00ec oltre che per l'opposizione di vari feudatari provenzali e borgognoni, anche per la fiera opposizione del re di Francia, Filippo il Bello, il quale, mal sopportando l'instaurazione di un regno dei cugini angioini nel sud-est della Francia, fece molte pressioni sulla corte papale di Avignone, sinch\u00e9 Clemente V, ritir\u00f2 l'appoggio al progetto, che senza la sua approvazione fu tacitamente lasciato cadere.\nNelle intenzioni del padre Carlo avrebbe dovuto essere, nel 1315, a capo della spedizione militare da inviare in appoggio a Firenze ma, all'ultimo momento Roberto mut\u00f2 la sua decisione e l'incarico pass\u00f2 al fratello del re, Filippo I di Taranto; la coalizione che comprendeva napoletani e fiorentini fu tuttavia sconfitta nella Battaglia di Montecatini, il 29 agosto.\nNel 1316 spos\u00f2 Caterina (1295 \u2013 1323), figlia di Alberto I d'Asburgo e, dopo la morte di questa, contrasse nuove nozze, l'11 gennaio 1324, con Maria di Valois (1309 \u2013 1332), figlia di Carlo di Valois e di Mahaut de Saint-Pol, e sorella di Filippo di Valois, futuro re di Francia.\nLa vittoria di Castruccio Castracani ad Altopascio, il 23 settembre del 1325, port\u00f2 i fiorentini sconfitti ad eleggere Carlo, \"Signore della citt\u00e0\". Il 13 gennaio 1326 il duca accett\u00f2 la nomina a signore di Firenze per un periodo di dieci anni, ma vi rest\u00f2 solo dodici mesi; fu richiamato a Napoli nel 1327 a causa dell'avanzata di Ludovico il Bavaro in Italia.\nAlla morte di Carlo, avvenuta improvvisamente l'11 novembre 1328, la figlia Giovanna divenne regina di Napoli.\nDiscendenza.\nDa Caterina ebbe una figlia:\nDa Maria ebbe cinque figli:"}
{"id": "1056290", "revid": "287204", "url": "https://it.wikipedia.org/wiki?curid=1056290", "title": "Rombicosidodecaedro", "text": "In geometria solida il rombicosidodecaedro (o piccolo rombicosidodecaedro) \u00e8 uno dei tredici poliedri archimedei.\nHa 62 facce, di cui 12 pentagonali, 30 quadrate e 20 triangolari, 120 spigoli e 60 vertici, in ciascuno dei quali concorrono un pentagono, due quadrati e un triangolo.\nArea e volume.\nL'area \"A\" ed il volume \"V\" di un rombicosidodecaedro i cui spigoli hanno lunghezza \"a\" sono le seguenti:\nDualit\u00e0.\nIl poliedro duale del rombicosidodecaedro \u00e8 l'esacontaedro deltoidale (o esacontaedro trapezoidale).\nSimmetrie.\nIl gruppo delle simmetrie del rombicosidodecaedro ha 120 elementi; il gruppo delle simmetrie che preservano l'orientamento \u00e8 il gruppo icosaedrale formula_3. Sono gli stessi gruppi di simmetria dell'icosaedro, del dodecaedro e dell'icosidodecaedro.\nAltri solidi.\nIl rombicosidodecaedro pu\u00f2 essere ottenuto sia dall'icosaedro che dal dodecaedro tramite espansione, ovvero allontanando dal centro le facce del solido e creando nuove facce per ogni spigolo o vertice di partenza..\nIl rombicosidodecaedro pu\u00f2 essere ottenuto anche troncando al contempo tanto le cuspidi quanto gli spigoli dell'icosaedro o, equivalentemente, del dodecaedro.\nLe venti facce triangolari e le dodici facce pentagonali del rombicosidodecaedro giacciono sui piani delle facce di un icosaedro e di un dodecaedro, rispettivamente. Le trenta facce quadrate, invece, giacciono sugli stessi piani delle facce di un triacontaedro rombico, poliedro duale dell'icosidodecaedro.\nLa troncatura delle trenta cuspidi dell'icosidodecaedro origina un poliedro simile al rombicosidodecaedro, ma con facce non regolari.\nSolidi di Johnson.\nAl rombicosidodecaedro sono correlati alcuni solidi di Johnson, poliedri aventi poligoni regolari per facce.\nTagliando una cupola pentagonale, ad esempio, si ottiene un \"rombicosidodecaedro diminuito\"; la cupola pu\u00f2 venire nuovamente incollata, ma se si allineano quadrati con quadrati e triangoli con pentagoni si ottiene un solido diverso da quello di partenza: il \"rombicosidodecaedro girato\". \nLa stessa operazione pu\u00f2 essere effettuata su pi\u00f9 cupole, a patto che esse non abbiano elementi comuni. Agendo su due cupole si possono ottenere due tipi di rombicosidodecaedro \"bigirato\": il \"rombicosidodecaedro parabigirato\" qualora le due cupole siano opposte e il \"romicosidodecaedro metabigirato\" altrimenti.\nRuotando tre cupole si ottiene invece il \"rombicosidodecaedro trigirato\"."}
{"id": "1056294", "revid": "3831", "url": "https://it.wikipedia.org/wiki?curid=1056294", "title": "A Tila", "text": ""}
{"id": "1056298", "revid": "52059670", "url": "https://it.wikipedia.org/wiki?curid=1056298", "title": "Piromane", "text": ""}
{"id": "1056306", "revid": "767487", "url": "https://it.wikipedia.org/wiki?curid=1056306", "title": "Get Shorty", "text": "Get Shorty \u00e8 un film del 1995, diretto da Barry Sonnenfeld, con John Travolta e Gene Hackman. \u00c8 l'adattamento del romanzo \"La scorciatoia\" (\"Get Shorty\") di Elmore Leonard. Nonostante siano stati cambiati alcuni dettagli, il film resta molto fedele al romanzo da cui \u00e8 tratto. Nel 2005 \u00e8 uscito il sequel \"Be Cool\".\nTrama.\nChili Palmer \u00e8 uno strozzino di Miami che ha un insolito interesse per il cinema d'exploitation e per i B-movie. Dopo pranzo, in un ristorante di Miami, Chili viene informato dal proprietario del ristorante che il suo costoso giubbotto di pelle a cui teneva parecchio \u00e8 stato \"preso in prestito\" da un gangster rivale, Ray \"Bones\" Barboni. Prontamente, Chili lo segue sino a casa, gli rompe il naso e riprende la sua giacca. Sfortunatamente, il capo di Chili di New York, Momo, muore per infarto - lasciando Chili alle prese con un vendicativo Ray, che velocemente prende vantaggio dalla situazione e diviene il suo nuovo capo; tra gli ordini dati, recuperare con l'usura un'ingente somma di denaro dal defunto Leo DeVoe o da sua moglie.\nChili va a far visita alla vedova di Miami, ma presto lei gli rivela che Leo non \u00e8 realmente morto. Si scopre che Leo \u00e8 salito a bordo di un volo di linea, ma sceso da questo per bere al bar l\u00ec vicino mentre il velivolo era in riparazione sulla pista d'atterraggio, non era pi\u00f9 salito. In seguito all'incidente in volo, Leo \u00e8 stato dato per morto e sua moglie pagata con 300.000 dollari di assicurazione sulla vita. Ora Leo ha recuperato i soldi della sua assicurazione sulla vita ed \u00e8 partito alla volta di Las Vegas, dove sta diventando un grande giocatore d'azzardo.\nA Las Vegas, Chili viene informato dal proprietario di un casin\u00f2 che Leo ha viaggiato sin l\u00ec da Los Angeles. Il proprietario del casin\u00f2 di Las Vegas chiede a Chili di cercare a Los Angeles Harry Zimm, un produttore di B-movie, che ha dei debiti verso il casin\u00f2. Chili fa questo piacere al proprietario del casin\u00f2 e viaggia sino a Los Angeles; inseguendo Harry Zimm, gli parla del debito verso il casin\u00f2. Chili gli chiede il perch\u00e9 lui si trovi l\u00ec e non abbia pagato, cos\u00ec Harry acconsente a rimettere il debito al casin\u00f2 entro 60 giorni. Finita la chiacchierata sul denaro, Chili parla a Harry di un'idea su un film: una trama riguardante un usuraio di Miami che insegue un uomo d'affari deplorevole a Los Angeles. Harry \u00e8 interessato al progetto, ma presto informa Chili del problema riguardante il pericoloso Bo Catlett, un uomo nel mondo del cinema, pericoloso trafficante di droga. Chili trova Leo in un hotel di prima classe, prende i soldi rubati all'assicurazione ma non informa Ray Ossa del denaro recuperato.\nCatlett, l'uomo coinvolto nel giro di droga e produttore di B-movie insieme ad Harry Zimm, sta venendo a trovare Harry, e Harry dovrebbe essere a lavorare su di un film con Bo. In una sottotrama, lo stesso Catlett \u00e8 nei casini: avendo un debito con un trafficante di droga, Catlett ha provato a ripagare il debito mandando il nipote del gangster Yayo Portillo con una borsone pieno di droga in un aeroporto sorvegliato per\u00f2 dai federali. Sapendo di non poter portare il denaro senza essere catturato, Yayo trattiene Catlett e gli dice che spifferer\u00e0 alla polizia del suo traffico, suscitando l'ira di Bo, che lo uccide.\nQuando Catlett fa visita a Harry per vedere come va la nuova pellicola e gli parla degli investimenti futuri, si presenta Chili, dicendo a Catlett che Harry far\u00e0 il loro film quando potr\u00e0, e che trattenere Harry ad innervosirsi causer\u00e0 solo guai."}
{"id": "1056309", "revid": "767487", "url": "https://it.wikipedia.org/wiki?curid=1056309", "title": "Nepri", "text": "Nepri \u00e8 una divinit\u00e0 egizia appartenente alla religione dell'antico Egitto ed era la protettrice del grano.\nn:p:r-i-A40 n p r i \ncon le varianti\nn:p:r n p r \nn:p-i-M4 n p i\nFiglio di Renenet e consorte di Tait era, di norma, rappresentato come una figura umana con il corpo formato da semi di grano o con una figura umana recante due spighe in mano o sul capo.\nAmenemhat I scrive, nel suo \"L'insegnamento di Amenemhat per il figlio Sesostris\":"}
{"id": "1056311", "revid": "6923", "url": "https://it.wikipedia.org/wiki?curid=1056311", "title": "Daewoo Bus", "text": "La Daewoo Bus Corporation (in coreano hang\u016dl \ub300\uc6b0\ubc84\uc2a4) \u00e8 un'azienda coreana produttrice di autobus, fondata nel 2002 e attualmente facente parte del gruppo General Motors tramite GM Korea, quest'ultima fino a marzo 2011 chiamata GM Daewoo."}
{"id": "1056312", "revid": "110157", "url": "https://it.wikipedia.org/wiki?curid=1056312", "title": "Tata Daewoo Commercial Vehicle", "text": "La Tata Daewoo Commercial Vehicle (in coreano hang\u016dl:\ud0c0\ud0c0\ub300\uc6b0\uc0c1\uc6a9\ucc28) \u00e8 un'azienda coreana produttrice di autocarri, fondata con questo nome nel 2004 e attualmente facente parte del gruppo Tata Motors. Le sue origini come costruttore di veicoli da trasporto risalgono al 2002 con la separazione di \"Daewoo Commercial Vehicle\" dal resto del conglomerato Daewoo e ancora pi\u00f9 indietro le prime costruzioni di autocarri risalgono agli accordi di collaborazione con la General Motors risalenti agli anni settanta."}
{"id": "1056313", "revid": "1501558", "url": "https://it.wikipedia.org/wiki?curid=1056313", "title": "Superkubok Rossii", "text": "La Supercoppa russa () \u00e8 la competizione annuale in cui si affrontano in un'unica gara i campioni di Russia in carica, ossia i vincitori della Prem'er-Liga, e i detentori della Coppa di Russia."}
{"id": "1056320", "revid": "125678901", "url": "https://it.wikipedia.org/wiki?curid=1056320", "title": "Ho sposato un'aliena", "text": "Ho sposato un'aliena (\"My Stepmother Is an Alien\") \u00e8 un film statunitense del 1988, diretto da Richard Benjamin. \u00c8 una commedia fantascientifica interpretata da Kim Basinger e Dan Aykroyd.\nTrama.\nSteven Mills \u00e8 un fisico, vedovo da cinque anni e con una figlia adolescente, Jessie. I suoi studi riguardano una lontana galassia sulla quale sta compiendo esperimenti. Gli abitanti di uno di questi pianeti, si accorgono che il fisico \u00e8 vicino a scoprirlo, anche perch\u00e8 inconsapevolmente egli riesce a colpirlo anche se senza danni , perci\u00f2 inviano sulla terra Celeste, una stupenda aliena, che avr\u00e0 il compito di indagare sulle ricerche scientifiche iniziate da Steven. Celeste si precipita sulla Terra con un alieno a forma di occhio che nasconde in una borsa, capace di fare qualsiasi cosa, esso dovr\u00e0 guidarla nel suo soggiorno terrestre. Celeste incontra Steven in una festa organizzata dal fratello Ron. Steven si innamora all'istante di lei e anche ella sembra ricambiarlo: i due passano la notte insieme e gi\u00e0 appena il giorno dopo si sposano.\nJessie,la figlia, all'inizio \u00e8 contenta della nuova matrigna, ma quando inizia a scoprire le strane abitudini di Celeste, come quelle di mangiare delle batterie o estrarre il cibo bollente dal forno senza utilizzare dei guanti, la ragazzina inizia a insospettirsi e cerca di convincere il padre che qualcosa in lei non \u00e8 umano, ma invano. \nUn giorno Jessie scopre il pauroso alieno nella borsa di Celeste, che la fa lievitare e la mette a testa in gi\u00f9 minacciandola, Celeste cerca di rassicurare la giovane e confessa di essere un'aliena e di come dovr\u00e0 andarsene una volta scoperta la verit\u00e0 sugli studi di Steven, ma Jessie in lacrime le rinfaccia di come il padre soffrir\u00e0 terribilmente perch\u00e8 ormai troppo innamorato di lei. Quando Steven torna a casa, la figlia cerca di convincere il padre di ci\u00f2 che ha scoperto, ma non viene creduta e fugge in bicicletta inseguita dai due; nella corsa ad un certo punto sta per essere investita da un'auto ma Celeste grazie ai poteri dell'alieno 'borsa' la salva. Steven capisce finalmente la verit\u00e0; Jessie comprende che Celeste \u00e8 buona e che si \u00e8 'tradita' per salvarle la vita. Celeste confessa a Steven che dovr\u00e0 tornare sul suo pianeta perch\u00e8 altrimenti i suoi compagni distruggeranno la Terra per vendicarsi del fatto che Steven abbia cercato di distruggerne il loro.Fortunatamente i due riescono a convincerli che non \u00e8 stato un atto di aggressione, ma un incidente. dunque grazie alla benedizione degli alieni, Celeste felice pu\u00f2 rimanere sulla terra, mentre il fratello di Steven, Ron, andr\u00e0 sul pianeta dell'aliena per spiegare la cultura e tutto quello che c'\u00e8 sulla Terra, accompagnato su una navicella spaziale servita da numerose assistenti di volo che a lui sembrano tutte la principessa Stephanie, la donna che a Ron piace tanto.\nProduzione.\nLa sceneggiatura del film deriva dalla rielaborazione in chiave comica di un vecchio soggetto del 1981, scritto da Jericho Stone, ispirato da sue vicende personali. Nella storia originale il bambino protagonista subiva continui abusi da parte di un genitore adottivo, e cercava di convincere s\u00e9 stesso che il suo persecutore era un alieno. Nel 1984 la Paramount Pictures riprese il soggetto e decise di renderlo pi\u00f9 convincente in forma di commedia fantascientifica.\nAll'inizio il ruolo di Celeste fu offerto ad altre attrici, tra cui Bette Midler, Julie Andrews e Raquel Welch.\nBibliografia.\nElisabetta Mandelli, \"Ho sposato un'aliena\", in \"Nocturno dossier n. 72: Alienerotica - Guida al cinema fantasex\", luglio 2008, pp.\u00a050"}
{"id": "1056321", "revid": "44735", "url": "https://it.wikipedia.org/wiki?curid=1056321", "title": "The Power of Goodbye", "text": ""}
{"id": "1056322", "revid": "134038", "url": "https://it.wikipedia.org/wiki?curid=1056322", "title": "Sergio Martini", "text": "\u00c8 stato il settimo uomo al mondo e il secondo italiano dopo Reinhold Messner ad aver scalato tutte le quattordici vette superiori agli 8000 metri s.l.m. (nel periodo 1976-2000).\nAlcuni non considerano valida la sua prima scalata del Lhotse svolta nel 1998 con Fausto De Stefani (nella quale non avrebbe raggiunto la cima). Martini ha effettuato una nuova scalata del Lhotse nel 2000; De Stefani non lo ha fatto, non vedendosi convalidare il compimento di tutte le quattordici cime.\nBiografia.\nA soli 17 anni, nel 1966, sale lo spigolo nord del Monte Agner (nella Valle Agordina). A 19 anni sale come capo cordata il pilastro Micheluzzi della Marmolada. Dopo l'apertura di alcune nuove vie sulle pareti dolomitiche, tra il 1971 e 1972 arriva la prima esperienza fuori dall'Europa, sul Fitz Roy in Patagonia. Ottenuto il diploma ISEF, ha lavorato come insegnante di educazione fisica nella scuola media, continuando parallelamente l'attivit\u00e0 di alpinista.\nNel 1976 incontra le prime vette Himalayane. Nel 1983 scala il K2 dallo spigolo nord, in compagnia dell'amico Fausto De Stefani. Nel 1985 scala il Makalu, passando per la parete nord ovest. L'anno seguente conquista il Nanga Parbat lungo la via Kinshofer e l'Annapurna. Il 1987 \u00e8 l'anno del Gasherbrum II, mentre nel 1988, con soli 12 giorni di distanza tra le due scalate, raggiunge lo Shisha Pangma e il Cho Oyu. Nel 1989 scala il Dhaulagiri.\nDopo quattro anni raggiunge la cima del Broad Peak. Con l'Everest, raggiunto nel 2000 passando per il versante nepalese, Martini conclude tutti i quattordici ottomila.\nSergio Martini \u00e8 accademico del CAI, istruttore nazionale di alpinismo e sci-alpinismo, e membro del Gruppo di Alta montagna francese."}
{"id": "1056323", "revid": "1605525", "url": "https://it.wikipedia.org/wiki?curid=1056323", "title": "Finzioni", "text": "Finzioni \"(Ficciones)\" \u00e8 una raccolta di racconti di Jorge Luis Borges, scritti tra il 1935 e il 1944.\nGenesi dell'opera.\n\"Finzioni\" \u00e8 suddivisa in due parti, intitolate rispettivamente \"Il giardino dei sentieri che si biforcano\" e \"Artifici\". La prima parte \u00e8 stata pubblicata a parte nel 1941; \"Artifici\" nel 1944. Numerosi racconti erano stati pubblicati singolarmente in precedenza sulla rivista letteraria \"Sur\". Le due parti furono riunite parzialmente nel 1944 dalle edizioni Sur di Buenos Aires e infine nel 1955, nella versione definitiva, a costituire il V volume delle \"Obras completas\" di Borges pubblicate dell'editore Emec\u00e9 di Buenos Aires.\nIl giardino dei sentieri che si biforcano.\nPubblicata nel 1941 come libro a s\u00e9, raccoglie:\nArtifici.\nLa seconda parte della raccolta venne completata nel 1944; comprende:\nNell'edizione in spagnolo appaiono inoltre\nEdizioni.\nFranco Lucentini cur\u00f2 nel 1955 la prima versione in italiano pubblicata da Einaudi col titolo \"La biblioteca di Babele\". Antonio Melis ha preparato una nuova traduzione italiana di \"Finzioni\" pubblicata nel 2003.."}
{"id": "1056330", "revid": "118017812", "url": "https://it.wikipedia.org/wiki?curid=1056330", "title": "Cantone dell'Erzegovina-Narenta", "text": "Il Cantone dell'Erzegovina-Narenta (in croato \"Hercegova\u010dko-neretvanska \u017eupanija\", in bosniaco \"Hercegova\u010dko-neretvanski kanton\", in serbo \"\u0425\u0435\u0440\u0446\u0435\u0433\u043e\u0432\u0430\u0447\u043a\u043e-\u043d\u0435\u0440\u0435\u0442\u0432\u0430\u043d\u0441\u043a\u0438 \u043a\u0430\u043d\u0442\u043e\u043d\") \u00e8 uno dei 10 cantoni della Federazione di Bosnia ed Erzegovina con 222.007 abitanti (dato 2013).\nIl cantone comprende principalmente la valle del fiume Narenta e parti dell'Erzegovina ad ovest di Mostar, il suo centro amministrativo. Il presidente del cantone \u00e8 Miroslav \u0106ori\u0107.\nQuesto \u00e8 anche l'unico cantone ad avere uno sbocco sul mare, con 25 chilometri di costa e la localit\u00e0 costiera di Neum.\nGeografia antropica.\nSuddivisioni amministrative.\nIl cantone \u00e8 diviso in 9 comuni:\nIn questo cantone si trova anche la localit\u00e0 di Medjugorje (frazione di \u010citluk), famosa per le presunte apparizioni mariane che hanno portato a numerosi pellegrinaggi.\nPopolazione.\nEtnicamente, il cantone \u00e8 diviso equamente fra croati e bosgnacchi.\nI croati abitano principalmente le municipalit\u00e0 di \u010capljina, \u010citluk, Neum, Prozor-Rama, Ravno e Stolac. I bosgnacchi invece sono la maggioranza nelle municipalit\u00e0 di Jablanica e Konjic. La municipalit\u00e0 di Mostar, nella parte centrale del cantone, \u00e8 abitata da croati e bosgnacchi in numero praticamente uguale."}
{"id": "1056335", "revid": "7336", "url": "https://it.wikipedia.org/wiki?curid=1056335", "title": "Antonio Pietta", "text": ""}
{"id": "1056337", "revid": "1543377", "url": "https://it.wikipedia.org/wiki?curid=1056337", "title": "Porto Isola di Gela", "text": "Il Porto Isola di Gela (II Categoria- III Classe) \u00e8 un porto artificiale, a destinazione commerciale, costruito nel periodo 1963-1964 di fronte allo stabilimento petrolchimico di Gela, adiacente alla foce del fiume Gela. \u00c8 il sesto porto siciliano per tonnellate di merci movimentate.\nSi movimentano carichi secchi, prodotti petroliferi e chimici e gas.\nLa struttura \u00e8 costituita da un pontile principale, che parte dalla terraferma, e da una diga foranea a parete verticale.\nLe attivit\u00e0 sono regolate e tenute sotto controllo dalla Capitaneria di Porto di Gela.\nLa movimentazione commerciale nel porto \u00e8 stata fortemente ridimensionata a causa della dismissione degli impianti del Polo petrolchimico. "}
{"id": "1056338", "revid": "292162", "url": "https://it.wikipedia.org/wiki?curid=1056338", "title": "Mosaici bizantini della Sicilia", "text": "I mosaici bizantini della Sicilia sono un esempio dell'arte bizantina in Italia. Sebbene i bizantini avessero occupato la Sicilia dal 535 fino all'invasione islamica dell'isola nell'827 (anche se l'ultima roccaforte Rometta capitol\u00f2 solo nel 965), furono i principi normanni, che consolidata la conquista della Sicilia e proclamato nel 1130 il Regno di Sicilia, si avvalsero di maestranze bizantine (o di scuola bizantina), per i loro palazzi e le chiese.\n\u00c8 infatti con Ruggero II, e primo re, che le chiese palermitane incominciano a rivestirsi di mosaici, e non esistendo \"in situ\", si fece ricorso, come del resto per tante altre manifestazioni al centro in quel momento di pi\u00f9 risonante prestigio, e con il quale intercorrevano scambievoli rapporti: cio\u00e8 i mosaicisti di Costantinopoli.\nI pi\u00f9 antichi mosaici della Sicilia.\nL'arte bizantina, nelle sue forme pi\u00f9 auliche, \u00e8 documentata\u00a0\u2013 oltre che nei mosaici riemersi in Santa Sofia, nelle decorazioni delle chiese periferiche e nelle miniature\u00a0\u2013 nel nucleo pi\u00f9 antico di mosaici nelle chiese siciliane: nella parte pi\u00f9 antica (cupola e presbiterio) dei mosaici della Cappella Palatina e in quelli che ammantano la chiesa di Santa Maria dell'Ammiraglio di Palermo; in quelli che decorano l'abside della cattedrale di Cefal\u00f9 (i pi\u00f9 classici tra i mosaici siciliani), sui quali vennero pi\u00f9 tardi esemplati quelli dell'abside del duomo di Monreale; infine nelle pareti (quelli del soffitto sono pi\u00f9 tardi) della \u201cSala di Re Ruggero\u201d nel Palazzo dei Normanni, e in quelli che decorano la volta a crociera sul bema nella cattedrale di Cefal\u00f9. \nLa decorazione di Monreale \u00e8 stata realizzata fra il 1180 e il 1190, anche se iconograficamente appare in gran parte prefigurata dalla decorazione delle navate della Cappella Palatina avviata al tempo di Guglielmo I, quando, in connessione con quanto avveniva nell'architettura, per la mediazione della cultura campana, pensieri e modi occidentali incominciarono ad intaccare il tessuto orientale (arabo e bizantino) dell'arte siciliana. \u00c8 cos\u00ec testimone di un nuovo afflusso di maestranze bizantine in Sicilia legate al giro della cultura sviluppatasi nell'et\u00e0 tardo-comnena. L'agevole confronto tra le analoghe scene di due cicli corrispondenti (quelle, ad esempio, tratte dal Vecchio Testamento), dimostra infatti che dai mosaici della Cappella Palatina a quelli del duomo di Monreale non vi \u00e8 alcun passaggio; e per\u00f2 \u00e8 del tutti impossibile postulare, come ha giustamente notato il Kissinger, una continuit\u00e0 nello sviluppo dei modi stilistici. \nIn confronto ai modi ancor aulici e classicheggianti, pur negli accenti narrativi, dei mosaici della navata della Cappella Palatina, alla loro ornamentale staticit\u00e0, tanto efficacemente secondata dal gioco melodico delle linee, le scene di Monreale si caratterizzano per un andamento rapido e movimentato, servito dalla continua frammentazione della linea, dal risalto dei colori non pi\u00f9 stesi in zone locali statiche e circoscritte; per un inserimento pi\u00f9 organico nelle vaste partiture architettoniche, sicch\u00e9 questi ultimi sembrano pensate per accogliere la decorazione musiva ed essere esaltate dalle stesure musive, e la decorazione per esser inserita nell'architettura, e da quest'ultima al massimo valorizzata e resa evidente. \nQuesti modi, dal punto di vista formale, non hanno precedenti in Sicilia, ma ben li hanno nell'Oriente greco, dove tutto\u00a0\u2013 dice il Kitzinger \u2013 \u201c\"un vasto gruppo di affreschi e di mosaici sparsi in varie parti del mondo bizantino e lungo i suoi confini\"\u201d (Macedonia, Bulgaria, Cappadocia\u2026), presenta fenomeni stilistici sostanzialmente analoghi. Tali manifestazioni, per apparire simultaneamente in una vasta area\u00a0\u2013 fin nelle lunette principali di Sant'Angelo in Formis e nei mosaici di Monreale \u2013 possono spiegarsi solo come irraggiamento di umori metropolitani. Tali umori, nei mosaici monrealesi, si saldano con quelli della cultura campana, convalidando anche per quest'aspetto il fenomeno che s'avverte nell'architettura, in un momento in cui nella corte palermitana avevano posizioni di primissimo piano uomini come Romualdo Salernitano e Matteo Aiello, formatisi nell'ambiente catanese dell'Italia meridionale.\nLimiti cronologici dei pi\u00f9 antichi mosaici della Sicilia.\nL'attivit\u00e0 dei maestri bizantini in Sicilia si riduce in due momenti: quello pi\u00f9 antico s'include nel giro breve di poco pi\u00f9 d'un decennio. Nel fatto, l'iscrizione della fascia musiva che riquadra alla base la cupola della Cappella Palatina testimonia che la sua decorazione venne portata a compimento nel 1143; mentre i mosaici sottostanti e quelli che, \u2013 ove si faccia eccezione delle absidi\u00a0\u2013 ornano il presbiterio, non scavalcano la data di morte di Ruggero, il febbraio del 1154. Ci\u00f2 si ricava da due testi d'importanza fondamentale. La tanto discussa omelia dello pseudo Teofane Cerameo\u00a0\u2013 recitata certamente in presenza del re, in occasione della festivit\u00e0 solenne degli Apostoli Pietro e Paolo, ai quali la cappella era dedicata\u00a0\u2013 accerta la presenza sulle pareti della chiesa di mosaici d'et\u00e0 ruggeriana. Il passo del \"Chronicon\" di Romualdo Salernitano ci consente, sia pure indirettamente, di fissare il limite di tale decorazione. \nNell'omelia \u00e8, infatti, ricordato non soltanto il soffitto \u201c\"luccicante d'oro in ogni parte\"\u201d, ma anche le pareti e il loro rivestimento marmoreo e musivo. Giacch\u00e9 si deve ammettere che la decorazione musiva del tempo del primo Guglielmo sia quella delle pareti della navata centrale e delle navi laterali ne consegue che i mosaici ricordati dall'omelia sono quelli del presbiterio, e che per l'occasione le pareti della chiesa fossero ornate di drappeggi e stoffe preziose. \nNello stesso 1143, fermato nell'iscrizione della fascia musiva che riquadra alla base il tamburo della cupola della Palatina, venne pure portata a compimento o quasi la decorazione della chiesa dell'Ammiraglio, cos\u00ec come scritto in un diploma di quell'anno del suo fondatore Giorgio d'Antiochia.\nI mosaici dell'abside di Cefal\u00f9, secondo l'iscrizione che corre alla base dell'ultimo registro figurato, vennero eseguiti nel 1148: Non c'\u00e8 nessuna ragione per dubitare di questa data, perch\u00e9 come ha ormai dichiarato il Di Stefano, la decorazione musiva s'inserisce in quella fase di costruzione, la seconda, che vide particolarmente impegnato Ruggero per fare di quella di Cefal\u00f9, sull'esempio di Saint Denis, la chiesa rappresentativa della monarchia normanna in Sicilia.\nPi\u00f9 avanti nel tempo, ma sempre d'et\u00e0 ruggeriana, sembrano a Cefal\u00f9 i mosaici di una delle volte a crociera costolonata del bema, sia che esse, con lo Schwartz, si considerino costruttivamente legate alla calotta absidale, sia che col Di Stefano si considerino eseguite intorno al 1150, quando abbandonato il progetto della grandiosa costruzione, l'inserzione delle volte, esemplate su modelli francesi, pot\u00e9 esser un compenso alla rinunzia del completamento dell'abside.\nIl complesso dei mosaici siciliani s'include cos\u00ec in due momenti ben conclusi nei loro limiti cronologici. Il gruppo pi\u00f9 antico, quello d'et\u00e0 ruggeriana, ha il suo epilogo in alcune zone dei mosaici del presbiterio della Palatina e in quelli della volta di Cefal\u00f9. Il secondo gruppo invece, avviato durante il regno del primo Guglielmo, ha la sua manifestazione pi\u00f9 ampia nei mosaici del duomo di Monreale. I caratteri dei due gruppi sono diversi, ma nella loro differenza trovano un punto di passaggio nei mosaici della navata centrale della Cappella Palatina, per gli accenti che ancora richiamano quelli pi\u00f9 antichi e per l'assetto che, particolarmente sul piano iconografico, prelude a quelli pi\u00f9 avanzati.\nA questo stesso periodo \u00e8 assai probabile appartengano i mosaici della \u201cSala di Re Ruggero\u201d in cui studiosi come il Muratoff e il Bettini vedono un riflesso dell'attivit\u00e0 delle \u201c\"botteghe di palazzo di Bisanzio\"\u201d, e per\u00f2, scomparse le decorazioni della metropoli, \u00e8 l'unica opera rimasta a documentare l'aspetto profano e cortese dell'arte bizantina, intinto d'umori e di motivi musulmani.\nPer quel che tocca le ragioni dello stile, i mosaici della \u201cSala di Re Ruggero\u201d (il discorso va naturalmente a quelli delle pareti) sembrano inserirsi nella linea che dai riquadri delle \u201cfeste\u201d del presbiterio della Cappella Palatina porta alle scene tratte dal Vecchio Testamento nella navata centrale: degli uni e delle altre ribadiscono gli accenti lineari, con un senso ancora pi\u00f9 statico, per la ripresa delle arcaiche composizioni frontonali e per l'esclusione d'ogni indicazione spaziale, s\u00ec che le figure vengono a cogliersi nella sigla araldicamente raffinata dei profili, spinta fino alla preziosit\u00e0 dall'arabesco, mentre gli alberi, stilizzandosi in parvenze geometriche, acquistano un carattere di favolosa fissit\u00e0.\nAd essi si riattacca e da essi deriva la fascia musiva della Zisa, ma il tono piuttosto scattante e movimentato del complesso inducono a crederla d'un momento pi\u00f9 avanzato. Si pu\u00f2 in altri termini dire che tra i mosaici della Sala di Re Ruggero e quelli della Zisa intercorre il medesimo rapporto che c'\u00e8 fra i mosaici della navata centrale della Palatina e quelli della navata centrale di Monreale. E non \u00e8 da escludere che essi appartengano proprio allo stesso tempo della decorazione della famosa cattedrale.\nL'ordinamento dei mosaici.\nLa prima e pi\u00f9 importante parte della decorazione musiva delle chiese siciliane venne dunque eseguita fra il 1140 e il 1154. Si lavor\u00f2 spesso contemporaneamente in chiese diverse, e vennero impiegati vari maestri e diverse maestranze, anche se gli uni e le altre accusano orientamenti per tanti aspetti analoghi ed appaiono legati ad un medesimo ambiente culturale, ad un medesimo centro d'arte e civilt\u00e0. Comunque, se diversi furono i maestri e le maestranze, unico fu il criterio che\u00a0\u2013 a parte l'adattamento al diverso tipo delle costruzioni, ora centrico, ora basilicale\u00a0\u2013 serv\u00ec di guida alla decorazione, sempre limitata, almeno in questa prima fase, alla zona del santuario e a quella del portico\u00a0\u2013 ove tanto alla Palatina che nella chiesa dell'Ammiraglio e a Cefal\u00f9 \u2013 trovarono posto le figurazioni votive o dedicatorie, cio\u00e8 le figure extraliturgiche. \nLa decorazione della chiesetta, fatta edificare da Giorgio d'Antiochia, costituisce, fra quelli pi\u00f9 antichi, l'esempio pi\u00f9 omogeneo, anche se non il pi\u00f9 complesso ed alto. Domina al sommo della cupola, entro un disco d'oro, il Pantocratore benedicente, rappresentato non a mezzo busto come nella Palatina ma, secondo uno schema pi\u00f9 arcaico, a figura intera; e nella calotta s'inchinano adoranti quattro figure d'angeli. Nel tamburo ottagono della cupola, proprio in corrispondenza degli angoli, s'adergono le figure dei profeti (David, Isaia, Zaccaria, Mos\u00e8, Geremia, Elia, Eliseo, Daniele) con la destra levata nel classico gesto degli oratori e la sinistra in atto di mostrare il rotolo delle profezie; nelle volte, fiancheggianti trasversalmente il tamburo della cupola, sono invece a due a due allineate ed affrontate, in forme ancor pi\u00f9 imponenti le figure degli apostoli: Pietro e Andrea, Giacomo e Paolo, Tommaso e Filippo, Simone e Bartolomeo. La serie degli apostoli, dalla quale sono esclusi Giacomo maggiore e Mattia, \u00e8 completata, al modo bizantino, dagli evangelisti curvi nelle nicchie angolari del raccordo.\nDel ciclo delle \u201cfeste\u201d non si vedono che quattro scene: la Nativit\u00e0 e la Dormitio Virginis, che si fronteggiano nella volta ad occidente: l'Annunciazione e la Presentazione al Tempio, figurate come nella Palatina sulle fronti delle grandi arcate traverse sorreggenti la cupola. Il Diehl pensa che le quattro scene indicate siano le sole rimaste o le sole eseguite di tutto il ciclo. Ma, a considerare le limitate proporzioni della chiesa, pu\u00f2 anche supporsi che delle dodici scene del ciclo, chi ide\u00f2 il piano della decorazione, abbia scelto solamente quelle in pi\u00f9 immediato rapporto con la vita della Vergine, alla quale appunto la chiesetta venne dedicata.\nLa decorazione si completa con i Santi guerrieri e i Santi vescovi, entro medaglioni, nei sottarchi, e con i mosaici delle absidi: in quella centrale era rappresentata la Vergine assistita dagli arcangeli Gabriele e Michele, che ancora si vedono nella fascia corrispondente del bema; nelle absidiole laterali, in una San Gioacchino, nell'altra Sant'Anna.\nNella Cappella Palatina la rappresentazioni delle \u201cfeste\u201d si tramuta in un vero e proprio ciclo cristologico. Dodici scene raggruppate in dieci scomparti (Annunciazione, Nativit\u00e0 e Adorazione dei Magi, Sogno di Giuseppe e Fuga in Egitto, Presentazione al Tempio, Battesimo, Trasfigurazione, Resurrezione di Lazzaro, Ingresso a Gerusalemme, Ascensione, Pentecoste) rievocano della vicenda di Cristo quella parte che meglio si connette con la sua natura ultraterrena e il trionfo divino nell'eternit\u00e0. Mancano le scene relative alla Passione, la controparte umana della vicenda cristologia, ma esse, almeno secondo il parere di Kitzinger, avrebbero dovuto trovar posto nella fiancata settentrionale, occupata poi dalla tribuna per il soglio reale. La presenza di essa spiegherebbe, secondo il Demus, alcune particolarit\u00e0 iconografiche, come la collocazione nell'absidiola di sinistra, anzich\u00e9 in quella centrale, della Hodigitria, e la sua sistemazione, leggermente decentrata sulla destra rispetto all'asse del catino (l'immagine in tal modo poteva ben vedersi dal soglio); e secondo il Kronig, complicherebbe, con un sovrappi\u00f9 di significato simbolico, le figurazioni della parete meridionale, sia in ordine alla scelta che all'ordinamento, nel quale viene ad acquistare, rendendo esplicito il simbolo del duplice piano religioso e politico, una posizione centrale e dominante, proprio negli convoglianti ed esaltanti le luci irradianti dal Cristo e quelle delle quattro finestre, la scena della Trasfigurazione.\nIn ogni caso, anche se il significato liturgico assume un sottinteso politico-religioso, e la stessa iconografia s'arricchisce di nuove connessioni e di sottili implicazioni, non si pu\u00f2 dire che l'ordinamento iconografico della decorazione del presbiterio della Palatina sconfini nel complesso dello schema tradizionale. Per esso, come nella chiesetta della Martorana e successivamente nell'abside della cattedrale di Cefal\u00f9, dalla rappresentazione della Chiesa celeste, simboleggiata dal Pantocratore\u00a0\u2013 isolato nel punto pi\u00f9 dominante: la sommit\u00e0 della cupola, o la sommit\u00e0 dell'abside\u00a0\u2013 e dal suo angelico corteggio, si passa alla rappresentazione della Chiesa terrestre, e in tal passaggio, che implica una gerarchia di simboli, ogni scena ed ogni figura hanno una precisa funzione, resa evidente dalla stessa preordinata collocazione. Dal cielo si passa per gradi alla terra, ove l'eternit\u00e0 si rivela come un immoto paradigma di perfezione, e all'umana vicenda adombrata dall'Etimasia (il trono simbolico con le insegne di Cristo) \u00e8 proposta, come scala per arrivare al cielo, l'esemplarit\u00e0 della Chiesa terrestre, instaurata dalla vicenda terrena e celeste del Cristo, testimoniata dalla vita dei Santi e confortata dalla dottrina dei Padri. In tal modo, non una vicenda storica \u00e8 alla base dell'ordinamento iconografico, a stimolare la fantasia dell'artista, ma la fissit\u00e0 teocratica del dogma e della liturgia.\nPrecedenti e sviluppo dell'ordinamento iconografico.\nL'ordinamento iconografico test\u00e9 accennato appare, a quel che si sa, nei mosaici della \u201c\"Nea\"\u201d \u2013 la \u201c\"nuova chiesa\"\u201d per eccellenza\u00a0\u2013 fondata nella seconda met\u00e0 del IX secolo da Basilio I, e dei quali si ha notizia per la descrizione fatta dal patriarca Fozio in uno dei suoi \u201c\"Sermoni\"\u201d. Del pari distrutti sono i mosaici che ornavano la chiesa dei SS. Apostoli, rievocati dalle descrizioni di Costantino Rodio e di Nicola Mesarite; sicch\u00e9 il pi\u00f9 antico monumento in cui si rifletta il nuovo ordinamento \u00e8 oggi costituito \u00e8 oggi costituito dai mosaici della chiesa di San Luca nella Focide eseguiti, come ormai generalmente si crede, nella prima met\u00e0 del secolo IX (circa il 1035). Ma se si vuole un esempio che a quelli siciliani sia vicino non solo per l'ordinamento iconografico, ma per il modo con cui esso \u00e8 interpretato, e per la ripresa dei modelli classici, bisogna rivolgersi alla decorazione della chiesa della Dormizione a Daphni nell'Attica, che si tende a credere eseguita al principio del IX secolo.\nIl gruppo dei mosaici delle chiese siciliane, se si prescinde dalle generiche somiglianze dell'ordinamento iconografico, ha ben poco in comune con la tradizione cui si ricollegano i mosaici di San Luca, che \u00e8 tradizione per molti aspetti ritardataria e provinciale, anche quando s'afferma in monumenti metropolitani o di derivazione metropolitana, quali ad esempio i mosaici di Santa Sofia e di San Michele a Kiev. L'orientamento al quale i mosaici siciliani pi\u00f9 direttamente si riattaccano \u00e8 quello definito \u201caulico\u201d, ed \u00e8 appunto l'orientamento riecheggiato dai mosaici di Daphni. Molti dei passaggi che intercorrono fra San Luca a Daphni e da questi ai mosaici siciliani sono ignoti, eppure dei mosaici greci, tanto sul piano iconografico che su quello stilistico, non \u00e8 possibile far un immoto precedente di quelli siciliani. Il loro ordinamento, assecondato dalla stessa conformazione dell'edificio, \u00e8 ancora quello di San Luca, ma nel confronto si ha l'impressione d'esser in presenza di un nuovo mondo, pi\u00f9 astratto e immoto e soprattutto pi\u00f9 armonico e mondano. \nNell'intavolazione iconografica, l'unico elemento di derivazione orientale \u00e8 costituito dalla solenne e inaccessibile figura del Pantocratore; le altre figure e le altre scene hanno un tono meno distaccato e, sul vasto campirsi dell'oro, sono, dalla modulata variet\u00e0 degli accenti cromatici, registrate con nobilt\u00e0 d'antico stampo. La disposizione liturgica si subordina al ritmo coloristico, in cui si trasfigura: le varie figure e le varie scene sono ancora sistemate entro il limite degli scomparti architettonici, ma il loro rituale e gerarchico isolamento \u00e8 superato dal continuo attrarsi e dal rispondersi dei colori, e pi\u00f9 dal rapporto di reciproca esaltazione che, specie in alcune zone (il tamburo della cupola, per esempio, scenograficamente dilatato dalla successione dei Profeti, perfettamente intervallati dal ritmo verticale delle finestre), viene a stabilirsi tra partitura architettonica e ritmo cromatico.\nNelle chiese siciliane l'ordinamento iconografico corrisponde esattamente, almeno nei principi direttivi, ai criteri esposti, ma dov'esso appare articolato con maggior coerenza \u00e8 nella chiesetta di Santa Maria dell'Ammiraglio a Palermo, e poi, con perfetta adeguazione all'impianto basilicale, nella cattedrale di Cefal\u00f9 e nell'abside del duomo di Monreale. In Santa Maria dell'Ammiraglio la decorazione, pur seguendo, sull'esempio di Daphni, lo sviluppo delle strutture architettoniche, si scandisce con maggior libert\u00e0 sui vasti campi dorati. Una puntuale desunzione pu\u00f2 indicarsi nel ritmico succedersi dei profeti sulle facce ottagone del tamburo della cupola, ma il punto di pi\u00f9 intima concordanza \u00e8 nella ripresa di motivi classici e nel rinnovato equilibrio tra le convenienze liturgiche e il dispiegarsi dell'effetto visivo.\nNell'abside della cattedrale di Cefal\u00f9 e in quella del duomo di Monreale, da essa derivata, la decorazione armonizza l'integrit\u00e0 della dogmatica significazione con l'andamento basilicale delle costruzioni, ed \u00e8 nella relazione con l'impianto architettonico che si spiega la ripresa del tipo premacedone, e di derivazione iconica, della severa figura del Pantocratore, che s'assesta grandioso nei catini delle due absidi. A Cefal\u00f9 la teoria degli otto Apostoli, sotto la fascia che ha nel centro la Vergine orante, simboleggia la chiesa terrestre ed insieme il sacramento dell'Eucaristia.\nTale concezione iconografica \u00e8 altres\u00ec presente nel piano della decorazione della Cappella Palatina: qui per\u00f2 si va ben al di l\u00e0 non solo dell'aulico traguardo di Daphni, ma anche degli esempi pi\u00f9 avanzati della chiesa dell'Ammiraglio e della cattedrale di Cefal\u00f9. La decorazione, in particolare quella della zona sottostante al tamburo della cupola, \u00e8 gi\u00e0 sciolta dal ritmo delle partiture architettoniche, e riveste le strutture e le pareti \u201c\"a mo' di un dorato tappeto splendidamente fiorito di color\u00ec. Mantiene certamente, in siffatto dispiegarsi, una sua logica interna, ma essa non sempre coincide con quella dell'architettura, sicch\u00e9 il senso delle superfici e del loro sviluppo nel ritmo dell'organismo centrico non si coglie con la pungente immediatezza sottolineata, per riferirsi all'esempio pi\u00f9 vicino, nella chiesetta dell'Ammiraglio. Questa autonomia nei confronti dei modelli noti, che probabilmente non si pu\u00f2 con la suggestione della decorazione arabeggiante delle contigue sale del palazzo (ammesso\u00a0\u2013 il che \u00e8 difficile credere\u00a0\u2013 che essa fosse gi\u00e0 stata eseguita), oltre che nella disposizione dell'insieme, si coglie anche nell'intavolazione di non poche scene, ivi comprese quelle relative al ciclo cristologico: si \u00e8 che qui ci troviamo in una fase ben pi\u00f9 avanzata di quella tendenza \u201caulica\u201d che ha in Daphni solo una tappa del suo svolgimento\u00a0\u2013 non per nulla questo artista \u00e8 il pi\u00f9 dotato tra quanti operano in Sicilia in questo momento\u00a0\u2013 ancora pi\u00f9 geniale e dotta, e per\u00f2 pi\u00f9 libera e mondana.\"\"\nAnalisi stilistica.\nTra i vari cicli musivi di Sicilia \u00e8 facile cogliere notevoli punti di contatto. Questo vale specialmente per i mosaici della Cappella Palatina e della chiesa dell'Ammiraglio, a proposito dei quali pu\u00f2 esser anche utile notare che le analogie corrono, in certo senso, parallele fra i gruppi corrispondenti. Pur nell'ambito di un orientamento comune, le affinit\u00e0 si fanno pi\u00f9 accentuate tra le decorazioni corrispondenti delle due cupole, tra la decorazione delle zone sottostanti alle cupole e infine negli episodi delle \u201cfeste\u201d.\nLa decorazione della cupola, con al centro il Pantocratore, \u00e8 la parte pi\u00f9 antica dei mosaici della Cappella Palatina, e pressoch\u00e9 contemporaneamente ad essa venne eseguita la parte consimile della decorazione della chiesa dell'Ammiraglio. Il richiamo non \u00e8 casuale perch\u00e9 fra le due figure del Pantocratore, pur essendo quella della chiesa dell'Ammiraglio ispirata ad uno schema pi\u00f9 arcaico, intercorrono non poche affinit\u00e0: tanto l'una che l'altra figura staccano dal fondo d'oro impalpabile come da una superficie immota e si campiscono, accordandosi al tondo che le contiene, entro il giro perspicuo del contorno, con incisa nitidezza, servita dalla meticolosa compiutezza del disegno e dalla colorazione chiara che, specie nella figura della chiesa dell'Ammiraglio, fredda risplende sulla superficie del fondo. L'inaccessibile serenit\u00e0 di queste immagini remote \u00e8 sostenuta dalla sapienza di chi pu\u00f2 affidarsi ai dati acquisiti da una lunga esperienza e dalla sapienza che s'accompagna ad ogni accademismo. Nei mosaici sottostanti, compresi quelli sulle facce delle arcate, i rapporti tra la Cappella Palatina e la chiesa dell'Ammiraglio si fanno pi\u00f9 accentuati, ma il tono\u00a0\u2013 specie in rapporto all'anello sontuoso con gli angeli, \u201c\"purificato riverbero del cerimoniale aulico e del fasto della corte bizantina\"\u201d, e di una \u201c\"suprema qualit\u00e0 pittorica\u2026 nel colore\u2026 moltiplicato degli ornati sulle vesti, dall'iride delle immobili ali spiegate\"\u201d \u2013 \u00e8 pi\u00f9 corsivo, e pi\u00f9 larghi i restauri e i rifacimenti.\nLa parte pi\u00f9 alta della Palatina \u00e8 costituita dal ciclo cristologico. L'ignoto mosaicista trae dalla miniatura contemporanea, come gi\u00e0 ebbe da osservare il Kondakoff, i termini della sua ben convinta poetica. Da qui il dilungarsi delle proporzioni delle figure, e i ritmi ondulati dei contorni, d'una splendida purezza; da qui l'infittirsi delle figure nelle composizioni, e la contenuta vivacit\u00e0 narrativa che si sostituisce all'isolamento statuario delle immagini; da qui l'eliminazione nella linea d'ogni sottinteso disegnativo e il campirsi dei colori, di un'intonazione chiara e di un timbro argentino, in zone piatte e circoscritte, sicch\u00e9 le scene appaiono registrate in un tono cantante e unito, freddo e lucente. Anche in questi mosaici il segno \u00e8 sostenuto da un graficismo d'impegno accademico, ma i vecchi temi sono riproposti con fantasia lieve, che ora s'effonde ne tono esultante di composizioni folte, come nella Nativit\u00e0, ora nell'intonazione pi\u00f9 patetica di scene come la Fuga in Egitto decantata, sul fondo d'oro, dall'uguale chiarore delle limpide tinte, al modo d'una preziosa pagina miniata; ora si riversa divertita nella freschezza arguta degli episodi, come nell'Ingresso di Ges\u00f9 a Gerusalemme, la cui festosit\u00e0 \u00e8 accentuata dall'argentea chiarit\u00e0 del rialzo montuoso, che potenzia la lucentezza dei colori. Proprio questa scena\u00a0\u2013 ma l'esemplificazione potrebbe ampliarsi\u00a0\u2013 per ripeter approssimativamente l'intavolazione di quella di Daphni, pu\u00f2 far misurare, nonostante le analogie, troppo forse accentuate dal Muratoff, il distacco fra i due artisti. Pochi figure a Daphni, e un segno ben altrimenti risentito e serrato nel legame stringente della composizione. Il ritmo disteso e gaio della composizione della Palatina si fa quindi pi\u00f9 severo, ed \u00e8 servito da una vibrante trama di passaggi cromatici, ignoti al mosaicista della scena palermitana, il quale invece fa risplendere il colore nella sua purezza\u00a0\u2013 da qui anche il diverso sistema di collocazione delle tessere\u00a0\u2013 e lo campisce in zone unite sul piano.\nAl mosaicista delle \u201cfeste\u201d appartiene pure il Pantocratore della lunetta al sommo del diaconico: un capolavoro d'equilibrio e raffinatezza e, di certo, l'immagine pi\u00f9 alta di tutto il complesso. Il confronto con quello della cupola serve a mettere in chiaro risalto non tanto la diversit\u00e0 della maniera quanto la qualit\u00e0 eletta: la levit\u00e0 del tessuto lineare, che tutta solleva la figura e la include, con un rapporto mirabilmente armonico, entro il sesto rialzato della lunetta, e il colore che alto risplende, sigillando l'immagine come in un velo translucido.\nI mosaici che decorano l'interno della chiesetta dell'Ammiraglio presentano un carattere pi\u00f9 omogeneo e legato, ma non \u00e8 dubbio che anche qui hanno lavorato vari artisti. Non \u00e8 ad esempio chi non veda la diversit\u00e0 intercorrente tra la figura del Pantocratore e scene come l'Annunciazione o la Presentazione al Tempio. Quanto definita \u00e8 la prima figura, altrettanto mosse e contrastate, nel risentito e serrato annodarsi e svolgersi dei panneggi, nel giuoco delle luci e delle ombre, sono, come gi\u00e0 nella Cappella Palatina, le altre figure, e come tanto movimento si risolve in una continua accentuazione chiaroscurale, cos\u00ec dal fondo le figure staccano con illusione di rilievo.\nUn maestro di pi\u00f9 alte possibilit\u00e0, ma pur sempre in relazione con quello delle fastose figurazioni della Palatina, dovette fornire i cartoni per gli angeli che s'inchinano nella calotta cupolare, per gli arcangeli della volta sul bema; per i profeti del tamburo e per gli evangelisti delle nicchie angolari; ed \u00e8 verosimilmente il maestro che ide\u00f2, sempre nella chiesa dell'Ammiraglio, i due scomparti con la Nativit\u00e0 e la Dormitio Virginia. Il confronto con le analoghe scene della Palatina \u00e8 istruttivo per intendere\u00a0\u2013 pur tra le innegabili affinit\u00e0 \u2013 il diverso modo di sentire dei due maestri. Le composizioni non si distendono pi\u00f9 in superficie ma, in modo pi\u00f9 conforme con la tradizione, s'accentrano, raccogliendosi in linee pi\u00f9 severe e sintetiche, evitando ogni divagante dispersione. S'osservi ad esempio nella Nativit\u00e0 il profilo della grotta, articolato in una semplice linea e grandiosa, senza, alla sommit\u00e0, quell'ornamento frastagliato di cui viceversa si compiace e su cui insiste il mosaicista della Palatina. Ma nel complesso trattasi di una scena pi\u00f9 semplice e d'intonazione pi\u00f9 statica.\nI due gruppi maggiori di mosaici della chiesetta dell'Ammiraglio\u00a0\u2013 cio\u00e8 quello che comprende i profeti del tamburo della cupola e le due scene della Nativit\u00e0 e della Morte della Vergine e quello con le figure degli Apostoli, in cui il tono si fa pi\u00f9 sostenuto e il rilievo attinge un'illusoriet\u00e0 sorprendente\u00a0\u2013 si propongono in tal modo come \u201cla pi\u00f9 pura e diretta continuazione di Dafni\u201d (Bettini).\nTale riferimento ovviamente va oltre l'analogo disporsi, nell'uno e nell'altro monumento, delle figure dei profeti attorno al tamburo della cupola, e tocca la medesima qualit\u00e0 dello stile, in rapporto al quale la parola \u201ccontinuazione\u201d, deve intendersi come superamento del retaggio \u201cillusionistico\u201d che avvolge le figure di Daphni in una continua vibrazione di colori e li fa risaltare, con estrema morbidezza di passaggi, sul fondo aureo, donde le figure della chiesetta palermitana possono sembrare pi\u00f9 rigide e statiche, pi\u00f9 astratte e distaccate.\nI mosaici dell'abside della cattedrale di Cefal\u00f9 appartengono indubbiamente all'attivit\u00e0 di un solo artista, il quale, a giudicare dalla modellazione pi\u00f9 asciutta, s'avvalse di qualche aiuto solo per la realizzazione della figura del Pantocratore. Nel complesso l'opera, ben conservata, \u00e8 la pi\u00f9 nobile, se non la pi\u00f9 geniale, tra quante in Sicilia sono da ricondursi alla diretta attivit\u00e0 d'artisti bizantini. E solo in questo senso sono da accertarsi i giudizi del Millet, del Wulff e di altri, ripresi pure e ribaditi dal Lasareff. Solo il Muratoff ha calcato la mano su questi mosaici e, anche se non ha mancato di rilevare la \u201c\"grande abilit\u00e0 ed accuratezza tecnica dell'esecuzione\"\u201d, li ha giudicati \u201c\"frigidamente ufficiali\"\u201d; il che \u00e8 vero, ma soltanto in parte, cio\u00e8 solo se si considerano i mosaici delle pareti e non gi\u00e0 quelli dell'abside, gli unici viceversa da lui citati. Nel fatto, la schematicit\u00e0 delle rispondenze simmetriche entro cui sembra risolversi, \u2013 come poi, su d'un analogo fondamento, nelle classiche figure degli Apostoli dei superbi affreschi ornanti l'abside della Pieve di Bagnacavallo\u00a0\u2013 il principio ritmico della composizione bizantina, \u00e8 qui intimamente fusa con la solennit\u00e0 distesa dell'insieme, e a raggiungere tale effetto concorrono, con la larga e ritmica spaziatura, la grandiosit\u00e0 delle figure, d'una legatezza classica, e il tranquillo rilucere dei colori lieti. Del resto nella rigidit\u00e0 dello schema, le figure, pur nelle equivalenze imposte dalla perfetta bilanciatura, si disimpegnano con piena autonomia, e se il Pantocratore e la Vergine s'accampano in pose frontali, le altre figure sono girate su s\u00e9 stesse e, come nel consimile riminese, a due a due accoppiate dalla vivacit\u00e0 dei gesti e dal ritmo delle movenze. All'impronta ieratica che potenzia la calma grandezza delle figure delle fasce pi\u00f9 alte fa riscontro la mobilit\u00e0 che serpeggia nelle figure delle due zone pi\u00f9 basse. Si ripete cos\u00ec, su un piano intimamente espressivo, il contrasto simboleggiato dall'ordinamento iconografico, tra l'eternit\u00e0 senza mutamenti della sfera celeste e la temporale mutevolezza della sfera terrena.\nSe dal ritmo che associa le figure nella composizione si passa ai modi onde singolarmente sono realizzate, \u00e8 facile notare che la solennit\u00e0 dell'insieme trova un perfetto riscontro nella loro sostenutezza, d'ascendenza ancor classica; un carattere la cui organicit\u00e0 o il cui senso statuario sono, non meno imponenti ma diversamente animate, degli Apostoli della chiesetta dell'Ammiraglio. Un'intonazione analoga caratterizza la solenne e patetica figura del Pantocratore, cos\u00ec finemente commisurata allo sviluppo del catino absidale e cos\u00ec morbida\u00a0\u2013 anche se qua e l\u00e0 irrigidita dall'intervento di aiuti\u00a0\u2013 per la trama sottile dei passaggi cromatici. Ad accertarsene basta metterla a confronto con quella dell'abside del duomo di Monreale. A parte il tono enfatico, dovuto anche al dilatarsi delle proporzioni, la classica ampiezza dei panneggi si disperde nel frastaglio insistente delle linee: l'essenzialit\u00e0 della superba figura di Cefal\u00f9 e il suo equilibrato campirsi della superficie dell'abside sono in tal modo perduti, e la stessa grandiosit\u00e0\u00a0\u2013 come pure ebbe a notare il Kokandoff, riferendosi per\u00f2 a tutto il complesso della decorazione\u00a0\u2013 \u00e8 rappresentata dalla maternit\u00e0 delle proporzioni e dal frastaglio delle forme.\nLa diversit\u00e0 di movenze che, pur nell'ambito di un omogeneo orientamento di cultura e spesso di stile, bisogna notare nei mosaici delle chiese siciliane, lascia alquanto perplessi sul giudizio che, principalmente sui dati offerti dal dogmatico e per\u00f2 invalicabile ordinamento liturgico, irrigidisce la pittura bizantina in una glaciale immobilit\u00e0 linguistica. Il limite posto dalle esigenze teologiche e teocratiche e dalle convenienze liturgiche renderebbe, secondo tale giudizio, \u201c\"illimitatamente assertiva\"\u201d quest'arte, trasformando il suo linguaggio in \u201c\"gergo esoterico\"\u201d, in \u201c\"automatismo scritturale\"\u201d, in \u201c\"scrittura ideologica e simbolica\"\u201d, che trova la sua ancora di salvezza in un \u201c\"assoluto edonismo\"\u201d. Certo, in confronto all'arte occidentale, e particolarmente a quella romanza, la pittura bizantina appare priva di quello spirito impronto, di quella simpatia umana, che \u00e8 controparte di una moralit\u00e0 non dogmatica e contemplativa, ma libera e attiva; una moralit\u00e0 che consente di guardare il cielo attraverso il contrasto degli interessi terreni, curiosa e sgomenta delle cose del mondo, di cui cerca appunto di chiarire il mistero. Pur tuttavia, anche guardando la terra dal cielo, i pittori bizantini trovarono sempre, come s'\u00e8 visto passando in rassegna i mosaici delle chiese siciliane, d'affermare la loro personalit\u00e0, ad un segno forse non toccato n\u00e9 dai poeti n\u00e9 dai letterati loro contemporanei. \u00c8 quindi possibile, e del resto non potrebbe esser altrimenti, la loro qualificazione sul pian o concreto dei \u201cvalori\u201d."}
{"id": "1056340", "revid": "183694", "url": "https://it.wikipedia.org/wiki?curid=1056340", "title": "TRL Awards 2007", "text": "Gli MTV TRL Awards 2007 sono stati trasmessi, in diretta televisiva su MTV, il 14 aprile 2007 da Piazza del Duomo a Milano dalle ore 21:00. La serata \u00e8 stata introdotta da un countdown di mezz'ora, per invitare il pubblico a votare l'ultima categoria.\nLe votazioni sono state aperte alle ore 16:00 del 26 marzo 2007 e chiuse il 13 aprile 2007 alla stessa ora. Questa \u00e8 stata la seconda edizione dei \"TRL Awards\" italiani ed \u00e8 stata condotta dal volto maschile della rete Alessandro Cattelan, senza nessuna presenza femminile ad affiancarlo.\nPer questa edizione sono state eliminate alcune categorie, introdotte con la prima edizione: il \"Best Verrei ma non posso\", il \"Best TRL City\" ed il \"Miglior momento divertente\". Sono state per\u00f2 introdotte due nuove categorie, quelle del \"Best Movie\" e del \"Best Live Moment\"; mentre al \"Best Band\" \u00e8 stato assegnato il compito di sostituire il \"Best Group\". Una inedita categoria \u00e8 inoltre il \"Best TRL History\", il quale vincitore per\u00f2 viene scelto dalla redazione.\nDurante una pausa pubblicitaria (quindi non visibile ai telespettatori), \u00e8 stato consegnato un premio speciale al sindaco della citt\u00e0 di Milano, come ringraziamento dal programma per aver ospitato l'evento.\nIl palco rispetto al 2006 \u00e8 stato modificato notevolmente: la classica fossa degli screamers \u00e8 rimasta ma la Tower introdotta proprio nell'edizione precedente non \u00e8 sopravvissuta ed \u00e8 stata rimpiazzata dalla Arena per non stare in piedi ma seduti e per incontrare le star ancora pi\u00f9 da vicino. Inoltre la base non pi\u00f9 esagonale, ma triangolare e i colori totalmente diversi, dal verde al rosso e dal nero all'argento.\nDa quest'anno, fino al 2009, il premio che viene ritirato dal vincitore consiste in una specie di palla di vetro con neve con all'interno il logo della trasmissione.\nSigla.\nLa sigla introduttiva e tutti i bumper pubblicitari sono accompagnati dal singolo \"Starz in Their Eyes\" del cantante inglese Just Jack. La sigla di apertura, con le note di \"Golden Skans\" dei Klaxons, vede Alessandro Cattelan in giro per la citt\u00e0 di Milano che si affretta a giungere in Piazza del Duomo, luogo dove si svolger\u00e0 la cerimonia dell'evento.\nAwards.\nI vincitori della categoria sono evidenziati in grassetto."}
{"id": "1056342", "revid": "640277", "url": "https://it.wikipedia.org/wiki?curid=1056342", "title": "Telescopio Hale", "text": "Il telescopio Hale \u00e8 il pi\u00f9 grande telescopio all'osservatorio Palomar. Il telescopio di 5 metri (200\u00a0pollici) \u00e8 intitolato a George Ellery Hale. Hale diresse la costruzione dei telescopi all'osservatorio di Monte Wilson che fu dotato di un telescopio di 1,5 metri (60\u00a0pollici) nel 1908 e di un telescopio di 2,5 metri (100\u00a0pollici) nel 1917. Questi telescopi ebbero molto successo, dando un notevole contributo alla comprensione della scala dell'Universo negli anni venti, e dimostrando a persone come Hale l'importanza di avere specchi collettori sempre pi\u00f9 grandi.\nStoria.\nNel 1928 Hale ottenne dalla Rockefeller Foundation un finanziamento di 6 milioni di dollari per \"la costruzione di un osservatorio, dotato di un telescopio riflettore di 200 pollici\" che sarebbe stato gestito dal California Institute of Technology (Caltech), di cui Hale era un membro fondatore. Nei primi anni trenta Hale selezion\u00f2 un sito, a quota 1700 metri (5600 piedi), sul monte Palomar presso la contea di San Diego in California, come il miglior sito degli Stati Uniti, meno disturbato dal crescente inquinamento luminoso dei grandi centri urbani come Los Angeles. La costruzione del grande specchio di 5 metri fu affidata alla Corning Glass Works, che utilizz\u00f2 un nuovo tipo di vetro, il Pyrex. La costruzione dell'osservatorio inizi\u00f2 nel 1936, ma a causa della seconda guerra mondiale, il telescopio non fu completato prima del 1948.\nIl Telescopio Hale di 5 metri \u00e8 rimasto il telescopio pi\u00f9 grande al mondo, fino all'entrata in funzione del telescopio russo BTA-6 nel 1976. Ancora oggi \u00e8 attivamente utilizzato dagli astronomi per attivit\u00e0 scientifiche coordinate dal Caltech, dalla Cornell University e dal Jet Propulsion Laboratory. Attualmente \u00e8 equipaggiato con sensori nell'ottico e nell'infrarosso, di spettrografi, e di un avanzato sistema di ottica adattiva per ridurre gli effetti della turbolenza atmosferica.\nPer il telescopio Hale \u00e8 in fase di perfezionamento uno spettrofotometro, DARKNESS (DARK-speckle Near-infrared Energy-resolved Superconducting Spectrophotometer) altamente sofisticato. DARKNESS \u00e8 uno spettrografo a campo integrale che consente di acquisire migliaia di frame al secondo senza alcun rumore in lettura o corrente scura, che sono tra le principali fonti di errore in altri strumenti. Lo strumento, dotato di un altissimo contrasto, dovrebbe consentire di visualizzare esopianeti 100 milioni di volte pi\u00f9 deboli della propria stella.\nVisualizzazione di piccoli esopianeti in modo diretto.\nFino all'anno 2010 i telescopi potevano rilevare gli esopianeti come immagine diretta in circostanze eccezionali. Specificamente, \u00e8 pi\u00f9 facile ottenere immagini quando il pianeta \u00e8 particolarmente grosso (considerevolmente maggiore rispetto a Giove), quando \u00e8 ampiamente separato dalla sua stella madre, e quando \u00e8 cos\u00ec caldo da emettere intense radiazioni infrarosse. Ma nel 2010 un team del Jet Propulsion Laboratory dimostr\u00f2 che un coronografo a vortice poteva permettere ai piccoli telescopi di raggiungere la visualizzazione diretta dei pianeti. Questo \u00e8 stato possibile grazie alla rielaborazione delle immagini dei pianeti della stella HR 8799 (gi\u00e0 fotografati in precedenza), utilizzando una piccola porzione del telescopio Hale, larga soltanto 1,5 m."}
{"id": "1056346", "revid": "486946", "url": "https://it.wikipedia.org/wiki?curid=1056346", "title": "Feijoa", "text": ""}
{"id": "1056347", "revid": "486946", "url": "https://it.wikipedia.org/wiki?curid=1056347", "title": "Museo Nazionale Archeologico della Magna Grecia", "text": ""}
{"id": "1056348", "revid": "82217613", "url": "https://it.wikipedia.org/wiki?curid=1056348", "title": "Castion", "text": "Diverse localit\u00e0 italiane portano questo nome:"}
{"id": "1056349", "revid": "21583", "url": "https://it.wikipedia.org/wiki?curid=1056349", "title": "Storia della sessualit\u00e0", "text": "Storia della sessualit\u00e0 \u00e8 un'opera in quattro volumi di Michel Foucault. Tra il 1976 ed il 1984 apparvero in Francia tre volumi: La volont\u00e0 di sapere (\"Histoire de la sexualit\u00e9, 1: La volont\u00e9 de savoir\", 1976), L'uso dei piaceri (\"Histoire de la sexualit\u00e9, II: L'usage des plaisirs\", 1984) e La cura di s\u00e9 (\"Histoire de la sexualit\u00e9, III: Le souci de soi\", 1984). Il quarto volume, inedito per 34 anni ma scritto prima del secondo e del terzo, \u00e8 uscito nel febbraio 2018: Le confessioni della carne (\"Les aveux de la chair\") fu scritto tra il 1980 e il 1982, quando consegn\u00f2 all'Editore Gallimard la redazione finale, senza note.\nIl primo volume si occupa della storia della sessualit\u00e0 negli ultimi due secoli.\nLa volont\u00e0 di sapere.\nSecondo Foucault, la sessualit\u00e0 non \u00e8 sempre esistita come la conosciamo noi oggi e soprattutto come ne discutiamo. In particolare, negli ultimi due secoli, la sfera del sesso \u00e8 stata oggetto di una volont\u00e0 di sapere, di una pratica confessionale che prosegue in maniera blanda, ma comunque diffusa, la volont\u00e0 di potere e di sapere istituita con la modernit\u00e0 dalle istituzioni prima religiose e poi secolari.\nL'ipotesi repressiva dunque non spiega tutto o meglio non riesce a dar conto di ci\u00f2 che Foucault definisce appunto esplosione discorsiva. Come pu\u00f2, un potere che si limita a reprimere, produrre un discorso di verit\u00e0 sulla sessualit\u00e0? La rappresentazione del potere che domina le analisi sulla sessualit\u00e0 e aggiungiamo l'intera scena politica e filosofica sembra prendere in considerazione solo l'elemento negativo del potere. \u00c8 stata elaborata una teoria del potere che Foucault definisce giuridico-discorsiva, proprio perch\u00e9 trova il suo elemento centrale nell'enunciazione della legge e nel discorso del diritto.\nIl dispositivo di sessualit\u00e0.\nLa posta in gioco.\nPer Foucault dunque la teoria classica del potere definisce la meccanica del potere in maniera alquanto limitativa:\nFoucault descrive il sesso come \u00abLuogo privilegiato perch\u00e9 proprio a proposito del sesso il potere sembra funzionare essenzialmente come divieto\u00bb.\nUn'attenta analisi storica, una genealogia appunto, mostra invece che, dissimulando s\u00e9 stesso, il potere ha costruito una vera e propria tecnologia del sesso, mostra che il potere non ha governato la sessualit\u00e0 principalmente nella forma negativa del divieto (legge e sovranit\u00e0), ma che anzi il potere \u00e8 soprattutto positivo.\nMetodo.\nIl sesso diventa dunque il terreno attraverso cui Foucault critica la teoria classica del potere (giuridico-discorsiva). Questa \u00e8 sostituita da una analitica: una nuova griglia di interpretazione storica che riesce a non trascurare gli elementi affermativi del potere. Elementi che non rientrano nella logica della legge e del diritto e che il potere \u00e8 costretto a dissimulare per poter esistere e per continuare ad alimentarsi. Il segreto \u00e8 essenziale. \u00c8 ci\u00f2 che concede al potere quel carattere di seduzione che lo rende accettabile. Come sarebbe facile opporsi a un potere che dice solo di no... analizzare dunque la formazione di un certo tipo di sapere sul sesso non in termini di repressione o di legge, ma di potere.\nQui non si analizza una forma di dominio esercitata da un gruppo su un altro. L'analisi non si fonda sulla sovranit\u00e0 dello Stato o sulla forma della legge, ma sul potere stesso. Ma che cosa \u00e8 dunque il potere? Per Foucault con il termine potere bisogna innanzitutto intendere:\nAttraversando Nietzsche, Foucault elabora una analitica del potere che riesce a dar conto sia delle innumerevoli lotte sociali e della loro pluralit\u00e0, sia dell'elemento produttivo del potere;\nIl cuore di questa analitica sono le relazioni. Per questo bisogna essere nominalisti. Il potere non si esaurisce in una istituzione, in una struttura o nella forma della legge ma \u00e8 il nome che diamo a una particolare e complessa situazione strategica. La guerra si rovescia nella politica e la politica si rovescia nella guerra: ovvero i rapporti di forza vengono codificati e integrati attraverso una duplice strategia pronta a rovesciarsi nel suo opposto.\nFoucault avanza dunque alcune tesi sulla natura del potere. Esso:\n\u00c8 dunque nel campo dei \"rapporti di forza\" che bisogna analizzare il potere. Abbandonare la doppia figura Sovrano-Legge per decifrare i meccanismi di potere a partire da una strategia immanente ai rapporti di forza.\nE riguardo al sesso? Non dobbiamo chiederci come e perch\u00e9 \"il\" potere ha bisogno di istituire un sapere sul sesso ma si tratta di immergere la produzione abbondante dei discorsi sul sesso nel campo delle relazioni di potere multiformi e mobili, secondo diverse regole:\nFoucualt suggerisce dunque di orientarci verso una concezione del potere che al privilegio della legge sostituisca il punto di vista dell'obiettivo, al privilegio del divieto il punto di vista dell'efficacia tattica, al privilegio della sovranit\u00e0 l'analisi di un campo multiforme e mobile di rapporti di forza in cui si producono effetti di dominio complessivi, ma mai completamente stabili. Il modello strategico sostituisce il modello del diritto. La guerra si rovescia nella politica.\nCampo.\nFoucault distingue quattro \u00abgrandi insiemi strategici\u00bb che a partire dal XVIII secolo sul rapporto tra sesso e sapere/potere:\nPeriodizzazione.\nLa teoria della sessualit\u00e0 centrata sull'ipotesi repressiva si rif\u00e0 a due principali momenti di rottura: l'instaurazione delle grandi proibizioni nel XVII secolo e l'attenuazione di questi nel corso del XX secolo.\nFoucault ripercorre invece la cronologia della diffusione e degli effetti delle procedure di condizionamento del sesso.\nConclusione.\nIntorno a questa stretta relazione tra potere-sapere Michel Foucault costruisce la biopolitica. L'analitica del potere permette a Foucault di rileggere l'intera modernit\u00e0 nei termini di una produzione/conservazione. La rappresentazione classica del potere infatti non riesce a spiegare quella componente affermativa del potere che invece sembra essere il nucleo dei moderni stati nazione. Al centro di questa operazione di produzione vi \u00e8 il corpo umano: corpo su cui si inscrivono sia le strategie globali (diritto e legge) sia le strategie locali (relazionali). Il corpo viene investito da una produzione discorsiva che lo rende terreno di intervento, di modificazione, di produzione."}
{"id": "1056375", "revid": "46291", "url": "https://it.wikipedia.org/wiki?curid=1056375", "title": "Pieris japonica", "text": "Pieris japonica , chiamata anche andromeda giapponese, \u00e8 un arbusto grande sempreverde originario dei paesi orientali, diffuso come pianta ornamentale.\nDescrizione.\nArbusto di altezza e diametro di 2 - 4 metri, di forma arrotondata, cespuglioso a portamento compatto e fogliame denso. \nHa foglie oblungo - ovate, sempreverdi, lanceolate, di colore rosso rame e bronzate da giovani e successivamente verde lucido.\nI fiori sono bianchi, piccoli, tubulari, cerosi, riuniti in pannocchie a forma di spighe terminali pendule, larghe 8 \u2013 10\u00a0cm. Sbocciano in marzo - aprile e durano tutta la primavera.\nVariet\u00e0.\nEsiste una variet\u00e0 di \"Pieris japonica\" a fiori rosa.\nLa variet\u00e0 \"Pieris japonica variegata\" ha la particolarit\u00e0 di possedere la bordatura e le nervature delle foglie velate di una sfumatura bianca ed il resto della pianta \u00e8 di un candido verde menta.\nDistribuzione e habitat.\nLa specie \u00e8 originaria delle foreste montane del Giappone, di Taiwan e della Cina.\nSpecie acidofila da mezzombra, completamente rustica, resiste al freddo fino a -15\u00a0\u00b0C. In terreni umidi.\nCuriosit\u00e0.\n\u00c8 stata da sempre largamente utilizzata da varie tipologie di sicari, per il fatto che le sue andromedotossine (dette grayanotossine) contenute nel nettare e nei fiori, erano solubili in acqua. Se questo tipo di veleno veniva sciolto su di un laghetto, causava la moria indistinta di animali e bagnanti, per via dei composti a base di terpenoidi (elevata solubilit\u00e0) contenuti nelle grayanotossine.\nQuesta pianta \u00e8 stata premiata dalla Royal Horticultural Society in virt\u00f9 della sua eccezionale qualit\u00e0 ed affidabilit\u00e0. Infatti, questo arbusto si presenta vigoroso, non suscettibile agli attacchi parassitari e non necessita di interventi colturali specifici."}
{"id": "1056378", "revid": "22475", "url": "https://it.wikipedia.org/wiki?curid=1056378", "title": "D.H. Hill", "text": ""}
{"id": "1056379", "revid": "33751", "url": "https://it.wikipedia.org/wiki?curid=1056379", "title": "Battaglia del fiume Weser", "text": ""}
{"id": "1056380", "revid": "1544245", "url": "https://it.wikipedia.org/wiki?curid=1056380", "title": "Acca sellowiana", "text": ""}
{"id": "1056381", "revid": "2037193", "url": "https://it.wikipedia.org/wiki?curid=1056381", "title": "Museo archeologico regionale di Gela", "text": "Il Museo archeologico regionale di Gela \u00e8 un museo archeologico situato a Gela.\nStoria.\nIl museo sorge accanto all'acropoli e fu costruito nel 1955 dal Ministero dei lavori pubblici su progetto dell'architetto Luigi Pasquarelli, con i fondi della Cassa del Mezzogiorno. L'inaugurazione fu il 21 settembre del 1958.\nNel 1984 il Museo fu oggetto di lavori di ampliamento resisi necessari in seguito ai nuovi reperti da esporre ad opera dell'architetto Franco Minissi. I percorsi espositivi e didattici furono interamente rinnovati nel 1995. Gli ultimi interventi effettuati a partire dal 1995 lo hanno interamente rinnovato nei percorsi espositivi e negli apparati didattici e didascalici.\nLe collezioni.\nIl museo si divide in due piani, nei quali, attraverso reperti ceramici, bronzei e numismatici, si ripercorre la storia di Gela antica e del territorio circostante dall'et\u00e0 preistorica all'et\u00e0 medievale. Contiene circa 4200 reperti cronologicamente distribuiti dalla preistoria all'et\u00e0 medievale, provenienti dai siti limitrofi come Dessueri, Monte Bubbonia, e il sito di Sophiana.\nMolto ampie le collezioni relative a Gela greca con materiali provenienti dall'acropoli, dalla zona di capo Soprano, dall'emporio di Bosco Littorio e dalle necropoli.\nLe collezioni Navarra e Nocera costituiscono il nucleo espositivo pi\u00f9 antico. La prima, comprende una considerevole quantit\u00e0 di vasi corinzi ed attici a figure nere e a figure rosse. Questi provengono dagli scavi clandestini delle necropoli e collezionati alla fine dell'Ottocento dal barone Giuseppe Navarra.Tra i vasi attici a figure nere (fine VI, inizi V secolo a.C.) si ritrovano opere attribuite al Pittore di Gela e al Pittore di Eucharides, e molte lekythoi della \"classe di Phanillys\".\nLa collezione di vasi attici a figure rosse (prima met\u00e0 del V secolo a.C.) presenta opere di grandi ceramografi attici. Si tratta del Pittore di Edimburgo, del Pittore di Boreas, del Pittore della Phiale di Boston, del Pittore dei porci, del Pittore di Berlino e del Pittore di Brygos.\nIl circuito museale \u00e8 strutturato secondo un ordine cronologico e si articola in otto grandi sezioni:\nPiano terra\nPrimo piano"}
{"id": "1056385", "revid": "287204", "url": "https://it.wikipedia.org/wiki?curid=1056385", "title": "Marcus Gronholm", "text": ""}
{"id": "1056409", "revid": "1305772", "url": "https://it.wikipedia.org/wiki?curid=1056409", "title": "You've Come a Long Way, Baby", "text": "You've Come a Long Way, Baby \u00e8 il secondo album in studio del DJ britannico Fatboy Slim, pubblicato il 19 ottobre 1998.\nDescrizione.\nLa copertina europea, raffigurante una persona obesa, \u00e8 diversa da quella americana, che ha come soggetto uno scaffale pieno di LP.\nIl singolo \"Build It Up - Tear It Down\" \u00e8 la sigla iniziale del film \"Human Traffic\".\nIl singolo \"Right Here, Right Now\" \u00e8 stata usata nel trailer del film \"Il giardino delle vergini suicide\".\nIl singolo \"The Rockafeller Skank\" \u00e8 stata inserita nella colonna sonora del videogioco \"FIFA 99\" e nel film omonimo dei Digimon."}
{"id": "1056425", "revid": "78273", "url": "https://it.wikipedia.org/wiki?curid=1056425", "title": "Mondiali di calcio 1950", "text": ""}
{"id": "1056451", "revid": "767487", "url": "https://it.wikipedia.org/wiki?curid=1056451", "title": "DJ Rush", "text": "Cresciuto nella scena elettro di Chicago, Rush gira i dischi nei locali pi\u00f9 famosi della citt\u00e0, e contemporaneamente inizia a scrivere musica propria nella sua camera da letto.\nNel 1991 rilascia il suo primo singolo, \"Knee Deep\", per la Trax Records."}
{"id": "1056470", "revid": "114551829", "url": "https://it.wikipedia.org/wiki?curid=1056470", "title": "Silvio Mondinelli", "text": "Il 12 luglio 2007 \u00e8 diventato uno dei pochi scalatori al mondo ad aver raggiunto tutte le quattordici vette pi\u00f9 alte del mondo portando a termine l'impresa senza l'uso di ossigeno supplementare (secondo italiano dopo Reinhold Messner e terzo dopo Sergio Martini che per\u00f2 aveva fatto uso di ossigeno).\nBiografia.\nGrazie all'arruolamento nella Guardia di Finanza, nel 1976 viene a contatto con le Alpi, ed in particolare con il Monte Rosa. Dal 1978, infatti, fa parte del soccorso alpino di Alagna Valsesia, mentre nel 1981 diventa Guida alpina sempre nella medesima localit\u00e0. Ad Alagna, con alcune delle pi\u00f9 note guide del paese, effettua prime ripetizioni e apre nuove vie tutte concentrate sulla parete valsesiana del Monte Rosa.\nIl 7 febbraio 1982 compie con Roldano Sperandio la prima invernale della via Bertone al pilastro nord del Corno Bianco (3320\u00a0m, TD-). Nello stesso anno, il 24 settembre compie la seconda ascensione della via \"direttamente per il seracco\" al Colle Vincent (TD+), sulla parete valsesiana del Monte Rosa, per ripeterla poi in prima invernale il 29 dicembre del 1988.\nNel 1985, sempre sulla parete valsesiana del Monte Rosa, sale il Pilastro Vincent (4050\u00a0m) per una nuova via (\"via per biglia\", TD). Nel settembre del 1987, sempre sulla medesima parete ma nel settore pi\u00f9 orientale, apre con Fabio Loss e Paolo della Valentina un ardito itinerario, ovvero la via \"Africa Nostra\" alla parete sud-est della Punta Gnifetti (4559\u00a0m, TD+ con passaggi di VI per quasi 1000 metri di dislivello).\nLe prime esperienze extraeuropee iniziano invece nel 1984: Sud e Nord America, e pi\u00f9 avanti Himalaya e Karakorum. Dal 1987 al 1991 \u00e8 istruttore guide alpine. L'11 ottobre 1993 raggiunge il suo primo ottomila, il Manaslu. Seguono lo Shisha Pangma e il Lhotse (1996) e poi via via tutte le altre maggiori vette.\nNel 2001 scala quattro ottomila nell'arco di soli 5 mesi: Everest, Gasherbrum I, Gasherbrum II e Dhaulagiri. Nel 2007 scala il Broad Peak. Oltre agli impegni escursionistici, Mondinelli \u00e8 noto per aver salvato ripetutamente alpinisti in difficolt\u00e0 ad altissime quote, ed \u00e8 perci\u00f2 spesso chiamato in caso di operazioni di soccorso estreme. Ha inoltre portato avanti iniziative di solidariet\u00e0 e raccolta fondi per aiutare la popolazione Sherpa, grazie alle quali ha finanziato la costruzione e la gestione di una scuola per 80 bambini a Namche Bazar.\nIl 22 ottobre 2005, grazie alla ONLUS \"Amici del Monte Rosa\" da lui fondata, costruisce ed attrezza un \"Trauma Point\" sulla via che collega Kathmandu a Pokara, con lo scopo di assistere le numerose vittime degli incidenti stradali. Il 17 luglio 2008 parte per una spedizione di soccorso, dopo la tragica caduta di Karl Unterkircher sul Nanga Parbat, per trarre in salvo le altre due persone con cui tentavano di aprire una nuova via: Walter Nones e Simon Kehrer.\nNel maggio 2010 diventa uno dei pochi uomini al mondo ad aver scalato l'Everest da entrambi i versanti senza ossigeno supplementare. Il 23 settembre 2012 sopravvive a una valanga sul Manaslu, con lui sopravvive anche Cristian Gobbi, mentre l'alpinista Alberto Magliano, alloggiato nella tenda accanto, viene estratto morto dalla neve."}
{"id": "1056472", "revid": "3689", "url": "https://it.wikipedia.org/wiki?curid=1056472", "title": "Avvolgere il filo di seta", "text": ""}
{"id": "1056474", "revid": "486946", "url": "https://it.wikipedia.org/wiki?curid=1056474", "title": "Mermaid Melody Pichi Pichi Pitch", "text": ""}
{"id": "1056476", "revid": "1534511", "url": "https://it.wikipedia.org/wiki?curid=1056476", "title": "Glossario del taijiquan", "text": "Questo glossario elenca i termini cinesi utilizzati nella pratica del Taijiquan e trascritti secondo il sistema pinyin:"}
{"id": "1056477", "revid": "110157", "url": "https://it.wikipedia.org/wiki?curid=1056477", "title": "Chan si gong", "text": "Avvolgere il filo di seta (\u7e8f\u7d72\u529f in lingua cinese e trascritto come chan si gong in pinyin) sono un insieme di esercizi della pratica taijiquan pensati per rinvigorire dolcemente il corpo stimolando la circolazione del sangue e le giunture. Hanno questo nome perch\u00e9 consistono in movimenti ripetitivi a spirale con le braccia e le mani che ricordano da vicino quelli di un baco da seta che costruisce il suo bozzolo. Il movimento deve essere continuo e armonioso senza scatti o cambi improvvisi di direzione.\nPraticandoli, si apprendono i movimenti di base del taiji che hanno la caratteristica di originarsi dall'interno del corpo per passare alle estremit\u00e0 e viceversa. Padroneggiare questi esercizi \u00e8 essenziale per progredire rapidamente nella disciplina.\nI movimenti nascono dal dantian (il centro di gravit\u00e0 del corpo posto nell'addome, tre dita sotto e due dietro l'ombellico) e seguono lo schema del simbolo dello \"Yin e Yang\". Iniziano con circoli esterni fino ad aggiungere alle \"forme della goccia\" (rapidi cambi di direzione pur mantenendo un movimento lento) spostando il peso da una gamba all'altra.\nSono stati codificati 11 esercizi del bozzolo di seta divisi in due categorie.\nPrima tecnica.\nRotazione del dantian da destra a sinistra su un asse immaginario passante per l'ombelico e perpendicolare al busto.\nSeconda tecnica.\nRotazione del dantian dalla parte frontale del corpo verso quella posteriore. \u00c8 come se il dantian ruotasse intorno ad un asse passante per i fianchi. \u00c8 un movimento di apertura e chiusura.\nCollegamenti esterni.\nesempi di diverse tecniche disponibili su YouTube:"}
{"id": "1056478", "revid": "124951063", "url": "https://it.wikipedia.org/wiki?curid=1056478", "title": "Stile alpino", "text": "Lo stile alpino (in inglese \"alpine style\") \u00e8 un particolare stile di ascensione alpinistica di una montagna che non fa uso di:\nOltre il campo base tutto il materiale \u00e8 trasportato dagli alpinisti stessi e quindi si deve trattare di un equipaggiamento particolarmente leggero. La salita viene inoltre effettuata in un unico tentativo, senza nel frattempo far ritorno al campo base lasciando la parete attrezzata. Si tratta dunque di una modalit\u00e0 di ascesa particolarmente severa e impegnativa con pi\u00f9 alto rischio necessitando anche di una preparazione psicofisica e tecnica maggiore.\nStoria.\nLo stile alpino ha origine in Europa, per motivi sia geografici sia strettamente organizzativi: sulle Alpi era infatti da sempre consuetudine affrontare le scalate in tempi relativamente rapidi (in genere pochi giorni), con cordate composte da pochi scalatori, senza ossigeno supplementare vista l\u2019altitudine, e con un equipaggiamento conseguentemente piuttosto leggero. Tale approccio si rivelava quindi il pi\u00f9 efficace al contesto, combinando maggiore facilit\u00e0 organizzativa a minori oneri. All\u2019inizio del 1900 questo stile inizi\u00f2 a contrapporsi a quello che divenne poi noto come lo stile himalayano: le scalate erano affrontate, sin dalla fine del 1800 e nei primi decenni del 1900, con grandi spedizioni, spesso finanziate dai governi stessi, con l\u2019aiuto di portatori, e con varie settimane di approccio fra l\u2019arrivo e la conquista della vetta.\nAvendone coniato il nome, tradizionalmente \u00e8 considerata come la prima scalata hymalaiana in stile alpino, quella effettuata da Hermann Buhl con Kurt Diemberger nel 1957 sul Broad Peak (8047\u00a0m s.l.m., nel Karakorum), diventando cos\u00ec il primo salitore di due 8000. Per motivi organizzativi, la spedizione si trov\u00f2 senza portatori prima del campo base; Buhl reimpost\u00f2 l'organizzazione, affrontando la salita come se si fosse trattato di un'ascensione nelle Alpi occidentali italiane, senza appoggi esterni, senza ossigeno supplementare e con attrezzatura relativamente leggera.\nQuesto stile venne definito dallo stesso Buhl come \"stile delle Alpi occidentali\", da cui poi il nome \"stile alpino\".\nEsponenti.\nIl primo scalatore a dare notoriet\u00e0 internazionale a questo modo di affrontare la montagna \u00e8 stato negli anni 1980 Reinhold Messner, primo uomo nella storia ad aver scalato le quattordici vette oltre gli ottomila metri s.l.m., impresa effettuata senza l\u2019uso di ossigeno supplementare.\nAltri noti promotori di questo stile votato al rapporto stretto con la natura e alla rinuncia a una gran parte degli elementi tecnologici propri delle scalate estreme sono stati: il polacco Jerzy Kukuczka e lo svizzero Erhard Loretan, nello stesso periodo di Messner, e poi gli spagnoli Juanito Oiarzabal e Alberto I\u00f1urrategi, gli statunitensi Edmond Viesturs e Steve House, il francese Pierre Allain, gli italiani Walter Bonatti, Riccardo Cassin (ancor prima delle imprese pi\u00f9 moderne), Hans Kammerlander, Simone Moro, Herv\u00e9 Barmasse, Daniele Nardi e l'ucraino Vladislav Terzyul."}
{"id": "1056479", "revid": "34392", "url": "https://it.wikipedia.org/wiki?curid=1056479", "title": "Alpine style", "text": ""}
{"id": "1056481", "revid": "1272592", "url": "https://it.wikipedia.org/wiki?curid=1056481", "title": "Forme del taijiquan", "text": "Una forma (\u5957\u8def in cinese, trascritta come \"Tao Lu\" in pinyin) del Taijiquan \u00e8 una sequenza di movimenti tra loro collegati per formare un esercizio continuo. Pu\u00f2 essere anche interpretata come un combattimento contro le ombre e la sua pratica \u00e8 utile sia per esercitare l'aspetto marziale della disciplina sia i movimenti del Qi gong. \nOgni stile ha forme proprie che ne mettono in evidenza le specificit\u00e0.\nTaijiquan stile Chen.\nLo stile Chen, il pi\u00f9 antico del Taijiquan, ha sia forme da eseguire a mani nude sia con armi.\nForme a mani nude.\nLe due forme \"Lao Jia\" (antica intelaiatura) sono le pi\u00f9 antiche del taijiquan. Definite da Chen Changxin, fondatore dello stile Chen, sono alla base anche di forme dello stile Yang: \nqueste sono state ammodernate in epoca recente dal maestro Chen Fake con l'aggiunta di nuovi movimenti e sono note come Xin Jia\nOltre a queste, ne sono state definite altre pi\u00f9 brevi pensate per venire incontro alle esigenze di praticanti che possono concedere allo studio della disciplina solo un tempo limitato:\nForme con armi.\nLe armi utilizzate nelle forme dello stile chen del taijiquan sono sciabola (Dao), spada (Jian), lancia ed alabarda:\nTaijiquan stile Yang.\nForme a mani nude.\nLe forme 13, 16, 49 e 103 sono proprie della Famiglia Yang, mentre le altre sono state create esternamente ed ispirate allo stile tradizionale della Famiglia.\nForme con armi.\nAnche qui, solamente le forme 13 della sciabola e 67 della spada sono proprie dello stile della Famiglia Yang, mentre le altre sono state create esternamente.\nForme Combinate.\nelenco di forme costruite prendendo posizioni originarie di stili diversi"}
{"id": "1056486", "revid": "123288605", "url": "https://it.wikipedia.org/wiki?curid=1056486", "title": "Volkswagen Sharan", "text": "La Volkswagen Sharan \u00e8 un grande monovolume prodotta dalla Volkswagen, assieme alla SEAT e alla Ford, negli stabilimenti del gruppo VW di Palmela (Portogallo).\nLa Sharan \u00e8 stata lanciata nel 1995 ed era la variante Volkswagen di SEAT Alhambra e di Ford Galaxy; rispetto a questi due modelli la Sharan presentava modifiche minime all'esterno e all'interno.\nIl contesto.\nIl modello ottenne subito un buon successo un po' in tutta Europa. Nel 1999 venne sottoposta ai crash test dell'Euro NCAP ottenendo il risultato di 3 stelle.\nNel 2000 arriv\u00f2 un pesante \"restyling\": nuovi esterni e interni e modifiche fra i motori. Col restyling lo stile di Sharan e Alhambra si separ\u00f2 da quello del Galaxy e i tre modelli presero strade diverse. Anche questa seconda serie ottiene un buon successo. Alla fine del 2003 arriv\u00f2 un facelift che modificava l'aspetto del posteriore e aggiungeva solo qualche cromatura. Nel corso del 2005 e del 2006 vennero fatte piccole modifiche nella gamma, togliendo diverse versioni e introducendo nuovi allestimenti. Sempre nel 2006 la Ford usc\u00ec dalla joint venture lanciando autonomamente la nuova Galaxy.\nLa Sharan completamente rinnovata \u00e8 stata presentata a marzo del 2010, sedici anni dopo l'esordio del modello precedente.\nAnche la seconda serie \u00e8 stata sottoposta ai test Euro NCAP, ottenendo una prima volta nel 2010 il risultato di 5 stelle e una seconda, con le nuove regole di test, nel 2019 ottenendo 4 stelle"}
{"id": "1056487", "revid": "365417", "url": "https://it.wikipedia.org/wiki?curid=1056487", "title": "Telescopi riflettori pi\u00f9 grandi del mondo", "text": "Alcuni dei telescopi nella lista seguente non sono ancora operativi. Questa lista non include telescopi che sono ancora in fase di ideazione/progettazione, come Thirty metre telescope, o in fase iniziale di lavorazione come il Large Synoptic Survey Telescope, l'European Extremely Large Telescope, il Giant Magellan Telescope.\nI pi\u00f9 grandi telescopi riflettori del mondo.\nQuesta lista non include il pi\u00f9 grande specchio mai costruito; lo specchio di 6,5\u00a0m f/1,25 dell'Osservatorio Steward (il collimatore LOTIS) usato dalla Lockheed Martin per test ottici sotto vuoto di altri telescopi."}
{"id": "1056488", "revid": "729019", "url": "https://it.wikipedia.org/wiki?curid=1056488", "title": "SCLAR", "text": "Lo SCLAR \u00e8 un sistema lanciarazzi multiplo prodotto dalla Breda Meccanica Bresciana, utilizzato in genere dalle navi per il lancio di falsi bersagli come bengala e chaff. Ha un calibro da 105mm, elevabile e brandeggiabile, e pu\u00f2 lanciare in un raggio di 10\u00a0km anche razzi esplosivi, con la celerit\u00e0 di tiro di un razzo al secondo.\nLo SCLAR pu\u00f2 considerarsi un'arma vera e propria, sebbene i cannoni della nave possono assolvere alla funzione molto meglio di un lanciarazzi.\nLa SCLAR ha avuto molto successo tra gli anni settanta e ottanta avendo esordito sulle Lupo e avendo trovato posto nel corso dei lavori di ammodernamento oltre che sulle unit\u00e0 di nuova costruzione, anche sulle unit\u00e0 costruite precedentemente al suo debutto, come nel caso dei cacciatorpediniere Classe Audace sugli incrociatori Classe Doria e sulla portaelicotteri Vittorio Veneto.\nIl lanciarazzi \u00e8 stato progettato per l'accurata distribuzione di falsi bersagli per la difesa passiva della nave contro missili a guida IR e a ricerca radar.\nLo SCLAR ha la possibilit\u00e0 di caricare simultaneamente diversi tipi di razzi quali Chaff, flares, decoys e bengala e quella di potere selezionaree automaticamente i razzi da lanciare. Grazie alla disponibilit\u00e0 di un gran numero di razzi, caricati in singoli contenitori sigillati ha la possibilit\u00e0 di ripetuti ingaggi. Altre caratteristiche sono il controllo automatico da parte della suite da guerra elettronica della nave, il pieno coordinamento con i sistemi di difesa attiva della nave, quali jamming e CIWS, e la capacit\u00e0 di funzionare in qualsiasi condizioni atmosferiche e in ambiente NBC.\nSCLAR H.\nIl sistema SCLAR H \u00e8 la versione pi\u00f9 aggiornata del sistema SCLAR, che permette il lancio oltre che di razzi dal diametro di 105\u00a0mm anche di razzi da 118\u00a0mm di diametro presenti nel numero di quattro in sostituzione dei cinque tubi di diametro inferiore.\nLa console dello SCLAR H \u00e8 dotata di un monitor con Display a cristalli liquidi da 20 pollici \"DL20000\", un Banco di controllo con una tastiera alfanumerica, un trackball, e una tastiera multifunzione. Il sistema \u00e8 dotato di due processori PowerPC 750 con frequenza di clock di 366 MHz e Memoria RAM de 16 MB espandibile fino a 128 MB e Scheda elettronica con 20 slot Bus VME.\nIl Sistema operativo \u00e8 LynxOS RTOS Unix-like con disco rigido da 9 GB con interfaccia SCSI e Processore grafico CPCI-Gx.\nPer il backup dei dati il sistema dispone di una unit\u00e0 a nastro magnetico con interfaccia SCSI LVD per supporto di memorizzazione DAT.\nIl sistema \u00e8 dotato di strumento di diagnostica con apparecchiatura di test integrata BITE (Built-in test equipment) ed \u00e8 alimentato con un'unita di distribuzione dell'alimentazione a corrente alternata con tensione di 115 Volt, monofase a 50/60 Hz, e un consumo energetico di 1500 VA.\nLancia decoy \"O.D.L.S\".\nL'evoluzione del sistema SCLAR H \u00e8 il lancia decoy \"O.D.L.S\" (Oto Decoy Launching System) a controllo remoto adatto per il lancio di diversi tipi di munizioni multiuso. Le versioni speciali possono sparare razzi di calibro diverso da 105\u00a0mm a 118\u00a0mm ed \u00e8 progettato per il lancio accurato di falsi bersagli, fornendo cos\u00ec una difesa passiva per una nave contro i missili radar e di ricerca a infrarossi e pu\u00f2 anche essere impiegato nel ruolo di bombardamento a terra.\nLe caratteristiche principali del sistema ODLS sono le capacit\u00e0 di caricare contemporaneamente diversi tipi di razzi quali Chaff, contromisure direzionali agli infrarossi, razzi illuminanti con selezione automatica del tipo di razzo da sparare, con un'azione di impegno continuo grazie al rapido ricaricamento delle unit\u00e0 di lancio,\nAltri importanti caratteristiche sono il completo controllo automatico da parte del sistema di guerra elettronica della nave e il funzionamento sicuro in tutte le condizioni operative.\nIl Sistema trova posta nelle pi\u00f9 moderne unit\u00e0 della Marina Militare Italiana"}
{"id": "1056489", "revid": "287204", "url": "https://it.wikipedia.org/wiki?curid=1056489", "title": "Chris Cole", "text": "I suoi sponsor sono:\nPrima di approdare a ZERO, Chris militava nel Team Di Enjoi. Cole e sua moglie, Red, hanno avuto un figlio, Wyatt Christopher Cole l'11 aprile 2006.\nVideografia.\nCole compare come personaggio giocabile e affrontabile nella serie Skate di EA per ps3 e Xbox 360"}
{"id": "1056491", "revid": "110157", "url": "https://it.wikipedia.org/wiki?curid=1056491", "title": "Regione di Karaganda", "text": "La regione di Karaganda (kazako, \u049a\u0430\u0440\u0430\u0493\u0430\u043d\u0434\u044b \u043e\u0431\u043b\u044b\u0441\u044b, \"Kara\u011fandy oblysy\"; russo, \"\u041a\u0430\u0440\u0430\u0433\u0430\u043d\u0434\u0438\u043d\u0441\u043a\u0430\u044f \u043e\u0431\u043b\u0430\u0441\u0442\u044c\") \u00e8 una regione del Kazakistan situata nella parte centrale del Paese. L'attuale territorio deriva dalla fusione dei territori delle precedenti unit\u00e0 amministrative, risalenti al periodo sovietico, di \"Karaganda\" e \"\u017dezqaz\u011fan\" oltre a una porzione della ex regione di \"Akmol\".\nGeografia fisica.\nLa regione di Karaganda si trova nella parte centrale del Paese; confina con parecchie altre province, data la sua vastit\u00e0 geografica (\u00e8 di gran lunga la regione kazaka pi\u00f9 vasta):\nIl territorio regionale si estende per una buona parte sulle Alture del Kazakistan, digradando a sud verso la Betpak-Dala; tocca all'estremo sudest il lago Balqa\u0161 e all'estremo sudovest un lembo del Bassopiano Turanico.\nConformemente a tutto il territorio nazionale l'intera regione ha clima estremamente continentale; le temperature medie di gennaio variano da -14\u00a0\u00b0C nelle zone orientali (Karaganda, Balqa\u0161) fino a -12\u00a0\u00b0C nel sudovest (\u017dezqaz\u011fan), quelle di luglio dai 25\u00a0\u00b0C del sudovest scendono fino a 20\u00a0\u00b0C nel nord.\nLa regione \u00e8 pressoch\u00e9 spopolata; la scarsa popolazione si addensa nelle citt\u00e0, lasciando vuote le altre zone. Il capoluogo della regione \u00e8 Karaganda, una delle maggiori citt\u00e0 del Paese, fondata negli anni trenta dai colonizzatori russi; altre citt\u00e0 abbastanza rilevanti sono Temirtau, nelle vicinanze di Karaganda, \u017dezkazgan, ex capoluogo di regione, nel sudovest e Balqa\u0161, sulle sponde del grande lago che prende il nome dall'insediamento.\nDistretti.\nLa regione \u00e8 suddivisa in 9 distretti (\"audan\") e 9 citt\u00e0 autonome (\"qalasy\"): Balqa\u0161, Karaganda, Qara\u017eal, Priozer, \u0160ahtinsk, Saran, S\u00e4tbaev, Temirtau e \u017dezqaz\u011fan.\nI distretti sono:"}
{"id": "1056492", "revid": "767487", "url": "https://it.wikipedia.org/wiki?curid=1056492", "title": "Wilco", "text": "I Wilco sono un gruppo rock statunitense formato a Chicago nel 1994 dal musicista e compositore Jeff Tweedy dopo lo scioglimento della sua band precedente, gli Uncle Tupelo.\nMentre agli inizi si rifacevano allo stile musicale degli Uncle Tupelo (una reinterpretazione contemporanea e in chiave rock del country e del folk, ribattezzata dalla critica alternative country), oggi i Wilco sono famosi per il loro stile eclettico, sperimentale e vicino all'alternative rock.\nI componenti attuali del gruppo sono il bassista John Stirratt, il chitarrista Nels Cline, il batterista Glenn Kotche, il polistrumentista Pat Sansone e il pianista Mikael Jorgensen. La band ha pubblicato nove album in studio, due album live, e due album tributo al musicista folk americano Woody Guthrie in collaborazione con il musicista inglese Billy Bragg. Il loro quinto album in studio \"A Ghost Is Born\" ha vinto due Grammy Awards come Miglior Album di Musica Alternativa e come Miglior Recording Package nel 2005.\nStoria.\nOrigini.\nIl cantante e autore Jeff Tweedy \u00e8 stato un membro del gruppo alternative country Uncle Tupelo, attivo negli anni ottanta e novanta. Tweedy condivideva il ruolo di cantante e autore con Jay Farrar, il quale lasci\u00f2 il gruppo per fondare i Son Volt. Tweedy form\u00f2 i Wilco con i restanti membri degli Uncle Tupelo: il batterista Ken Coomer, il bassista John Stirratt, e il polistrumentista Max Johnston al banjo, lap steel e violino. Il nome della band deriva da un'espressione usata in aviazione, contrazione di \"Will Comply\".\n\"A.M.\" &amp; \"Being There\".\nNel 1995 esce il primo album dei Wilco, \"A.M.\". Si tratta del loro unico album costituito da canzoni alternative-country, che si rif\u00e0 al sound degli Uncle Tupelo. Prodotto da Brian Paulson e con Brian Henneman, frontman dei Bottle Rockets, come chitarra solista, \"A.M.\" ebbe un discreto successo. Dopo l'uscita dell'album, il polistrumentista Jay Bennett si un\u00ec alla band, arricchendo la musica del gruppo di suoni elettronici e della presenza di una tastiera, cos\u00ec come di una seconda chitarra.\nQuando i Wilco pubblicarono il doppio album \"Being There\", salirono alla ribalta (piazzandosi al 14\u00ba posto della Pazz &amp; Jop Critics Poll del 1996) e iniziando ad avere un gruppo di fan devoti, le vendite iniziarono ad andare bene, raggiungendo il 73\u00ba posto nella classifica Billboard degli album. La canzone \"Outtasite (Outta Mind)\" raggiunse la vetta della classifica mainstream and modern rock top 40 nel 1997. Inoltre usando il country come pietra di paragone per la loro musica i Wilco inserirono la loro influenza classic-rock in molte canzoni apparendo chiara nell'album pi\u00f9 vicino allo stile dei Rolling Stones \"Dreamer in My Dreams\". Il lato sperimentale dei Wilco' viene fuori anche in due canzoni; \"Misunderstood\" (che richiama testualmente un verso da \"Amphetamine\" di Peter Laughner) e \"Sunken Treasure\" nella quale al loro suono sono aggiunti rumori ed effetti di studio. Fu all'epoca che i testi di Tweedy iniziarono ad essere pi\u00f9 astratti e introspettivi invece di essere basati su narrazioni lineari come nelle canzoni \"Box Full of Letters\" e \"Passenger Side\" che apparvero su \"A.M.\". Max Johnston lasci\u00f2 la band subito dopo \"Being There\" e si un\u00ec alla Austin band The Gourds come polistrumentista. \n\"Mermaid Avenue\" &amp; \"Summerteeth\".\nDurante l'estate del 1995, Nora, la figlia di Woody Guthrie contatt\u00f2 il cantautore inglese Billy Bragg per comporre la musica di una selezione di testi scritti da Guthrie. Suo padre, infatti, aveva lasciato un migliaio di testi scritti tra il 1939 e il 1967; nessuno di questi aveva una musica scritta se non alcune note stilistiche abbastanza vaghe. Dopo essere stato contattato da Nora Guthrie, Bragg incontr\u00f2 i Wilco, e gli chiese di partecipare al progetto insieme a lui. I Wilco accettarono la proposta e, oltre a registrare con Bragg in Irlanda, completarono in musica alcune delle canzoni lasciate da Guthrie.\nSecondo l'autobiografia di Bob Dylan \"Cronache\", Woodie Guthrie lasci\u00f2 le sue canzoni inedite a Dylan, ma quest'ultimo non riusc\u00ec ad ottenere il materiale dalla famiglia di Guthrie. Guthrie aveva previsto che Dylan ottenesse il materiale da sua moglie, Margie; tuttavia, quando Dylan si present\u00f2 a casa della donna (dopo aver dovuto attraversato una palude per arrivare sul luogo), venne accolto alla porta da una babysitter, che gli disse che Margie non era in casa. In alcune note scritte da Nora Guthrie, si legge che era intenzione della donna consegnare le canzoni ad una nuova generazione di musicisti, che sarebbero stati capaci di creare una musica vicina alla sensibilit\u00e0 dei giovani.\nPiuttosto che ricreare delle canzoni secondo lo stile di Guthrie, Bragg e Wilco crearono per i testi una musica nuova e contemporanea. Quella che sembrava un'impresa rischiosa, sorprese invece tutti; uscito nel 1998 con il titolo di \"Mermaid Avenue\", i risultati si fecero sentire in tutto il mondo. L'album ricevette una nomination per i Grammy Awards nella categoria Migliore Album Folk Contemporaneo, e si piazz\u00f2 al quarto posto nella classifica 1998 a cura dei critici Pazz &amp; Jop (subito dopo l'album ).\nNel 1999, il gruppo usc\u00ec con il nuovo album \"Summerteeth\", dimostrando un'evoluzione dal country al pop rock sperimentale. Ispirandosi ai Beach Boys, ai Velvet Underground, ma anche a Gram Parsons, le canzoni dell'album presentano un tessuto strumentale molto profondo e arrangiamenti pi\u00f9 sofisticati, combinati con alcuni dei testi pi\u00f9 cupi mai scritti da Jeff Tweedy.\nL'album arriv\u00f2 solamente al 78\u00ba posto nella classifica degli album Billboard. Nonostante questo, continu\u00f2 a ricevere critiche positive e si piazz\u00f2 all'ottavo posto nella classifica per il 1999 di Pazz &amp; Jop.\nCon l'album successivo, dal titolo \"Mermaid Avenue Vol. II\", una sorta di sequel del progetto originale, ritornarono alle radici musicali degli Stati Uniti. Molte delle tracce erano state scartate dal primo \"Mermaid Avenue\", ma i Wilco completarono anche delle altre canzoni come \"Someday Some Morning Sometime\", che anticipava il loro album successivo. L'album arriva al numero 32 della classifica Pazz &amp; Jop del 2000.\n\"Yankee Hotel Foxtrot\".\nInciso sotto la supervisione di Jim O'Rourke (anche musicista in studio), \"Yankee Hotel Foxtrot\" \u00e8 stato un successo sia di critica che commerciale, e rimane tuttora l'album pi\u00f9 venduto dei Wilco, con oltre 500.000 copie nei soli Stati Uniti. Completato nel 2001, vede la sua data di uscita rimandata a causa del rifiuto della Reprise, loro etichetta dell'epoca, di distribuirlo: il gruppo (prima di rompere il contratto per passare alla Nonesuch, che lo pubblicher\u00e0 l'anno dopo) decide cos\u00ec di divulgare l'album gratuitamente sul suo sito. \u00c8 stato molto apprezzato dalla critica, tanto che la nota rivista Rolling Stone lo ha posizionato al terzo posto nella classifica dei 100 migliori album del decennio e quattrocentonovantatreesimo in quella dei 500 migliori dischi di sempre. Anche la copertina dell'album, un'elaborazione grafica del complesso urbano di Marina City a Chicago, \u00e8 diventata un \"cult\". \u00c8 stato il primo album di Wilco con il batterista Glenn Kotche e l'ultimo con il multi-strumentista Jay Bennett (morir\u00e0 nel 2009 per un'overdose accidentale di ansiolitici).\n\"A Ghost is Born\".\nIl famoso album con l'uovo in copertina esce il 22 giugno del 2004. Anche \"A Ghost is Born\", come il precedente \"Yankee Hotel Foxtrot,\" \u00e8 prodotto da Jim O'Rourke. Il disco alterna brani lunghi e sperimentali come \"At Least That's What You Said,\" \"Spiders\" e \"Less The You Think\", divenuti presto dei classici nei concerti dei Wilco, a canzoni pop perfette come \"Hummingbird\", \"Hell Is Chrome\" e \"Theologians\". \u00c8 il primo album dei Wilco con il pianista Mikael Jorgensen in formazione. Si aggiudicher\u00e0 due Grammy.\n\"Sky Blue Sky\" &amp; \"Wilco (the album)\".\nDopo il doppio live del 2005 \"\", il gruppo (a cui si sono aggiunti il polistrumentista Pat Sansone e il grande chitarrista jazz Nels Cline) entra in studio per le registrazioni di un nuovo album. \"Sky Blue Sky\" vede la luce nel maggio 2007 ed \u00e8 meno sperimentale rispetto ai precedenti, pi\u00f9 legato alla tradizione folk rock di The Byrds e Fairport Convention. L'album ottiene un buon successo di vendite, salendo fino al 5\u00ba posto della classifica statunitense.\nNel 2008 il gruppo \u00e8 impegnato nella campagna presidenziale a favore di Barack Obama: per l'occasione hanno registrato assieme ai Fleet Foxes il brano di Bob Dylan \"I Shall Be Released\", reso disponibile in download gratuito dal loro sito in cambio di una promessa di voto per Obama.\nL'anno seguente viene pubblicato un nuovo album, \"Wilco (The Album)\". Raggiunge il 4\u00ba posto nella classifica di Billboard e il 2\u00ba nella classifica rock.\n\"The Whole Love\".\nNel settembre del 2011 la band pubblica il suo ottavo album in studio, \"The Whole Love\", contenente dodici brani registrati nel loro studio a Chicago, \"The Loft\". L'album \u00e8 il primo pubblicato con la propria etichetta, la \"dBpm Records\". \u00c8 percorso da atmosfere riflessive come nelle ballate acustiche \"Open Mind\", \"Red Rising Lung\" e \"Black Moon\", ma non rinuncia alla sperimentazione come nei brani \"Art of Almost\" e \"I Might\" dove il gruppo mostra un suono bizzarro, rumorista e distorto.\n\"Star Wars\".\nIl 16 luglio 2015, a sorpresa, i Wilco pubblicano in download gratuito dal loro sito internet il nuovo album \"Star Wars,\" caratterizzato da sonorit\u00e0 psichedeliche e indie rock.\n\"Schmilco\".\nIl decimo album in studio della band, \"Schmilco\", viene pubblicato il 9 settembre 2016. \u00c8 un disco prevalentemente acustico, con cui la band si riallaccia alle atmosfere degli esordi senza tuttavia abbandonare il proprio gusto per arrangiamenti insoliti e molto curati.\n\"Ode to Joy\".\nDopo svariati anni di abbandono delle scene live, annunciano nel 2019 il ritorno, accompagnato dall'uscita a luglio dell'album \"Ode to Joy\"."}
{"id": "1056493", "revid": "439868", "url": "https://it.wikipedia.org/wiki?curid=1056493", "title": "Arthur Harden", "text": "Vinse il Premio Nobel per la chimica nel 1929 insieme ad Hans Karl August Simon Von Euler-Chelpin per gli studi pionieristici nel campo della fermentazione dei glucidi e degli enzimi fermentanti.\nBiografia.\nNato da Albert Tyas Harden ed Eliza Macalister, fu educato in una scuola privata ed al Tettenhall College (nello Staffordshire), prima di entrare all'Owens College dell'Universit\u00e0 di Manchester nel 1882, dove si laure\u00f2 nel 1885. Nel 1886 inizi\u00f2 a lavorare con Otto Fischer ad Erlangen. Dopo un anno ritorn\u00f2 a Manchester, dove fu in seguito (1897) assunto come chimico presso il neo-fondato \"British Institute of Preventive Medicine\", che in seguito sarebbe diventato il Lister Institute. Nel 1907 divenne direttore del dipartimento di biochimica, ruolo che mantenne fino al suo ritiro, avvenuto nel 1930. Dopo il ritiro, in ogni caso, continu\u00f2 a collaborare con l'istituto.\nHarden fu nominato cavaliere dell'Impero Britannico nel 1926. Fu socio della Royal Society, da cui ricevette anche la Medaglia Davy nel 1935.\nGli studi.\nA Manchester Harden studi\u00f2 dapprima l'azione della luce su una mistura di anidride carbonica e cloro. In seguito all'ingresso nell'istituto, inizi\u00f2 a studiare i fenomeni biologici, focalizzando la sua attenzione sui batteri e le fermentazioni. Studi\u00f2 i prodotti della lisi del glucosio e la chimica delle cellule di lievito, separando nel 1905 le zimasi in dializzabili e non dializzabili. Si interess\u00f2 anche allo studio delle vitamine, scrivendo diversi testi sulle funzioni protettive nei confronti di malattie come lo scorbuto."}
{"id": "1056494", "revid": "39692", "url": "https://it.wikipedia.org/wiki?curid=1056494", "title": "Rinolofo", "text": ""}
{"id": "1056495", "revid": "287204", "url": "https://it.wikipedia.org/wiki?curid=1056495", "title": "Tiesto", "text": ""}
{"id": "1056497", "revid": "6923", "url": "https://it.wikipedia.org/wiki?curid=1056497", "title": "Maserati Gran Sport", "text": ""}
{"id": "1056499", "revid": "1833487", "url": "https://it.wikipedia.org/wiki?curid=1056499", "title": "Tubo lanciasiluri", "text": "Il lanciasiluri \u00e8 un dispositivo atto al lancio di un'arma autopropulsa subacquea, chiamata siluro.\nDescrizione.\nEsso pu\u00f2 essere di vario tipo, modello e calibro. Attualmente i lanciasiluri, che hanno assunto un grande ruolo tra la Prima e la Seconda guerra mondiale, sono relegati essenzialmente ai sottomarini, sotto forma di 4-6 tubi di lancio di grosso calibro (tipici 21 pollici, 533 mm) per l'impiego di armi pesanti antinave o antisommergibile, ma anche missili antinave, antisommergibile o mine di vario genere.\nSulle navi di superficie sono presenti in genere 2 lanciasiluri leggeri da 12,5 pollici ovvero 324\u00a0mm, per siluri leggeri antisommergibile, anche se tali armi sono utilizzabili solo in caso di azioni ravvicinate, ben dentro la portata dei siluri pesanti dei sommergibili. Altre marine, come quella francese, italiana e soprattutto sovietica/russa, hanno lanciasiluri da 533 anche per le navi di superficie, talvolta anche quintupli, anche se ora prevalentemente per armi antisommergibile autoguidate."}
{"id": "1056500", "revid": "767487", "url": "https://it.wikipedia.org/wiki?curid=1056500", "title": "Emilia Suriano", "text": "Biografia.\nCura la regia di \"90\u00ba Minuto\", la storica rubrica sportiva della Rai e le riprese esterne di alcuni eventi, fra i quali i Funerali di Stato di numerosi Carabinieri e Militari dell'Esercito, i Mondiali di Calcio, tra cui quelli di Germania 2006, la \"Partita del Cuore\", storico evento televisivo trasmesso su Raiuno, anniversari di Polizia e Carabinieri."}
{"id": "1056501", "revid": "1299641", "url": "https://it.wikipedia.org/wiki?curid=1056501", "title": "Stoltezza in Cristo", "text": "La stoltezza in Cristo (in russo, \u044e\u0440\u043e\u0434\u0441\u0442\u0432\u043e, \"jurodstvo\"), \u00e8 una particolare forma di ascetismo presente nell'esperienza della Chiesa ortodossa.\nColui che intraprende tale via religiosa \u00e8 chiamato \u044e\u0440\u043e\u0434\u0438\u0432\u044b\u0439 (\"jurodivyj\", plurale \"jurodivye\"), cio\u00e8 \"stolto in Cristo\", o \"pazzo di Dio\". Gli stolti in Cristo sono asceti o monaci russi che abbandonano la sapienza umana per scegliere la \"sapienza del cuore\". Ancor oggi presenti sul territorio russo, si aggirano per le citt\u00e0 vestiti di stracci, mortificando il corpo attraverso digiuni e lunghe veglie e dormendo all'aperto o nelle case di chi offre loro ospitalit\u00e0.\nIl loro comportamento differisce a seconda delle situazioni: se mentre sono in mezzo alla folla simulano pazzia e trattano a male parole chiunque, ricco o povero (credendo che approcciandosi in diversa maniera si allontanino dal volere di Dio), in privato sono calmi e assennati e non disdegnano di offrire aiuto, il pi\u00f9 delle volte sotto forma di consiglio, a chi si rivolge loro.\nRitenuti dalle credenze popolari capaci di miracoli e di prevedere il futuro, sono trattati con il pi\u00f9 profondo rispetto da ogni fascia sociale della popolazione e molto spesso venerati gi\u00e0 in vita. In certi casi sono anche oggetto di pubblico disprezzo (quest'ultimo talvolta da essi ricercato come ulteriore mezzo di ascesi).\nModelli di riferimento.\nI modelli a cui gli stolti in Cristo si ispirano sono principalmente due e derivano entrambi dalle opere di San Paolo di Tarso, o attribuite ad esso, contenute nel Nuovo Testamento.\nLettera di San Paolo Apostolo ai Corinzi.\nTesto fondamentale per questa peculiare forma di ascetismo \u00e8 la Prima Lettera di San Paolo Apostolo ai Corinzi, poich\u00e9 in essa \u00e8 contenuta una vera e propria dichiarazione di intenti, a cui tutti gli \"Stolti\" faranno riferimento nel corso della loro vita per giustificare la propria condotta:\nAttraverso l'ostentazione di una finta stoltezza, le persone che si richiamano a questo modello denunciano i limiti della sapienza e dell'intelletto umano partendo dallo stesso modello paolino. Appare in questo modo un vero e proprio \"mondo alla rovescia\" laddove, cos\u00ec come \"Ges\u00f9 annuncia la croce e con la croce [...] il suo modo assolutamente nuovo di essere re, un modo totalmente contrario alle aspettative della gente\" (Papa Benedetto XVI, Catechesi 24 maggio 2006), cos\u00ec anche gli Stolti in Cristo, facendo leva su quello che pu\u00f2 sembrare un paradosso, affermano tramite la propria stoltezza la fatuit\u00e0 di ogni tipo di ragionamento, di \"logos\", che basi il proprio esistere unicamente sulla razionalit\u00e0 umana.\nEd \u00e8 in base a tale assunto che lo stesso Paolo, cos\u00ec come faranno gli asceti che si riferiranno alle sue parole, arriva ad affermare:\nLettera agli Ebrei.\nSeppur in misura ridotta rispetto all'esempio precedente, l'autore delinea il modello di vita aderente alla Stoltezza in Cristo nella Lettera agli Ebrei, laddove per dare un esempio sulla santit\u00e0, racconta di uomini che nei tempi passati\nSeppur tale modello di vita non faccia alcun riferimento alla pazzia e delinei una condotta molto simile a quella degli asceti che nei secoli successivi popoleranno il Deserto di Scete \u00e8 indubbio che lo sradicamento ed il continuo vagare che l'autore descrive sia molto simile alla condotta posta in essere dai primi esponenti di Stolti in Cristo, come dimostra chiaramente la vita dei Santi Bessarione e Simeone di Edessa che per gran parte della loro vita vagarono in luoghi inospitali mortificando il proprio corpo e mostrandosi con difficolt\u00e0 agli altri uomini.\nStoria.\nBacino mediterraneo.\nI primi esempi di Stolti in Cristo nella Storia cristiana possono essere individuati nel IV secolo in Egitto e successivamente, a partire dal VI secolo, nell'Impero bizantino. Qui questa tipologia di ascetismo inizier\u00e0 ad interessare in maniera sempre pi\u00f9 rilevante l'ambiente cittadino e gli Stolti, prima auto-relegatesi per lo pi\u00f9 in luoghi deserti e inospitali, inizieranno a manifestare la propria follia a un numero sempre maggiore di persone. Le figure di Santi Stolti emerse in questo periodo storico, e in maniera particolare quelle di Simeone di Edessa e di Andrea di Costantinopoli, furono estremamente rilevanti per gli Jurodivyj russi, che sul loro esempio modelleranno il proprio \"modus agendi\" nei secoli successivi.\nRussia.\nDopo la caduta dell'Impero romano d'Oriente ad opera degli Ottomani il fenomeno ascetico in quanto tale scomparve nel bacino mediterraneo mentre si svilupp\u00f2 nelle terre russe. Il primo e unico esempio di Stolto in Cristo nella Rus' di Kiev fu Isacco di Pe\u010derska, monaco del Pe\u010derska Lavra che nell'XI secolo ebbe il merito di esportare tale forma di ascetismo al di fuori dei confini dell'Impero bizantino.\nLa sua esperienza in tal senso, che giunse tuttavia solo in tarda et\u00e0, non fu imitata da altri religiosi, almeno fino alla fine del XIII secolo quando fu reintrodotta in Russia da Procopio di Ustiug, mercante tedesco neoconvertito alla religione ortodossa. La Stoltezza in Cristo si svilupper\u00e0 da allora principalmente nei territori settentrionali di quello che sar\u00e0 l'Impero Russo, corrispondenti all'incirca alla parte europea della Russia odierna. A livello storico \u00e8 possibile distinguere due periodi di sviluppo di questo fenomeno ascetico:\nLa stoltezza nelle citt\u00e0.\nIn Russia tale movimento ascetico ebbe il proprio inizio nelle citt\u00e0: due furono i luoghi dove il fenomeno si manifestava pienamente: la chiesa e la piazza. Nella prima lo Stolto era solito ritirarsi, sovente in solitudine, in preghiera, nella seconda svolgeva invece la propria vita sociale, fatta s\u00ec di pazzia simulata ma anche di carit\u00e0 verso quelle persone che, pur non avendo scelto la povert\u00e0 tramite un proprio atto volitivo, erano ad essa soggiogate.\nCaratteristica comune a tutti gli Jurodivyj era infatti un'estrema attenzione agli strati pi\u00f9 bassi e bisognosi della popolazione, visti non come \"massa\" ma come una pluralit\u00e0 di individui ognuno dei quali aveva bisogno di un'attenzione particolare: per questo (e per la consapevolezza che la giustizia sociale non \u00e8 di questa terra) lo Stolto non lancia mai proclami politici, ma cerca invece di essere di costante aiuto alla moltitudine di individualit\u00e0 che incontra, alle volte dividendo con il povero il cibo stesso che gli era stato donato in carit\u00e0. Ritenuti dalle credenze popolari capaci di miracoli e di prevedere il futuro, godevano inoltre di uno status particolare che permetteva loro di esprimersi come meglio credevano persino con le pi\u00f9 alte cariche dello Stato senza che potesse venir loro inflitta punizione alcuna.\nEsemplare a tal proposito fu il rapporto che si instaur\u00f2 tra Ivan il Terribile e lo Stolto San Basilio il Benedetto, il quale non esitava ad ogni pi\u00e8 sospinto a giudicare pubblicamente ed inveire nei confronti dello zar davanti alla sua stessa persona; Ivan, passato alla storia come \"il Terribile\" per il modo in cui tratt\u00f2 e uccise i propri avversari politici, non solo non prese alcun provvedimento nei confronti dello Stolto ma corse al suo capezzale poco prima che questi morisse, giungendo infine a trasportarne la bara durante il funerale. In piazza cos\u00ec come in chiesa tuttavia il comportamento imprevedibile dello stolto ed il rispetto di cui godeva, iniziarono a risultare sgraditi a quella parte della classe dirigente russa che nel XVIII secolo mirava a un riammodernamento del tessuto sociale.\nProprio nel tentativo di europeizzare la cultura del Paese, nel 1721 Pietro il Grande sostitu\u00ec il Patriarcato di Mosca con un sinodo che, nel 1722, eman\u00f2 un decreto in cui, dipingendo gli Stolti come degli ipocriti, veniva dato mandato alla polizia di arrestare chiunque fosse stato sorpreso a \"simulare\" in tal modo la propria fede nei luoghi pubblici, provvedendo all'incarcerazione o alla detenzione forzata in un monastero.\nTuttavia, malgrado le resistenze iniziali da parte della polizia zarista, grande risonanza ebbe per molti decenni del secolo la stolta Ksenija di Pietroburgo, tanto da essere venerata gi\u00e0 in vita come santa e persona capace di compiere miracoli o profetizzare il futuro. Ksenija \u00e8 stata poi canonizzata dalla Chiesa ortodossa russa.\nLa stoltezza nelle campagne.\nA causa di tale decreto e dei molti dello stesso tenore che si susseguiranno fino al ripristino del Patriarcato (avvenuto nel 1917) il fenomeno degli Stolti in Cristo conobbe una radicale trasformazione: riducendosi drasticamente dalle citt\u00e0 pi\u00f9 grandi si trasfer\u00ec nelle campagne, dove il potere del Sinodo era meno forte. Allo stesso modo la presenza maschile, quasi totalitaria prima del 1722, lasci\u00f2 campo a quella femminile.\nQuest'ultima tendenza pu\u00f2 essere spiegata con l'ipotesi che l'opinione pubblica, soprattutto nelle campagne, mal avrebbe sopportato una repressione della religiosit\u00e0 femminile. Tale sentimento, diffuso non solo nella popolazione rurale, fu tenuto in conto anche dal regime sovietico che, pur cercando di soffocare il sentimento religioso della popolazione, non riusc\u00ec ad impedire alle sante stolte di vivere nell'ascetismo, come \u00e8 dimostrazione la vita di Matrona la Cieca.\nRiferimenti nella cultura russa laica.\nSolomon Volkov accosta le caratteristiche degli \"stolti in Cristo\" anche a un genio come \u0160ostakovi\u010d:\nIl \"pazzo per Cristo\" \u00e8 una figura ricorrente nei romanzi di F\u00ebdor Dostoevskij, in particolare ne \"I fratelli Karamazov\" a proposito dello \"starec\" Zosima o di altri monaci ortodossi. Anche Lizaveta Smerdja\u0161\u010daja, madre di Smerdjakov, \u00e8 una \"jurodivaja\"."}
{"id": "1056504", "revid": "2075278", "url": "https://it.wikipedia.org/wiki?curid=1056504", "title": "Standa", "text": "Standa (gi\u00e0 Societ\u00e0 Anonima Magazzini Standard) \u00e8 stata una catena italiana di supermercati fondata nel 1931 e attiva nel settore dei grandi magazzini di fascia media alimentari e non alimentari. Come tale, ha cessato di esistere nel 2002, sopravvivendo, limitatamente al settore alimentare, fino al 2010.\n\u00c8 stato un marchio che ha attraversato numerose e profonde trasformazioni societarie, a causa dei differenti gruppi che lo hanno posseduto.\nIl suo logo ha subito notevoli mutamenti grafici.\nStoria.\nLe origini - anni trenta.\nFranco Monzino, lasciando la direzione dell'UPIM e possedendo un capitale di 50.000 lire, il 9 maggio 1931 fond\u00f2 col fratello Italo, la sorella Ginia Monzino in Borletti e Tullio Astesani, la Societ\u00e0 Anonima Magazzini Standard con sede a Milano nel magazzino di via Torino 38, rilevando il bazar \"33\". Il 21 settembre dello stesso anno in questi locali nasceva il primo magazzino Standa che ottenne presto successo. Nei primi anni si susseguono le aperture di nuovi negozi in tutto il paese e principalmente grazie al rilevamento di vecchi negozi preesistenti. Durante una parata in corso Umberto I nel 1938 a Roma, Benito Mussolini vide l'insegna \"Standard\" e diede ordine di cambiarlo e perci\u00f2 divenne Standa e solo successivamente si cerc\u00f2 un sintagma che supportasse un nuovo acronimo; ne vennero proposti diversi come Societ\u00e0 Tutti Articoli Nazionali Dell'Arredamento (Sabatini-Coletti) oppure Societ\u00e0 Tutti Articoli Nazionali Dell'Arredamento e Abbigliamento (Zingarelli) oppure ancora Societ\u00e0 Tutti Articoli Nazionali Dell'Abbigliamento e Arredamento (Piccola Treccani).\nDagli anni quaranta agli anni sessanta.\nNel 1940, nonostante l'inizio del secondo conflitto mondiale, la societ\u00e0 inoltra 44 domande di licenze di esercizio in vari comuni italiani per l'apertura di nuovi magazzini. ma poi la guerra porter\u00e0 alla chiusura di 19 negozi - che furono distrutti o danneggiati - e venti negozi che rimasero in parte attivi. Dai 38 negozi del 1943 si passa ai 33 negozi del 1951. Con la fine della guerra si avvia il piano di recupero o trasferimento dei negozi esistenti e nel 1952 avviene la prima inaugurazione di un nuovo negozio a Napoli nel quartiere Vomero. Nel 1956 venne aperto il primo reparto alimentare nella filiale di via Diaz a Napoli ampliando l'offerta dei grandi magazzini di abbigliamento con gli alimentari. Due anni pi\u00f9 tardi, nel 1958, si attiva la formula del \"self-service\" per il supermercato di Milano via Torino angolo via della Palla, formula che poi verr\u00e0 applicata a tutti i supermercati della catena. Nel 1962 viene aperto il primo magazzino, a Torino in corso Giulio Cesare, dotato di parcheggio privato per i clienti. Nel 1963 con l'apertura del magazzino di Sesto San Giovanni viene estesa la formula \"self-service\" anche per i reparti tradizionali.\nL'acquisizione da parte del gruppo Montedison.\nNel giugno 1966 il gruppo conta 124 filiali e viene acquisito dalla Montedison; nel corso di alcuni anni la catena si sviluppa acquisendo vecchi locali e teatri nei centri delle principali citt\u00e0 italiane per convertirli in magazzini. Nei primi anni dopo l'acquisto non viene apportata alcuna modifica n\u00e9 alla dirigenza n\u00e9 all'immagine commerciale di Standa.\nNel 1968 viene acquisita la \"Multinegozi Spa\" attiva da 10 anni nel milanese con 10 fra supermercati e magazzini che nel corso del 1970 vengono trasformati in filiali Standa.\nGli anni settanta e ottanta.\nNel 1970 vengono rilevate le catene \"DIADI\" di Torino e \"Rialto\" di Venezia, che portano a un cospicuo incremento delle filiali Standa in Piemonte e nel Veneto. L'anno dopo il gruppo, con 219 filiali, inaugura il primo ipermercato a Castellanza (VA) con la nuova insegna \"Maxi Standa\". Sempre nel 1971 vengono inaugurati per la prima volta in Italia nuovi magazzini e supermercati in affiliazione, e viene rinnovata l'immagine. Nel 1973 viene acquisita la \"Magazzini\" \"Gamma\" attiva in tutto il paese con 36 magazzini che nel corso dell'anno vengono tutte trasformati in filiali Standa. Nel 1975 il gruppo d\u00e0 vita alla joint venture \"EuroStanda\" insieme al gruppo francese Carrefour con l'inaugurazione dell'ipermercato di Paderno Dugnano (MI), poi ridenominata Euromercato dal 1980, destinata ai grandi ipermercati e successivamente, nel 1984, ne rilever\u00e0 l'intera propriet\u00e0. Fece parte del gruppo anche l'ingrosso \"Ingros\", a Rezzato in Provincia di Brescia che nel 1981 venne ceduto alla AGCI.\nLa cessione al gruppo Fininvest.\nIniziativa Meta del gruppo Ferruzzi-Montedison cede la propriet\u00e0 del 70% alla Fininvest il 14 luglio 1988 per quasi 1.000 miliardi diventando la \"Casa degli italiani\", godendo di un enorme battage pubblicitario grazie alle televisioni della nuova propriet\u00e0 con volti noti della televisione come testimonial.\nGli anni novanta e duemila.\nNei primi anni novanta la catena \u00e8 stata colpita da vari attentati dinamitardi prima di stampo mafioso nelle filiali di Catania, poi di vario tipo negli anni successivi in varie filiali di Roma, Milano, Modena, Firenze, Trento e Brescia. Nel 1990 con l'inaugurazione dell'ipermercato di Anzio (RM) inizia una serie di nuove aperture di ipermercati di media dimensione; l'anno successivo, invece, con l'inaugurazione di Sesto San Giovanni (MI), era prevista una serie di aperture di nuovi grandi magazzini ad alto livello di immagine, cosa che poi non ebbe seguito. Nello stesso anno, presso tredici filiali Standa ed Euromercato, vengono allestiti punti promozionali permanenti della \"Five Viaggi\", societ\u00e0 del Gruppo Fininvest specializzata nella vendita di pacchetti turistici. Il tentativo di promuovere e vendere questi ultimi all'interno della grande distribuzione non port\u00f2 comunque i risultati sperati, tanto da costringere l'interruzione della partnership poco tempo dopo.\nNel 1991 il gruppo acquisisce il controllo dei Supermercati Brianzoli e nel 1993 vengono aperti nuovi ipermercati, tra cui quello di Grugliasco nell'allora gigantesco Centro Commerciale \"Le Gru\", che finisce immediatamente al centro di una clamorosa storia di tangenti. Nel maggio 1994 il gruppo realizz\u00f2 una joint-venture con Viacom, per l'apertura di un primo punto vendita in Italia della catena internazionale Blockbuster, specializzata nell'home video. All'inizio del 1995, con l'azienda in seria crisi finanziaria, il ramo che gestiva gli ipermercati col marchio Euromercato venne ceduto al gruppo GS. Intanto, sempre nello stesso anno, il gruppo Standa costitu\u00ec una holding (\"Holding dei Giochi\") assieme al Gruppo Giochi Preziosi per rilevare le catene Grazzini e Toys Center, specializzate nei giocattoli. Nel 1996 inizi\u00f2 un processo di restyling delle filiali, partendo dal modello della filiale di Milano corso Vercelli e inoltre inizi\u00f2 un progetto di apertura di nuove filiali all'estero con un primo magazzino inaugurato a Budapest.\nInoltre nello stesso anno venne inaugurato il primo Superstore Standa a Luino (VA).\nNel luglio 1997 la Standa abbandon\u00f2 la Borsa.\nLo spacchettamento del gruppo Standa.\nNel 1998 la Fininvest, dopo aver rifiutato di cedere per 640 miliardi di lire il settore alimentare a una cordata formata da Coop Italia e Conad, vendette il gruppo Standa scorporandolo: il settore non alimentare al gruppo Coin e il settore alimentare (Standa Commerciale S.p.a.) alla \"Nuova Distribuzione\" di Gianfelice Franchini, ex proprietario dei Supermercati Brianzoli.\nIl settore non-alimentare - passato quindi per 13,8 miliardi di lire al Gruppo Coin - soppresse immediatamente e completamente il marchio, ridenominando gran parte dei magazzini Standa OVS e Coin. Per altri magazzini, il \"Gruppo Coin\" effettu\u00f2 accordi con Fnac e Benetton.\nIl settore alimentare venne suddiviso in due: gli esercizi del centro sud furono acquisiti dal Gruppo Cedi (Conad), acquisendo il marchio ma utilizzando soprattutto l'insegna di quest'ultima; il nome Standa sopravvisse in maniera strutturata solamente nei negozi del centro-nord Italia, acquisiti in societ\u00e0 con il Mediocredito Lombardo da Gianfelice Franchini (ex proprietario dei Supermercati Brianzoli ed ex amministratore delegato di Standa), con un piano di rinnovo dei negozi.\nSilvio Berlusconi dichiarer\u00e0 in seguito di esser stato costretto a vendere la Standa successivamente alla sua entrata in politica, affermando che in Comuni gestiti da giunte di centro-sinistra non gli venivano concesse le autorizzazioni per aprire nuovi punti vendita. Secondo altri l'acquisizione e la successiva vendita della Standa sarebbe stata determinata dalla volont\u00e0 di creare una liquidit\u00e0 per il gruppo Fininvest, che attraversava un difficile periodo tra il 1990 e il 1994 come asserito dallo stesso Berlusconi che afferm\u00f2 di essere esposto con le banche per diverse migliaia di miliardi).\nIl gruppo REWE.\nNel 2001 i superstiti supermercati alimentari Standa del centro nord, assieme al marchio, sono stati ceduti all'austriaca Billa controllata dal gruppo tedesco REWE Group.\nRewe, dopo l'acquisizione del marchio Standa, decide di mantenere i supermercati del Triveneto e della Romagna col marchio \"Billa\" (insegna gi\u00e0 affermata in queste regioni perch\u00e9 negli anni precedenti aveva acquisito diversi supermercati, tra i quali la catena \"Supermercati Car\" e i \"Supermercati Vivo\" appartenenti al gruppo trevigiano \"Zanin\") e \"Standa Supermercati\" nel resto della penisola. Il marchio \"IperStanda\", invece, viene riservato agli ipermercati anche nelle suddette regioni del nord-est in cui i supermercati sono a insegna Billa. Questo fino al 2010, quando vengono anch'essi ribattezzati Billa Superstore, mentre i punti vendita Standa delle altre regioni vengono ribattezzati Billa.\nLa nuova insegna non riesce tuttavia ad ottenere i risultati sperati e, dopo aver ceduto nel 2011 43 punti vendita a Conad, nel 2014 viene venduto il resto della rete a Carrefour ed altri concorrenti.\nIl marchio Standa.\nIl marchio Standa non \u00e8 pi\u00f9 stato utilizzato dai diversi aventi diritto, salvo che per sporadiche iniziative o sotto denominazioni diverse.\nPer esempio, la Rewe apr\u00ec un supermercato a insegna Standa in Germania, nella citt\u00e0 di Colonia, con una forte presenza di prodotti italiani, chiudendolo per\u00f2 definitivamente il 16 dicembre 2017.\nIn alcuni casi, nel sud Italia, il nome, riformulato per\u00f2 in Supermercati Standa e con una diversa grafica, \u00e8 stato rispolverato e riutilizzato - sotto forma di franchising - in alcuni supermercati alimentari.\nSedi sociali.\nLe sedi sociali della Standa dalla nascita alla chiusura nel 2010:\nVia Torino 38, Milano\nVia Celestino IV 6, Milano\nForo Buonaparte 31 (c/o Montedison), Milano\nMilanofiori Strada 4 - Palazzo Q/1, Rozzano MI\nVia Francesco Sforza 9 - Pal. Galeno - Milano 3 City, Basiglio MI\nVia dei Missaglia 97, Milano\nInfluenza culturale.\nLa Standa \u00e8 stata protagonista in passato di vari film e concorsi televisivi:\nTestimonial pubblicitari.\nLe pubblicit\u00e0 televisive della Standa nascono ai tempi del Carosello, ma solo con il passaggio della propriet\u00e0 al Gruppo Fininvest arriveranno testimonial per sponsorizzare la catena e le sue promo:\nSponsorizzazioni.\nSponsorizzazioni sportive\nUna squadra di basket femminile e due squadre di basket maschile hanno usato in passato il nome Standa per le proprie squadre cittadine:\nLa Standa ha avuto anche una squadra di calcio a Roma che ha partecipato ai campionati dilettantistici fino alla categoria \"Promozione\"."}
{"id": "1056507", "revid": "158913", "url": "https://it.wikipedia.org/wiki?curid=1056507", "title": "Sviluppo umano", "text": ""}
{"id": "1056511", "revid": "287204", "url": "https://it.wikipedia.org/wiki?curid=1056511", "title": "FC KooTeePee", "text": "Il FC KooTeePee, noto anche come KooTeePee, \u00e8 stata una societ\u00e0 calcistica finlandese con sede a Kotka. Fondata nel 2000, dal 2003 al 2008 ha disputato sei stagioni consecutive in Veikkausliiga, massima serie del campionato finlandese di calcio. Nel 2013 si \u00e8 fuso con il KTP, cedendo il posto in Ykk\u00f6nen.\nStoria.\nIl club fu inizialmente fondato nel 1999 come squadra riserva del Kotkan Ty\u00f6v\u00e4en Palloilijat (KTP), societ\u00e0 fondata nel 1927 e vincitrice di due campionati finlandesi (1951 e 1952) e di quattro coppe di Finlandia (1958, 1961, 1967, 1980). Quando, nel 2000 il Kotkan Ty\u00f6v\u00e4en Palloilijat fu dichiarato fallito per bancarotta e fu costretto a ripartire dalle categorie inferiori, il KooTeePee si stacc\u00f2 dalla societ\u00e0, diventando cos\u00ec un club indipendente.\nNel 2001, alla sua prima stagione, il KooTeePee vinse il suo girone di Kakkonen, terzo livello del campionato finlandese di calcio, venendo cos\u00ec promosso in Ykk\u00f6nen. Nel 2002 vinse il suo girone di Ykk\u00f6nen e partecip\u00f2 al girone finale composto da quattro squadre di Veikkausliiga e da quattro squadre di Ykk\u00f6nen: concluse al sesto posto, guadagnando la promozione in Veikkausliiga. Nel 2003 la prima stagione in massima serie si concluse con il tredicesimo e penultimo posto, che port\u00f2 il KooTeePee a disputare lo spareggio salvezza con il RoPS, secondo classificato in Ykk\u00f6nen: lo spareggio vide il RoPS prevalere e il KooTeePee retrocedere in Ykk\u00f6nen. Nel marzo 2004 arriv\u00f2 la mancata iscrizione dello Jokerit alla Veikkausliiga e la licenza di partecipazione alla Veikkausliiga 2004 fu assegnata al KooTeePee. La stagione fu conclusa con il nono posto dopo aver disputato la prima met\u00e0 del campionato nelle parti alte della classifica. Nella stagione 2005 il KooTeePee raggiunse la sua miglior prestazione, terminando il campionato all'ottavo posto. Nel 2006 il KooTeePee riusc\u00ec a conquistare la permanenza in massima serie grazie a una buona seconda parte di stagione, che gli permise di raggiungere l'undicesimo posto in classifica. Nello stesso anno il KooTeePee raggiunse la finale di Liigacup, perdendo per 2-1 dal KuPS. Anche nel 2007 il KooTeePee riusc\u00ec a salvarsi, ma nel 2008 concluse all'ultimo posto in classifica con soli 8 punti conquistati in 26 giornate di campionato e vincendo una sola partita, retrocedendo in Ykk\u00f6nen.\nNelle cinque stagioni successive il KooTeePee mantenne il posto in Ykk\u00f6nen. Al termine della stagione 2013, dopo aver concluso il campionato di Ykk\u00f6nen al terzo posto, si fuse con il Kotkan Ty\u00f6v\u00e4en Palloilijat, che cambi\u00f2 denominazione in FC KTP e prese il posto del KooTeePee in seconda serie."}
{"id": "1056515", "revid": "580197", "url": "https://it.wikipedia.org/wiki?curid=1056515", "title": "KooTeePee", "text": ""}
{"id": "1056516", "revid": "439868", "url": "https://it.wikipedia.org/wiki?curid=1056516", "title": "Kotka", "text": "Kotka \u00e8 una citt\u00e0 di 54.837 abitanti (dato 2012), della Finlandia meridionale e situata nella regione del Kymenlaakso.\nIl nome in finlandese significa aquila.\nGeografia fisica.\nPosizione.\nCollocata nella parte sud-orientale del paese, \u00e8 ufficialmente di lingua finlandese, ancorch\u00e9 vi risieda una minoranza di alcune centinaia di abitanti di lingua svedese.\nArcipelago.\nDi fronte alla costa della citt\u00e0 \u00e8 presente un arcipelago costituito da un nutrito numero di piccole isole. In particolare, nell'isola di Varissaari sono presenti i resti del Forte Elizabeth, costruito nella seconda met\u00e0 del XIII secolo dai russi per proteggere la costa dagli attacchi svedesi. Nel 1789 nell'area circostante venne combattuta una violenta battaglia navale tra le due potenze. Il forte venne abbandonato alla fine dell'Ottocento.\nTra le altre \u00e8 da segnalare l'isola di Py\u00f6tinen nel quartiere di Sunila, su cui \u00e8 presente una fabbrica di cellulosa (con annesse le residenze per gli operai), progettata da un giovane Alvar Aalto."}
{"id": "1056518", "revid": "123093293", "url": "https://it.wikipedia.org/wiki?curid=1056518", "title": "Antena 3", "text": "Antena 3 (\"Antena Tres\") \u00e8 una delle principali emittenti televisive spagnole insieme a La 1 e Telecinco, ed \u00e8 presente, oltre che in campo televisivo, anche nel settore delle radio e del cinema. Ha sede a San Sebasti\u00e1n de los Reyes, comune vicino a Madrid.\nStoria.\n\u00c8 stata la prima stazione televisiva privata in Spagna, avendo iniziato, dopo un mese di prove, le trasmissioni il 25 gennaio 1990, con un notiziario.\nL'azionariato iniziale era molto variegato e comprende diverse aziende iberiche. Nel 1992, il Grupo Zeta di Antonio Asensio Pizarro (che aveva tentato di costruire una tv nazionale senza esito), diventa azionista di maggioranza del canale, e lo rinnova profondamente, migliorandone la qualit\u00e0 e gli ascolti che fin l\u00ec erano stati modesti (in alcuni mesi riesce a sorpassare TVE 1). 5 anni dopo vi \u00e8 un nuovo cambio di propriet\u00e0, al posto del Grupo Zeta entra Telef\u00f3nica.\nDal 2003 i principali azionisti del gruppo sono l'italo-spagnola Planeta DeAgostini (attraverso la Zodiak), la tedesca RTL Group, il resto delle azioni \u00e8 sul mercato il quanto l'azienda \u00e8 quotata alla Borsa di Madrid dal 2003. L'attuale direttore \u00e8 Silvio Gonzalez, che ha preso il posto dell'italiano Maurizio Carlotti.\nA settembre 2012 nel gruppo entrano le reti La Sexta, laSexta3 e Xplora.\nProgrammi.\nTra i programmi internazionali di successo che la rete trasmette si possono citare \"Los Simpson\" (il cartone pi\u00f9 visto in Spagna), \"\u00bfQui\u00e9n quiere ser Millonario?\" (\"Chi vuol essere milionario?\"), \"La Ruleta de la suerte\" (\"La ruota della fortuna\" per un certo periodo passato alla rivale Telecinco ma poi tornato su Antena 3), \"1 contra 100\" (\"1 contro 100\"), \"Boom\" e le serie TV statunitensi \"Tru Calling\", \"24\", \"4400\", \"Senza traccia\" e \"Ghost Whisperer\".\nDal 2006 al 2009 ha trasmesso la Champions League e gran parte dell'Europa League. Dal 2015 al 2018 ha trasmesso nuovamente la Champions, curiosamente negli anni in cui il Real Madrid ha vinto tre volte di fila il trofeo.\nTra le autoproduzioni di maggiore successo, ci sono le fiction \"Aqu\u00ec no hay quien viva\", \"Un Paso adelante\" (che ha avuto un'appendice musicale con la UPA band e con Miguel Angel Mu\u00f1oz), \"Los hombres de Paco\" (di cui Mediaset ha comprato i diritti trasponendola in Italia con il titolo \"Tutti per Bruno\"), il talk-show \"\u00bfDonde est\u00e0, corazon?\", la serie teen \"Fisica o chimica\" (trasmessa in Italia su Rai 4), lo show \"Tu cara me suena\" (importato anche in Italia su Rai 1 con il titolo \"Tale e quale show\") , le telenovelas \"El secreto de Puente Viejo\" (trasmessa in Italia con successo su Canale 5 con il titolo \"Il segreto\") e \"Bandolera\" (anch'essa trasmessa in Italia da Mediaset con il titolo \"Cuore ribelle\"), \"Velvet\", ed il suo telegiornale, \"Antena 3 Noticias\".\nNel 2017 ha prodotto la serie \"La casa de papel\" (\"La casa di carta\"), che nel 2018 ha vinto l'International Emmy Award come miglior serie tv drammatica, diventando la prima serie spagnola a ricevere tale riconoscimento. Nel resto del mondo, la serie \u00e8 stata distribuita da Netflix, che ne ha poi proseguito la produzione.\nAntena 3, nel 2005, ha lanciato 2 canali sul digitale terrestre, Neox, dedicato ai giovani e molto seguito, e Nova, dedicato al pubblico femminile. A settembre 2009 nasce Nitro, dedicato al pubblico maschile, poi chiuso. A questi si sono aggiunti anche MEGA, ideale erede di Nitro, e Atreseries, dedicato a film e serie tv e disponibile solo in HD.\nLa rete \u00e8 anche proprietaria di una radio molto ascoltata nel paese iberico, Onda Cero.\nHa prodotto tra il 2005 e il 2006 il film \"Los Borgia\", ispirato alla nota famiglia italo-spagnola molto influente nel XV secolo."}
{"id": "1056519", "revid": "1655", "url": "https://it.wikipedia.org/wiki?curid=1056519", "title": "Cesennia", "text": ""}
{"id": "1056531", "revid": "1546219", "url": "https://it.wikipedia.org/wiki?curid=1056531", "title": "Rumori respiratori", "text": "I rumori respiratori sono rumori generati dal passaggio dell'aria attraverso le vie aeree, rilevabili tramite l'auscultazione del torace con un fonendoscopio. Costituiscono un importante segno clinico, rilevabile nell'ambito dell'esame obiettivo del torace, che pu\u00f2 far sospettare un processo patologico a carico dell'apparato respiratorio.\nRumori fisiologici.\nSi generano a seconda della sede di passaggio dell'aria indagata all'auscultazione; si hanno:\nAlterazioni.\nLe alterazioni dei normali rumori fisiologici respiratori sono definite \"soffi respiratori\", distinti in base alla sede di origine in:\nRumori aggiunti.\nRonchi.\nI ronchi si generano per il passaggio di aria attraverso un lume bronchiale stenosato dalla presenza di secreto denso e vischioso o da turgore della mucosa bronchiale o da spasmo o, ancora, compressione dall'esterno.\nLa riduzione del calibro pu\u00f2 essere localizzata o diffusa.\nA seconda del calibro dei bronchi interessati, i ronchi assumono altezza diversa, a seconda del diametro del lume. Andando verso il calibro pi\u00f9 grande i ronchi saranno\nPossono ascoltarsi nelle due fasi della respirazione ma, per la minore velocit\u00e0 della corrente aerea, tendono a essere pi\u00f9 evidenti nella fase espiratoria.\nPossono modificarsi con la tosse.\nSi riscontrano nelle tracheobronchiti secche, bronchiti croniche e acute, asma.\nIn quest'ultima condizione l'espirazione diviene particolarmente prolungata per la stenosi bronchiolare diffusa. I rumori respiratori saranno anche assai pi\u00f9 ricchi e udibili a distanza. Tra di essi prevalgono i sibili (di origine bronchiolare).\nRantoli.\n\"Rantolo\" fu definito dagli antichi quel particolare rumore, di assai grave significato prognostico, che si produce per il passaggio dell'aria attraverso la trachea e il laringe, zone dove l'accumulo di secrezioni \u00e8 facilitato dal venir meno della coscienza. \u00c8 dunque il rumore agonico oggi detto rantolo tracheale. Se apprezzabile a distanza si parla di \"rantolo orale\".\nIl nome \"rantolo\" \u00e8 stato poi applicato a tutti i rumori che si producono dall'albero tracheobronchiale, distinguendoli in secchi (i ronchi) e umidi.\nQuesti si producono quando nel lume bronchiale o in una cavit\u00e0 polmonare patologica sia contenuto un fluido liquido, per cui l'aria che l'attraversa si divide in bolle pi\u00f9 o meno grosse, dando origine, allorquando esse scoppiano, a vibrazioni sonore intermittenti che si percepiscono sia nell'inspirazione che all'espirazione.\nLe bolle saranno tanto pi\u00f9 grosse quanto maggiore \u00e8 il calibro del bronco. Pi\u00f9 grosse ma anche meno numerose nell'unit\u00e0 di tempo.\nAltri fattori poi ne influenzano il diametro, come la velocit\u00e0 della corrente, la quantit\u00e0 di liquido, la sua densit\u00e0.\nI rantoli vengono distinti in\nSe il bronco pesca al di sotto del livello del liquido all'interno di una caverna, si avranno \"rantoli gorgoglianti\" (o cavitari). Possono giungere in ritardo se le caverne sono grandi (\"rantoli postespiratori\").\nCarattere importante dei rantoli \u00e8 che con la tosse possono sia scomparire che apparire."}
{"id": "1056538", "revid": "450700", "url": "https://it.wikipedia.org/wiki?curid=1056538", "title": "Rantolo", "text": ""}
{"id": "1056539", "revid": "729019", "url": "https://it.wikipedia.org/wiki?curid=1056539", "title": "Battaglia di Mukden", "text": "La venne combattuta tra il 21 febbraio e l'11 marzo 1905 nelle zone antistanti la cittadina di Mukden in Manciuria (oggi Shenyang, capitale della provincia cinese di Liaoning), nell'ambito dei pi\u00f9 vasti eventi della guerra russo-giapponese: scontro decisivo sul piano terrestre di tutto il conflitto, la battaglia vide le armate giapponesi del maresciallo \u014cyama Iwao assalire la linea difesa dai russi del generale Aleksej Nikolaevi\u010d Kuropatkin, riuscendo infine, al prezzo di duri combattimenti e molte perdite, ad obbligarla al ripiegamento e all'abbandono di tutta la Manciuria meridionale.\nAntefatti.\nDopo la sconfitta patita nella battaglia di Liaoyang (24 agosto - 4 settembre 1904), le forze russe del generale Kuropatkin ripiegarono a nord, verso la Manciuria centrale, attestandosi lungo il fiume Sha Ho a sud della citt\u00e0 di Mukden, importante nodo ferroviario della regione; nell'ottobre del 1904 e poi ancora nel gennaio del 1905 le truppe russe lanciarono due vaste controffensive contro i giapponesi, conclusesi per\u00f2 con altrettante sconfitte nelle battaglie di Shaho e di Sandepu. La vittoriosa conclusione dell'assedio di Port Arthur il 2 gennaio 1905 consent\u00ec al maresciallo Oyama di raggruppare le sue forze per muovere a nord e cercare lo scontro decisivo con Kuropatkin; il comandante in capo giapponese era del resto oggetto di forti pressioni da parte del governo di Tokyo perch\u00e9 ottenesse al pi\u00f9 presto un successo risolutivo del conflitto: con un ultimo sforzo erano stati reclutati ed equipaggiati contingenti di forze fresche, riuniti nella 5\u00aa Armata del generale Kawamura Kageaki, ma le casse del governo nipponico erano ormai vuote mentre l'unico suo alleato importante, il Regno Unito, mostrava sempre pi\u00f9 insofferenza per l'espansionismo giapponese in Asia.\nPer il febbraio del 1905 entrambi i contendenti presero ad ammassare truppe nei pressi di Mukden. Kuropatkin riorganizz\u00f2 le sue forze in tre armate, attestandole lungo una linea di trincee e fortificazioni lunga 75 chilometri a sud dell'abitato di Mukden, a cavallo della ferrovia: a destra, appoggiata al terreno paludoso del corso del fiume Hun, vi era la Seconda Armata di Manciuria del generale Aleksandr Kaulbars, al centro la Terza Armata di Manciuria del generale Aleksandr von Bilderling e a sinistra, agganciata alle montagne dell'alta valle dello Hun, la Prima Armata di Manciuria del generale Nikolaj Linevi\u010d, con in riserva una formazione soprattutto di cavalleria sotto il generale Paul von Rennenkampf; in totale i russi ammassavano 350.000 soldati con 1.200 cannoni pesanti e 250 medi.\nDal lato giapponese, Oyama schier\u00f2 a est della linea ferroviaria e davanti al centro e alla sinistra dei russi la 1\u00aa Armata del generale Kuroki Tamemoto e la 4\u00aa Armata del generale Nozu Michitsura, mentre a ovest, davanti alla destra russa, mise la 2\u00aa Armata di Oku Yasukata, con il compito di attaccare frontalmente i russi e tenerli impegnati; a est Oyama mise la ancora inesperta 5\u00aa Armata di Kawamura, con il compito di simulare un aggiramento della sinistra russa attraverso il territorio montuoso della valle del fiume Hun, mentre la veterana 3\u00aa Armata di Nogi Maresuke, tenuta dietro la 2\u00aa Armata, avrebbe compiuto un avvolgimento della destra russa attraversando il corso paludoso dello stesso fiume Hun. In totale, Oyama poteva disporre di 315.000 soldati con 900 cannoni di grosso calibro e 170 pezzi medi.\nLa battaglia.\nDopo alcuni scontri preliminari tra il 19 e il 20 febbraio 1905, soprattutto sul fianco sinistro russo dove la 5\u00aa Armata di Kawamura cercava di attirare l'attenzione del nemico, la battaglia prese concretamente avvio il 21 febbraio con un attacco generale delle forze di Oyama: mentre la 1\u00aa, 4\u00aa e 2\u00aa Armata giapponese impegnavano frontalmente la linea nemica, Nogi e la sua 3\u00aa Armata diedero il via alla manovra aggirante della parte destra della linea di Kuropatkin, venendo per\u00f2 inizialmente bloccata dalla dura resistenza dei russi attestati sulle alture di Ta-hing; la battaglia si frazion\u00f2 in una serie di sanguinosi scontri di trincea, con rapide avanzate da una parte e dall'altra seguite da altrettanti rapidi ripiegamenti sotto le controffensive del nemico. La 2\u00aa Armata di Oku si ritrov\u00f2 a difendere una linea troppo estesa, ma l'indeciso Kuropatkin si fece sfuggire l'occasione di attaccarla sul fianco e aggirarla.\nGli scontri pi\u00f9 sanguinosi si ebbero tra il 27 e il 28 febbraio, e fu in questo momento che si ebbe il punto di svolta della battaglia: preoccupato per la lenta ma costante avanzata delle truppe di Nogi, Kuropatkin invi\u00f2 il grosso delle sue riserve a ovest, trascurando il centro e la sinistra del suo schieramento, che furono subito attaccati dalla 1\u00aa Armata di Kuroki e dalla 5\u00aa Armata di Kawamura. Dopo che due attacchi consecutivi erano andati a vuoto, Nogi riusc\u00ec infine a irrompere nelle difese russe per il 3 marzo, mettendo in crisi tutta l'ala destra dei russi; Kuropatkin spost\u00f2 altre riserve in appoggio dell'armata di Kaulbars, ma questo non fece altro che agevolare il compito delle forze di Kuroki e Kawamura, che ributtarono indietro l'ala sinistra dei russi. Una controffensiva russa prevista per il 4 marzo fu annullata e Kuropatkin diede invece ordine di ripiegare su una seconda linea difensiva pi\u00f9 a ridosso di Mukden.\nL'8 marzo, nel bel mezzo di una tempesta di sabbia, i giapponesi ripresero i loro attacchi: le retroguardie russe furono incalzate dai reparti giapponesi, ma le tre armate di Kuropatkin riuscirono in un primo momento a portare a termine con successo il loro ripiegamento; per il 10 marzo, tuttavia, Kuropatkin, preoccupato per i problemi logistici e per la tenuta del morale delle sue truppe, ordin\u00f2 un'ulteriore ritirata generale verso nord, alla volta di Tieling e Harbin: i giapponesi, esausti per la dura battaglia, non pressarono da vicino i reparti zaristi in ritirata, ma anche cos\u00ec diverse unit\u00e0 russe rimasero isolate dal grosso e furono prese prigioniere dai nipponici. L'11 marzo 1905 i giapponesi fecero il loro ingresso a Mukden, appena sgombrata dai russi, ponendo fine alla battaglia.\nConseguenze.\nLo scontro era stato sanguinoso, un'anticipazione delle battaglie dell'imminente prima guerra mondiale: i russi ebbero 90.000 tra morti e feriti e circa 40.000 uomini presi prigionieri, mentre tra morti e feriti i giapponesi persero tra 40.000 e 50.000 soldati (le stime, sia per i giapponesi che per i russi, variano moltissimo). Bench\u00e9 l'armata russa fosse riuscita a sottrarsi all'annientamento, tutta la Manciuria meridionale dovette essere lasciata ai giapponesi, che ottennero cos\u00ec la vittoria decisiva tanto ricercata; il 28 maggio i nipponici ottennero poi un secondo decisivo successo nella battaglia navale di Tsushima, quando la flotta dell'ammiraglio T\u014dg\u014d Heihachir\u014d distrusse la squadra navale russa del Pacifico, disastro che spinse infine lo zar Nicola II di Russia ad aprire le trattative per una risoluzione del conflitto.\nCon la Russia ormai in preda a moti rivoluzionari, il 5 settembre 1905 le due parti siglarono il trattato di Portsmouth, atto conclusivo della guerra russo-giapponese."}
{"id": "1056541", "revid": "709565", "url": "https://it.wikipedia.org/wiki?curid=1056541", "title": "Episodi de Il commissario Cordier (serie televisiva 1992)", "text": ""}
{"id": "1056542", "revid": "62244", "url": "https://it.wikipedia.org/wiki?curid=1056542", "title": "Chynna Phillips", "text": "\u00c8 conosciuta per aver fatto parte delle Wilson Phillips e per essere la figlia di John e Michelle Phillips, membri della band Mamas and Papas, nonch\u00e9 sorellastra delle attrici e cantanti Bijou e Mackenzie Phillips.\nBiografia.\nAlla fine degli anni ottanta form\u00f2 il gruppo Wilson Phillips con le amiche d'infanzia Carnie Wilson e Wendy Wilson, debuttando con un album nel 1990 ed un secondo album nel 1992. L'anno seguente Chynna lasci\u00f2 la band per iniziare una carriera come solista. Nel 1995 pubblic\u00f2 l'album \"Naked And Sacred\" con la casa musicale EMI. Una canzone dall'album, \"I Live for You\", fu utilizzata nel film \"Striptease\" (1996). Comunque, l'album fu un flop commerciale, avendo venduto circa 22000 copie nei soli Stati Uniti. .\nPrima di raggiungere la fama con le Wilson Phillips, Chynna intraprese anche una carriera come attrice. \u00c8 apparsa in film come \"Un meraviglioso batticuore\" (1987), \"Caddyshack II\" (1988), \"Non per soldi... ma per amore\" (1989) e come comparsa in \"Roxanne: The Prize Pulitzer\" (1989). Pi\u00f9 recentemente, ha prestato la sua voce nel 2004 nella serie \"Danny Phantom\", per il canale tv Nickelodeon.\nNel 2004, Chynna \u00e8 ritornata con Carnie e Wendy Wilson per un album di canzoni cover intitolato \"California\", che omaggia i giorni di gloria musicale del gruppo dei loro genitori: Mamas and Papas e Beach Boys.\nDal 1995 \u00e8 sposata con l'attore William Baldwin. La coppia ha tre figli: Jamieson (nata nel 2000), Vance (nato nel 2002), e Brooke (nata nel 2004)."}
{"id": "1056546", "revid": "109651", "url": "https://it.wikipedia.org/wiki?curid=1056546", "title": "Episodi de Il commissario Cordier (serie televisiva 2005)", "text": "Gli episodi della serie televisiva Il commissario Cordier sono andati in onda per la prima volta in Francia tra il 2005 e il 2008 su TF1, mentre in Italia sono stati trasmessi su Rete4 dal 2006."}
{"id": "1056547", "revid": "984922", "url": "https://it.wikipedia.org/wiki?curid=1056547", "title": "Il commissario Cordier (serie televisiva 2005)", "text": "Il commissario Cordier (in originale \"Commissaire Cordier\"), \u00e8 una serie televisiva poliziesca francese \"composta\" da 12 film da 90 minuti ciascuno, realizzata a seguito del successo ottenuto con la serie originale de \"Il commissario Cordier\" (in originale \"Les Cordier, juge et flic\"). A differenza della versione francese, in quella italiana le due serie con protagonista il commissario interpretato da Pierre Mondy hanno mantenuto lo stesso titolo. In questa seconda serie, che vede l'uscita di scena dei personaggi del figlio giudice istruttore Bruno (trasferito a Bordeaux) e della figlia giornalista Myriam (stabilitasi a Montr\u00e9al), il commissario Pierre Cordier \u00e8 stato promosso a commissario capo, venendo sostituito nelle sue precedenti mansioni dal comandante Thomas Sorensen."}
{"id": "1056548", "revid": "1318658", "url": "https://it.wikipedia.org/wiki?curid=1056548", "title": "Colonna Vend\u00f4me", "text": "La cosiddetta colonna Vend\u00f4me \u00e8 una colonna coclide di Parigi situata al centro della place Vend\u00f4me, nel I \"arrondissement\". Nel corso degli anni assunse diversi nomi: \"colonna d'Austerlitz\", poi \"colonna della Vittoria\", prima di diventare \"colonna della Grande Armata\" (da non confondersi con la Colonna della Grande Armata, eretta a Wimille in onore di Napoleone). \u00c8 stata fatta erigere sul modello della Colonna Traiana a Roma.\nDescrizione.\n\u00c8 una colonna di bronzo alta 44 metri e con un diametro medio di circa 3,60 metri, posata su un basamento e sormontata da una statua di Napoleone. Il suo fusto, formato da 98 tamburi di pietra, \u00e8 ricoperto da una spirale in bronzo fusa con 1200 cannoni presi alle armate russe e austriache (numero senza dubbio propagandistico, gli storici calcolano circa 130 cannoni presi ad Austerlitz) e decorata, all'antica maniera, di bassorilievi che rappresentano trofei e scene di battaglie. Questa spirale, lunga 280 metri e composta da 425 lastre di bronzo, fu disegnata da Pierre Bergeret ed eseguita da una squadra di scultori composta tra l'altro da Louis Boizot, Bosio, Bartolini, Claude Ramey, Fran\u00e7ois Rude, Clodion e Ruxthiel. Una scala interna permette d'accedere ad una piattaforma situata sotto la statua. Risale al secondo impero la statua visibile attualmente. \u00c8 opera dello scultore Auguste Dumont e rappresenta Napoleone in \"Caesar imperator\", drappeggiato in una toga corta e che porta come attributi della sua gloria, il gladio, la vittoria alata e la corona imperiale di alloro I Bronzi della colonna vennero fusi con la tecnica in sabbia da J.B.Launay D'Avranches (la relazione \u00e8 pubblicata nel \"Manuel du fondeur sur tous metaux ecc\" manuale Roret, Parigi 1827)\nLa base della colonna Vend\u00f4me \u00e8 in porfido di Algajola.\nL'iscrizione dedicatoria \u00e8 la seguente: \u00abNeapolio Imp Aug, Monumentum belli Germanici anno MDCCCV (1805) trimestri spatio ductu suo profligati ex aere capto gloriae exercitus maximi dicavit\u00bb (Napoleone Imperatore Augusto, ha dedicato alla gloria della Grande Armata, questa colonna, monumento creato con il bronzo conquistato al nemico durante la guerra di Germania nel 1805, guerra che, sotto il suo comando, termin\u00f2 nel giro di tre mesi).\nLa colonna Vend\u00f4me \u00e8 un'imitazione della colonna Traiana, interamente in marmo, di Roma antica. A Parigi, nello stesso stile del monumento, si trova anche la colonna di luglio (\"colonne de Juillet\") in place de la Bastille.\nStoria della colonna.\nLa place Vend\u00f4me, voluta da Luigi XIV, e disegnata da Jules Hardouin Mansart e aveva al suo centro una statua equestre del Re Sole. La piazza era denominata \"piazza Luigi il Grande\". Nel 1792 i rivoluzionari distrussero la statua, simbolo del potere reale.\nNel 1800 un decreto prende in considerazione la costruzione di una colonna, nel capoluogo di ogni dipartimento, e dedicata \"ai prodi del dipartimento\". A Parigi, il 20 marzo (29 Ventoso anno VIII) Bonaparte Primo Console decise di far erigere una \"colonna nazionale\" in place de la Concorde, dedicata alla Nazione e una dipartimentale in place Vend\u00f4me. La colonna nazionale non fu mai costruita, per quella progettata per la \"place des Piques\" (o Vend\u00f4me) fu posata solo la prima pietra il 14 luglio 1800 (25 Messidoro Anno VIII) da Luciano, fratello di Napoleone Bonaparte e ministro dell'Interno e non fu portata a termine. L'idea fu ripresa nel 1803 dal Primo Console che conferm\u00f2 l'erezione di una colonna in place Vend\u00f4me \u00ab\"come quella innalzata a Roma, in onore di Traiano\"\u00bb, ornata di 108 simboli dei dipartimenti disposti in spirale e sormontata dalla statua di Carlo Magno. In un primo tempo dedicata alla \"Gloria del Popolo Francese\", la colonna diventer\u00e0 ben presto \"alla gloria di Napoleone\". Ma la costruzione fu lenta e bisogn\u00f2 attendere il 1805 e la fusione del 1200 cannoni presi al nemico (in totale 180 tonnellate) perch\u00e9 il progetto, rilanciato da Vivant Denon, procedesse. Compiuta nel 1810 e dedicata alla gloria delle armate vittoriose, la colonna fu denominata \"colonna della Grande Armata\". Una statua di Napoleone in \"veste cesarea\" dello scultore Antoine-Denis Chaudet (1763-1810) fu posta sulla sommit\u00e0.\nNel 1814 la statua fu tolta dalle truppe alleate che occupavano Parigi e sostituita da una bandiera bianca ornata da gigli durante la Restaurazione. Nel 1818, la statua fu fusa per realizzare la statua equestre di Enrico IV sul Pont Neuf.\nDurante la monarchia di Luglio una nuova statua dell'imperatore, il \"Piccolo Caporale\", opera di Charles \u00c9mile Seurre, (oggi agli Invalides), viene collocata sulla sommit\u00e0 della colonna il 21 giugno 1833, alla presenza di Luigi Filippo, preoccupato di procurarsi un po' della gloria dell'Impero. L'effigie misura 3,50 metri di altezza. Napoleone III, ritenne che questa preziosa statua fosse in pericolo sulla sommit\u00e0 della colonna, la fece togliere e sostituire con una copia della prima statua in imperatore romano di Chaudet, realizzata dallo scultore Auguste Dumont. \u00c8 questa statua, ripristinata, che si pu\u00f2 vedere oggigiorno. Con la sola differenza che Chaudet aveva rappresentato l'Imperatore che reggeva con la sua mano sinistra il globo della vittoria e la sua spada era impugnata dalla mano destra mentre Dumont ha rappresentato Napoleone che impugna con la sua mano sinistra la spada e il globo della vittoria \u00e8 sostenuto dalla sua mano destra.\nAbbattimento e ricostruzione.\nL'episodio pi\u00f9 drammatico accade nel 1871, all'epoca dell'insurrezione della Comune di Parigi. \u00c8 il pittore Gustave Courbet che per primo indirizza una petizione al governo di Difesa nazionale il 14 settembre 1870 chiedendo \u00abdi demolire la colonna, o che egli stesso voglia prenderne l'iniziativa, dando l'incarico all'amministrazione del Museo dell'artiglieria, e facendo trasportare i materiali all'h\u00f4tel de la Monnaie\u00bb. Aveva l'intenzione di farla ricostruire agli Invalides. Ma l'insurrezione della Comune di Parigi prende il potere e questa volta gli obiettivi sono altri:\nCourbet, trascinato nella bufera, non pu\u00f2 riformare la propria decisione e, un po' suo malgrado, porter\u00e0 storicamente la responsabilit\u00e0 della distruzione della colonna. Il 16 maggio 1871, la colonna viene abbattuta davanti ad una folla in festa. Dopo la caduta della Comune, le lastre di bronzo vengono recuperate e la colonna \u00e8 ricostruita come la si vede oggi. Courbet \u00e8 condannato a pagare i costi di ricostruzione ma muore prima della scadenza della prima rata."}
{"id": "1056552", "revid": "838137", "url": "https://it.wikipedia.org/wiki?curid=1056552", "title": "Gaetano Pollio", "text": "Fu portatore di valori religiosi in un periodo chiave per il futuro della fede in un'area geopolitica rilevante, ove oper\u00f2 in qualit\u00e0 di massima autorit\u00e0 ecclesisatica nella regione. Fu testimone e vittima diretta delle repressioni e delle violazioni dei diritti umani attuati dal regime totalitario che si stava instaurando.\nBiografia.\nOrdinato sacerdote del Pontificio Istituto Missioni Estere il 22 settembre 1934, l'anno successivo viene inviato in missione a Kaifeng, citt\u00e0 della provincia cinese dello Henan. Dopo il martirio del locale vescovo Tacconi, il giovane Pollio regge le sorti della Missione che si trovava nei territori occupati dai giapponesi durante la seconda guerra mondiale.\nAll'indomani della cacciata dei giapponesi, il 12 dicembre 1946 \u00e8 nominato arcivescovo di Kaifeng, ricevendo l'ordinazione il successivo 13 aprile.\nNel giugno 1948 la sua regione \u00e8 sconvolta dallo scontro tra nazionalisti e comunisti: questi ultimi, presa la citt\u00e0 di Kaifeng, lo imprigionano e lo sottopongono ad un regime carcerario estremamente duro. Ricorda infatti che: \nNell'ottobre 1951 fa ritorno in Italia. Dopo un periodo passato presso il PIME, l'8 settembre 1960 \u00e8 nominato arcivescovo di Otranto e Primate del Salento.\nIl 5 febbraio 1969 \u00e8 nominato arcivescovo di Salerno e amministratore perpetuo di Acerno; il 4 agosto 1973 \u00e8 nominato anche vescovo di Campagna.\nDal 9 novembre 1968 al 5 febbraio 1969 fu amministratore apostolico della diocesi di Ugento-Santa Maria di Leuca.\nColpito da una grave malattia, il 20 ottobre 1984 rassegna le dimissioni. Muore a Salerno il 13 marzo 1991 all'et\u00e0 di 79 anni.\nGenealogia episcopale.\nLa genealogia episcopale \u00e8:"}
{"id": "1056555", "revid": "44735", "url": "https://it.wikipedia.org/wiki?curid=1056555", "title": "Maria Elvira Berlusconi", "text": ""}
{"id": "1056557", "revid": "64833", "url": "https://it.wikipedia.org/wiki?curid=1056557", "title": "Canzoni dell'Appartamento", "text": ""}
{"id": "1056558", "revid": "1444886", "url": "https://it.wikipedia.org/wiki?curid=1056558", "title": "Matapan (Moneta)", "text": ""}
{"id": "1056562", "revid": "253269", "url": "https://it.wikipedia.org/wiki?curid=1056562", "title": "Pierre Mondy", "text": "\u00c8 noto al pubblico televisivo quale protagonista della serie poliziesca \"Il commissario Cordier\".\nBiografia.\nInfanzia e giovinezza.\nPierre Mondy nacque con il nome di Pierre Cuq a Neuilly-sur-Seine il 10 febbraio 1925, presso l'Externat Saint Joseph, un'istituzione cattolica privata di cui il padre Louis era direttore e di cui la madre Marguerite seguiva l'attivit\u00e0 amministrativa. I coniugi Cuq, gi\u00e0 genitori di un altro figlio, Andr\u00e9 (nato nel 1915), che in et\u00e0 adulta diventer\u00e0 commissario di polizia, incoraggiarono fin dall'infanzia le inclinazioni artistiche di Pierre (soprannominato in famiglia \u201cBibi\u201d) e la sua passione per la recitazione. All'et\u00e0 di sette anni egli interpret\u00f2 infatti il suo primo ruolo, quello del piccolo Eliacin, in una rappresentazione amatoriale della tragedia \"Atalia\" di Jean Racine. \nNel 1936 la famiglia Cuq si trasfer\u00ec ad Albi, capoluogo del dipartimento del Tarn (regione del Midi-Pirenei), dove il giovane Pierre trascorse un'adolescenza spensierata, coltivando la passione per il rugby e per gli sport nautici, per la letteratura (in particolare i romanzi di Charles Dickens e Alexandre Dumas), per i testi teatrali e per la musica jazz, che in futuro introdurr\u00e0 spesso come colonna sonora nelle sue rappresentazioni e allestimenti scenici. Ad Albi scopr\u00ec anche il cinema, appassionandosi alla commedia musicale e a film avventurosi come \"King Kong\" (1933), \"I lancieri del Bengala\" (1935) e \"La leggenda di Robin Hood\" (1938), e ad interpreti del calibro di Humphrey Bogart, James Cagney e Spencer Tracy.\nDopo le prime esperienze teatrali come attore e regista presso un istituto superiore di Galliac, nel 1943 Mondy decise di abbandonare gli studi e di raggiungere a Parigi il fratello Andr\u00e9, divenuto ispettore di polizia nel XVII arrondissement della capitale, in quel periodo sottoposta all'occupazione tedesca. Determinato a intraprendere definitivamente la carriera artistica e a tentare il Concorso al Conservatoire national sup\u00e9rieur d'art dramatique, il giovane aspirante attore si iscrisse ai corsi di Ren\u00e9 Simon, fondatore e titolare di una prestigiosa scuola parigina di recitazione, all'epoca situata al 36 di Boulevard des Invalides, presentandosi alla prima audizione con il monologo di Sosia in \"Anfitrione\" di Moli\u00e8re, con le stanze del \"Poliuto\" di Corneille e con un monologo del dramma \"Hernani\" di Victor Hugo.\nDopo appena cinque mesi trascorsi a Parigi, Mondy fu costretto a rientrare precipitosamente ad Albi per tentare di sfuggire al \"Service de travail obligatoire\" ed evitare il trasferimento coatto in Germania. Malgrado i suoi tentativi, venne raggiunto dalla \"carte de travail\" e fu inviato a lavorare a Monaco di Baviera presso le Officine Messerschmitt, un'azienda aeronautica produttrice della maggior parte degli aerei da caccia usati dalla Luftwaffe durante la seconda guerra mondiale. Riuscito a fuggire, si un\u00ec a un'organizzazione militare di attivisti, fino alla smobilitazione nel 1945.\nGli esordi teatrali e cinematografici.\nDal gennaio 1946, Mondy riprese a frequentare i corsi di Ren\u00e9 Simon, il quale inizi\u00f2 a intravedere nel giovane allievo le potenzialit\u00e0 dell'interprete non protagonista, colui che non ha mai il primo nome in manifesto, prospettandogli non un'ascesa folgorante, quanto piuttosto una lenta ma sicura conquista della fama. Di corporatura tarchiata e di media statura, non possedendo pertanto caratteristiche fisiche da \"jeune premier\", Mondy scopr\u00ec di poter ampliare la propria gamma interpretativa rivolgendosi anche ad altri generi, come quello della commedia, e, incoraggiato da Simon, inizi\u00f2 a esplorare altri autori come Sacha Guitry, Jean Anouilh, Marcel Achard, Pierre de Marivaux e Pierre-Augustin Caron de Beaumarchais.\nMentre frequentava il Conservatoire, assunse il definitivo cognome d'arte di Mondy e inizi\u00f2 un periodo di due anni di apprendistato con la compagnia di Georges Vitaly, debuttando nella pi\u00e8ce \"La b\u00eate noire\" di Jacques Audiberti, in scena al Th\u00e9atre de la Huchette, in cui interpret\u00f2 il ruolo di un arcivescovo, e ottenendo un primo contratto come sostituto di Robert Murzeau in \"La route des Indes\" al Th\u00e9atre des Ambassadeurs. Nello stesso periodo lavor\u00f2 nei cabaret notturni parigini, dove condivise la scena con altre future star del cinema e del teatro francese, come Jean-Pierre Cassel e Michel Serrault. \nIl debutto nel cinema di Pierre Mondy risale al 1949, anno in cui apparve in due film. Interpret\u00f2 il ruolo di un giovane studente dei corsi di arte drammatica in \"Le sedicenni\", diretto da Jacques Becker, che lanci\u00f2 altri giovani interpreti come Daniel G\u00e9lin, Nicole Courcel e Maurice Ronet, e ottenne un enorme successo di pubblico, diventando una sorta di manifesto in cui si identific\u00f2 la nuova generazione francese. Il secondo film fu \"Les anciens de Saint-Loup\", per la regia di Georges Lampin, in cui Mondy inperson\u00f2 un giovane di provincia dai folti baffi, accanto a Bernard Blier, Fran\u00e7ois P\u00e9rier e Serge Reggiani.\nNel frattempo l'attore proseguiva la sua attivit\u00e0 teatrale con ruoli sempre pi\u00f9 rilevanti. Nel 1951 interpret\u00f2 il ruolo dell'infermiere nell'adattamento di Marcel Achard della commedia americana \"Harvey\" di Mary Chase, in scena al Th\u00e9atre Antoine, dopodich\u00e9 prese parte alla pi\u00e8ce \"Le moulin de la Galette\", accanto a Pierre Fresnay e Yvonne Printemps, in scena al Th\u00e9atre de la Michodi\u00e8re, in cui imperson\u00f2 un giovane garagista che presta denaro a una coppia povera che intende ospitare un cugino con la sua amante (Melina Merkouri). Prima di lasciare la compagnia di Vitaly, alla scadenza dei due anni di apprendistato, nel 1952 l'attore interpret\u00f2 il suo primo vero ruolo da protagonista in \"La pulce nell\u2019orecchio\" di Georges Feydeau, commedia degli equivoci in cui ricopr\u00ec sia il ruolo di Chandebise che quello del suo sosia Poche, e in cui lavor\u00f2 per la prima volta con Louis de Fun\u00e8s.\nAll'inizio degli anni cinquanta, Mondy lavor\u00f2 per la prima volta in televisione, durante la fascia pomeridiana dedicata alla programmazione per ragazzi, interpretando un tenente della dogana, e sperimentando le difficolt\u00e0 di rappresentare lavori sul piccolo schermo andando in onda rigorosamente in diretta. Mentre la sua esperienza professionale si ampliava, nel 1954 ebbe l'occasione di affrontare un ruolo particolarmente impegnativo nella pi\u00e8ce \"Il crogiuolo\" (in francese \"Les sorci\u00e8res de Salem\") di Arthur Miller, accanto a Yves Montand e Simone Signoret. Il regista Raymond Rouleau gli affid\u00f2 il difficile ruolo del tormentato pastore che prende le difese di una coppia accusata di stregoneria, e Mondy ne diede un'intensa interpretazione che gli fece guadagnare notevole credito nell'ambiente teatrale. Il dramma fu rappresentato con grande successo al Th\u00e9\u00e2tre de la Ville \u2013 Sarah Bernhardt e le repliche durarono un anno.\nL'affermazione e il successo.\nNel 1955 anche la carriera cinematografica di Mondy sembr\u00f2 decollare definitivamente. Il regista Henri Verneuil lo volle nel film \"Appuntamento al Km. 424\", in cui Mondy e Jean Gabin interpretarono i ruoli di due camionisti. Seguirono \"Godot\" (1957) di Yves All\u00e9gret, al fianco dell'esordiente Alain Delon (si ritroveranno nel 1982 sul set del film \"Braccato\", in cui Mondy interpreter\u00e0 un commissario di polizia dalle caratteristiche simili al tenente Colombo), e \"La legge del pi\u00f9 furbo\" (1958), primo grande successo cinematografico di Louis De Fun\u00e8s. Ancora in attesa della definitiva consacrazione, Mondy non riusc\u00ec tuttavia a inserirsi nei mutamenti cui stava andando incontro il cinema francese con l'avvento della Nouvelle Vague, corrente artistica destinata a non incrociare il percorso professionale dell'attore.\nGiunto a un cruciale momento della propria carriera, Mondy ebbe una buona opportunit\u00e0 dalla radio, con la trasmissione \"La radio \u00e9tait l\u00e0\", prodotta da RTL come rivisitazione di grandi avvenimenti storici. Ma fu il teatro a dargli le maggiori soddisfazioni professionali nella seconda met\u00e0 degli anni cinquanta, prima con \"La bagatelle\" di Marcel Achard, al fianco di Yves Robert e Dani\u00e8le Delorme, in cui interpret\u00f2 il ruolo di un giovanotto timido e ingenuo, quindi con \"Oscar\" di Claude Magnier, al fianco di Jean-Paul Belmondo e Maria Pac\u00f4me, commedia dal ritmo comico frenetico e ricca di gag e battute, che venne rappresentata con enorme successo di pubblico e di critica al Th\u00e9atre de l'Aten\u00e9e. Mondy interpret\u00f2 il ruolo di Oscar, futuro suocero di Belmondo, personaggio che diventer\u00e0 in seguito uno dei cavalli di battaglia di Louis De Fun\u00e8s a teatro, e anche al cinema nel film \"Io, due figlie, tre valigie\" (1967).\nIl ruolo di Napoleone.\nIn piena epoca di Nouvelle Vague, per Mondy giunse il grande ruolo cinematografico, quello di protagonista assoluto in \"Napoleone ad Austerlitz\" (1960), ambiziosa produzione con cui il maestro Abel Gance torn\u00f2 dopo anni dietro la macchina da presa. Le riprese, effettuate in esterni in Jugoslavia, furono difficoltose in parte per il ridotto budget messo a disposizione, in parte per l'utilizzo di attrezzature e macchinari particolarmente vetusti. Commentando la precariet\u00e0 della lavorazione del film e gli inconvenienti susseguitisi sul set, nella sua autobiografia Mondy ricorda di aver terminato le ultime scene, in cui recitava un personale monologo, pochi minuti prima che la corrente elettrica venisse definitivamente interrotta. L'interpretazione che l'attore diede di Napoleone Bonaparte fu particolarmente misurata, senza ricorso a effetti caricaturali, ma dando risalto all'orgoglio e alla determinazione del personaggio, e al tempo stesso esercitando un controllo rigoroso della sua collera ed impazienza. Il talento registico di Gance e l'eccezionale cast, composto da molte star del cinema francese e internazionale, premiarono le ambizioni della pellicola, che venne presentata con buon successo di pubblico e di critica al cinema Gaumont-Palace di Place Clichy a Parigi.\nMondy rester\u00e0 molto legato al personaggio di Napoleone, che gli verr\u00e0 pi\u00f9 volte riproposto in futuro, ma che egli rifiuter\u00e0 sempre di reinterpretare. Nel 2005, in occasione del bicentenario della battaglia di Austerlitz, il film e Abel Gance ricevettero un omaggio postumo, e la scrittrice e critica cinematografica Nelly Kaplan defin\u00ec Mondy \"il miglior Napoleone del cinema francese\".\nGli anni sessanta.\nSempre nel 1960, Mondy recit\u00f2 nella parte di un ottuso professore di disegno in \"L'affare di una notte\", di Henri Verneuil, mentre dopo l'exploit di \"Napoleone ad Austerlitz\", cambi\u00f2 totalmente registro e apparve nel film \"Boulevard\" (1960) di Julien Duvivier, in cui interpret\u00f2 il ruolo di un boxeur. Per affrontare la parte si allen\u00f2 con l'ex campione francese dei pesi piuma G\u00e9rmain Perez, sotto la guida di Jean Bretonnel, il manager che aveva gi\u00e0 preparato Alain Delon per \"Rocco e i suoi fratelli\". Dello stesso anno fu un'altra grande interpretazione nel film \"Il conte di Montecristo\" (1961) di Claude Autant-Lara, nel ruolo di Gaspard Caderousse, l'infame che tradisce Edmond Dant\u00e8s (Louis Jourdan).\nDurante le riprese de \"Il conte di Montecristo\", Mondy si accord\u00f2 con il produttore del film, Jean-Jacques Vital, per mettere in scena e dirigere la commedia teatrale \"Sp\u00e9ciale Derni\u00e8re\", adattamento della pi\u00e8ce \"The Front Page\" degli americani Ben Hecht e Charles MacArthur. Ambientata nell'ufficio stampa di una prigione statunitense, alla vigilia di un'esecuzione capitale durante l'epoca del Proibizionismo, la rappresentazione venne inizialmente rifiutata da diversi teatri, ma trov\u00f2 infine la sua collocazione al Th\u00e9atre de la Renaissance. Interpretata da Philippe Noiret e da Pascale Roberts, \"Sp\u00e9ciale Derni\u00e8re\" fu la prima regia teatrale di Pierre Mondy, ottenne uno strepitoso successo di pubblico e di critica, e rappresent\u00f2 la svolta nella sua carriera, lanciandolo definitivamente come interprete-regista.\nOrmai stabilmente impegnato sul palcoscenico, nel 1963 Mondy recit\u00f2 al fianco di Yves Montand (interpretarono i ruoli di due fratelli) nella pi\u00e8ce \"Des clown par milliers\", rappresentato al Th\u00e9\u00e2tre du Gymnas. L'anno successivo affront\u00f2 un altro ambizioso impegno, quello di dirigere una versione di \"Piccole volpi\", il dramma statunitense di Lillian Hellman, in cui Simone Signoret interpret\u00f2 il ruolo di Regina Giddens Hubbard, personaggio portato alla celebrit\u00e0 sullo schermo da Bette Davis nell'omonimo film del 1940. Le difficolt\u00e0 si presentarono fin dalle prime prove, ad iniziare dalla sostituzione di Bernard Blier (che diede forfait per girare un film) con Marcel Bozzuffi, meno adatto di Blier al ruolo del capofamiglia Hubbard. La stessa Signoret ebbe difficolt\u00e0 per problemi di impostazione vocale, mentre a un certo punto giunse dagli Stati Uniti proprio l'autrice Lillian Hellman, che si scontr\u00f2 con la produzione su innumerevoli dettagli. Lo spettacolo risult\u00f2 poi un mezzo fiasco, che fu principalmente imputato all'adattamento voluto dalla Signoret.\nIl successivo impegno registico di Mondy fu per la commedia musicale \"Come far carriera senza lavorare\", prodotta da Lars Schmidt, che, dopo tre mesi di estenuanti prove, ottenne un grande successo di pubblico e di critica. Non ebbero altrettanta fortuna i due lavori successivi: sia \"La cuisine des anges\" (di cui cur\u00f2 la regia) che la commedia musicale \"Les joies du forum\" (diretta invece da Yves Robert) si rivelarono due insuccessi. Nel frattempo l'attore continuava a lavorare per il cinema, comparendo fra gli altri nel film \"Weekend a Zuydcoote - Spiaggia infuocata\" (1964), in cui interpret\u00f2 un antieroe che esercita il mercato nero con i tedeschi, un genere di personaggio dalle caratteristiche negative di cui Mondy iniziava a essere specialista.\nNella seconda met\u00e0 degli anni sessanta l'attore lavor\u00f2 incessantemente per il teatro, da \"La dame de Chez Maxim\" di Georges Feydeau, con Zizi Jeanmaire e Claude Gensac, che inaugur\u00f2 una proficua collaborazione tra Mondy e il direttore di scena Jean-Michel Rouzi\u00e8re, per proseguire con una fortunata tourn\u00e9e de \"La strana coppia\" di Neil Simon. Nel 1967 fu la volta di \"Jean de la lune\" di Marcel Achard, nel ruolo del protagonista Jeff, marito e poeta che non riesce a vedere il mondo se non con il cuore e con gli occhi del sognatore. L'anno successivo Mondy fu impegnato in quello che consider\u00f2 il suo ruolo preferito tra quelli che affront\u00f2 per il grande schermo: fu diretto da Ren\u00e9 Allio nel film \"Pierre et Paul\" (1968), in un complesso ruolo di vittima della societ\u00e0 dei consumi, che perde tutto, compresa la donna che ama (Bulle Ogier). L'interpretazione dell'attore, preparata coscienziosamente, culmin\u00f2 con l'intensa scena finale, in cui il protagonista, dopo aver perso anche il lavoro, prende il fucile del padre, si affaccia al balcone e spara un colpo in aria, sciogliendosi in lacrime.\nNel 1969 Mondy cur\u00f2 la sua prima e unica regia cinematografica, dirigendo \"Appelez-moi Mathilde\" con Jacqueline Maillan, adattamento della pi\u00e8ce \"C'\u00e9tait un mirage\" di Francis Veber, che non era stato un successo. Riprov\u00f2 il tandem con Veber in \"Le contrat\", ma la pi\u00e8ce ebbe solo un centinaio di repliche. Avr\u00e0 pi\u00f9 fortuna l'adattamento cinematografico, che si intitoler\u00e0 \"Il rompiballe\" (1973), con le interpretazioni di Lino Ventura e di Jacques Brel.\nI grandi successi degli anni settanta.\nIl nuovo decennio si apr\u00ec per Mondy con il ritorno a un grande successo teatrale, \"Une fille dans ma soupe\", nella quale recit\u00f2 con il giovane ed emergente G\u00e9rard Depardieu. Subito dopo inizi\u00f2 il suo fortunato sodalizio professionale con l'autore, regista e attore Jean Poiret, con il quale collaborer\u00e0 a lungo e si alterner\u00e0 sulle scene, di volta in volta, scambiando con lui il ruolo di regista con quello di protagonista, e viceversa. Con la commedia \"L'anatra all'arancia\", il duo Mondy-Poiret ottenne il primo grande successo, ma l'autentico trionfo giunse subito dopo con \"La cage aux folles\", con Poiret nelle vesti di attore e Mondy nel ruolo di regista. La storia dei due omosessuali che gestiscono il cabaret che d\u00e0 il titolo alla commedia, Albin (interpretato da Michel Serrault) e Georges (impersonato dallo stesso Poiret), debutt\u00f2 sulle scene il 1\u00ba febbraio 1973 e venne osannata dal pubblico e dalla critica. La commedia verr\u00e0 rappresentata ininterrottamente al Th\u00e9\u00e2tre du Palais-Royal per i successivi cinque anni, diventando celeberrima in tutto il mondo grazie alla trasposizione cinematografica intitolata \"Il vizietto\" (1978), sempre con Serrault nel ruolo di Albin, e con Ugo Tognazzi in quello di Georges (nel film, \"Renato\"). Mondy stesso prest\u00f2 la propria voce a Ugo Tognazzi nel doppiaggio francese del film. \nIl 1973 fu un anno d'oro per Mondy. Oltre al trionfo teatrale de \"La cage aux folles\", l'attore gir\u00f2 il primo di una trilogia di commedie cinematografiche di ambiente militaresco, \"Dov'\u00e8 finita la 7\u00aa compagnia?\" di Robert Lamoureux, al fianco di Jean Lefebvre e di Aldo Maccione. Il ruolo del sergente Chaudard sar\u00e0 uno dei personaggi di Mondy pi\u00f9 amati dal pubblico, riproposto successivamente in due sequel, \"Tre eroi in fuga\" (1975), nel quale Henri Guybet prese il posto di Aldo Maccione, e \"La Septi\u00e8me compagnie au clair de lune\" (1977), che ebbe per\u00f2 un minor successo dei precedenti. La trilogia ha mantenuto negli anni un'intatta popolarit\u00e0 presso il pubblico francese, testimoniata dal largo seguito che i tre film continuano a riscuotere ad ogni passaggio televisivo. \nForte di una celebrit\u00e0 senza precedenti, conquistata grazie al ruolo del capo sergente Chaudard, Mondy complet\u00f2 l'annata dirigendo al Th\u00e9\u00e2tre Antoine una rappresentazione del dramma \"Qualcuno vol\u00f2 sul nido del cuculo\", che per\u00f2 suscit\u00f2 critiche controverse e termin\u00f2 dopo 80 rappresentazioni. Dopo aver vinto il premio \u201cDominique\u201d per la migliore regia, Mondy fu impegnato nelle riprese del film \"La ragazza di Madame Claude\" (1975), in cui recit\u00f2 al fianco di Mireille Darc, con la quale aveva gi\u00e0 lavorato dieci anni prima a teatro, dirigendola in una versione della commedia \"A piedi nudi nel parco\" di Neil Simon, con Jean-Pierre Cassel. \"La ragazza di Madame Claude\" consent\u00ec a Mondy di variare il proprio registro interpretativo, affrontando il ruolo di Benoit Castejaq, un piccolo industriale di provincia, naif e assai poco mondano, che si innamora di una \u201ccall girl\u201d. \nL'anno successivo l'attore torn\u00f2 al teatro, recitando nel ruolo di protagonista di \"Simon le bienheureux\" di Harold Pinter, che era stato un successo a Londra grazie all'interpretazione di Alan Bates. Il lavoro sar\u00e0 per\u00f2 uno dei maggiori fiaschi di Mondy, ritenuto troppo fuori parte. L'attore si rifece nel 1978, dirigendo e interpretando al Palais Royal la commedia \"Tout pour le tout\", nella quale lavor\u00f2 con l'attrice Mich\u00e8le Morgan, al suo debutto assoluto sul palcoscenico, mentre nel 1979 diresse Fran\u00e7ois P\u00e9rier e il giovane Daniel Auteuil in \"Coup de chapeau\", contribuendo all'affermazione di quest'ultimo.\nGli anni ottanta.\nIl nuovo decennio si apr\u00ec nel 1980 con una nuova riproposizione al Theatre de Montparnasse de \"La cage aux folles\", dopodich\u00e9 con un'altra fruttuosa collaborazione con Jean Poiret, la commedia \"Joyeuse P\u00e2ques\", storia di un uomo che, rimasto solo durante il weekend pasquale, porta a casa una ragazza e, per giustificarsi di fronte all'inatteso ritorno della moglie, racconta che la ragazza \u00e8 la propria figlia. Dopo il debutto nel 1982 e 540 repliche, come gi\u00e0 in passato, Jean Poiret e Mondy si avvicendarono nei ruoli, il primo passando alla regia e il secondo rilevando dal collega il ruolo di protagonista. Nel frattempo Mondy non aveva trascurato il cinema, interpretando tra gli altri il film \"Il regalo\" (1981), al fianco di Clio Goldsmith, nuovamente in una vicenda in cui un uomo maturo si innamora di una \u201ccall girl\u201d. Il regista del film gli regal\u00f2 una scena di danza alla \u201cFred Astaire e Ginger Rogers\u201d.\nNel 1983 Mondy inaugur\u00f2 un nuovo sodalizio professionale, questa volta con l'attore Christian Clavier, che diresse prima in \"Ma vedette americaine\" e successivamente in \"Double mixte\" di Ray Cooney (1987). Ritrov\u00f2 inoltre Daniel Auteil ne \"L'Amuse-gueule\", in scena al Palais Royal nel 1986. Nello stesso periodo, Mondy ebbe l'onore di dirigere due lavori per la prestigiosa Com\u00e9die Fran\u00e7aise, \"Monsieur de Pourceaugnac\" di Moli\u00e8re e \"La Poudre aux yeux\" di Eug\u00e8ne Labiche, ma rimase per lui un'esperienza isolata, poich\u00e9 non riusc\u00ec ad adattarsi ai rigori e alle tradizioni dell'antica e autorevole istituzione teatrale francese.\nAl 1991 risale l'ultima collaborazione di Mondy con Jean Poiret, questa volta nella commedia \"Rumors\" di Neil Simon. Poiret mor\u00ec improvvisamente nel 1992, nello stesso anno in cui Mondy perse altri due vecchi amici e collaboratori sulla scena, l'attrice Jacqueline Maillan e il regista Jean-Michel Rouzi\u00e8re. Dal punto di vista professionale, il 1992 fu invece un anno trionfale per l'attore, che prima gir\u00f2 il film televisivo \"Le fr\u00e8re trahi\" di Philippe Monnier, ambientato in Romania, in cui interpret\u00f2 il ruolo di un pensionato che ha sacrificato tutta la propria esistenza al lavoro. L'interpretazione gli fece ottenere lusinghiere critiche e l'apprezzamento del pubblico, sorpreso dalla sua bravura in un ruolo cos\u00ec complesso. Al successo di \"Le fr\u00e8re trahi\", si aggiunse nello stesso anno il consenso decretato dagli otto milioni di spettatori che assistettero all'episodio pilota di una nuova serie televisiva, \"Il commissario Cordier\", prodotta da TF1.\nIl commissario Cordier.\nMondy fu inizialmente restio a interpretare il ruolo del commissario Cordier, convinto che il piccolo schermo fosse gi\u00e0 saturo di figure analoghe. Tuttavia il personaggio gli piacque, trovandolo molto vicino alla propria indole, cos\u00ec come gli piacquero il suo carattere burbero ma dal cuore tenero, e la gestualit\u00e0 assai simile alla sua. La serie si fiss\u00f2 ben presto su due costanti caratteristiche, la parte prettamente poliziesca con la conduzione delle indagini svolte dal commissario e dal suo staff di agenti e colleghi, e quella pi\u00f9 leggera e umoristica, incentrata principalmente sulle vicende familiari di Cordier e sul suo rapporto con l'impetuosa moglie Lucia (Antonella Lualdi), con il figlio e collaboratore Bruno (Bruno Madinier), giudice istruttore, e con la figlia Myriam (Charlotte Valandrey), giornalista. \nMondy arricch\u00ec via via il personaggio di tocchi personali, forte della propria decennale esperienza di \u201ccom\u00e9dien\u201d, e la formula iniziale si protrasse fino al 2005, anno in cui Bruno Madinier lasci\u00f2 la serie, e il Commissario Cordier prosegu\u00ec le sue indagini avvalendosi di nuovi collaboratori, ma sempre rimanendo al centro della scena. La nuova serie si protrasse per altre tre stagioni, fino alla chiusura definitiva nel 2008.\nGli anni novanta.\nDopo la scomparsa di Jean Poiret nel 1992, il prosieguo della carriera teatrale si fece difficile per Mondy, che per\u00f2 trov\u00f2 un ennesimo riscatto portando in scena \"Le diner des cons\" di Francis Veber, un progetto esaltante che gli restitu\u00ec entusiasmo per la professione. La prima rappresentazione della commedia avvenne il 18 settembre 1993 al Th\u00e9\u00e2tre des Vari\u00e9t\u00e9s, protagonisti Jacques Villeret nel ruolo di Fran\u00e7ois Pignon e Claude Brasseur in quello di Pierre Brochant, l'arrogante editore che tutti i mercoled\u00ec sera si ritrova con amici per la cosiddetta \u201ccena dei cretini\u201d, alla quale i partecipanti si presentano portando con s\u00e9 un ospite considerato stupido, per prendersene gioco durante la serata, e che trova come candidato perfetto l'ingenuo, maldestro ma intraprendente Pignon.\nLa pi\u00e8ce fu un trionfo di critica e di pubblico, paragonabile solo a quello che aveva ottenuto all'epoca \"La cage aux folles\", e le repliche si susseguirono ininterrottamente per oltre due anni, fino al 31 gennaio 1996. Jacques Villeret, che Mondy conosceva dal 1987, quando avevano lavorato insieme in \"C'est encore mieux l'apr\u00e8s-midi\", interpret\u00f2 il ruolo di Pignon sul palcoscenico per circa 600 volte, personaggio che riprese nel 1998 per la versione cinematografica, \"La cena dei cretini\", accanto a Thierry Lhermitte nel ruolo di Brochant.\nPrincipalmente impegnato sul set televisivo de \"Il Commissario Cordier\", dalla fine degli anni novanta, dopo i trionfi di \"Le diner des cons\", Mondy rallent\u00f2 l'attivit\u00e0 teatrale e torn\u00f2 a un ruolo di protagonista sul palcoscenico solo nel 1998 con \"Le S\u00e9nateur Fox\", una storia di intrighi politici e segreti di famiglia. Nel 2004 ottenne invece il suo maggior successo televisivo dopo \"Il Commissario Cordier\", nel film per il piccolo schermo dal titolo \"Joseph\", storia di un anziano \u201cpaysan\u201d che aiuta il nipote implicato in un traffico di droga. Il ruolo era gi\u00e0 stato interpretato nel 1969 da Jean Gabin nel film \"Il clan degli uomini violenti\", e il pubblico apprezz\u00f2 l'interpretazione di Mondy, consentendogli di terminare in bellezza la propria carriera.\nVita privata.\nNel 1952 Mondy spos\u00f2 l'attrice Claude Gensac, conosciuta mentre frequentava i corsi di recitazione di Ren\u00e9 Simon.\nDurante le riprese del film \"Cherchez la femme\" (1955), si innamor\u00f2 della partner Pascale Roberts e la spos\u00f2 nello stesso anno, dopo il divorzio dalla Gensac. Il matrimonio durer\u00e0 nove anni.\nNel dicembre 1967 si spos\u00f2 per la terza volta con Anne Fournier, dalla quale ebbe due figli, Anne e Laurent.\nNel 1991 spos\u00f2 in quarte nozze l'attrice Catherine Allary, che gli fu accanto fino alla morte.\nNel luglio 2009 gli venne diagnosticato un linfoma, dal quale si riprese dopo pochi mesi. Una recidiva della malattia lo colp\u00ec due anni pi\u00f9 tardi, portandolo alla morte il 15 settembre 2012, all'et\u00e0 di 87 anni.\nDoppiatori italiani.\nDa doppiatore \u00e8 sostituito da:"}
{"id": "1056573", "revid": "73185448", "url": "https://it.wikipedia.org/wiki?curid=1056573", "title": "Wardialing", "text": "Con il termine in lingua inglese wardialing (da \"war\": \"guerra\" e \"to dial\": \"comporre un numero telefonico\") si indica l'utilizzo di un modem al fine di chiamare sistematicamente ogni terminale telefonico in una porzione della rete telefonica generale alla ricerca di modem con cui \u00e8 possibile instaurare una comunicazione. L'operazione permette di individuare terminali informatici connessi alla rete telefonica mediante modem analogico: una volta scoperti i terminali, l'attaccante pu\u00f2 analizzarli ed eventualmente tentare un'intrusione non autorizzata.\nDescrizione.\nCon la diffusione di Internet l'utilizzo di altre tipologie di reti informatiche si \u00e8 drasticamente ridotto e tecniche quali il \"wardialing\" hanno via via trovato sempre minore applicazione.\nIl nome di questa tecnica fa riferimento al film \"WarGames\" del 1983, nel quale il protagonista programma il proprio computer al fine di chiamare tutti i numeri telefonici di Sunnyvale (California). Sebbene questo metodo fosse gi\u00e0 in auge prima dell'uscita del film, il termine \"wardialing\" divenne da allora popolare nella cultura informatica.\nUn attuale fenomeno \u00e8 il Wardriving, che consiste nella ricerca di reti wireless mediante l'uso di veicoli o a piedi. Wardriving deriva da wardialing anche se gli scopi delle tecniche sono, solitamente, diversi dato che il Wardriving viene di solito usato per \"mappare\" le reti wireless presenti in una determinata zona e a volte segnare la presenza di reti non protette tramite il Warchalking.\nAffine al wardialing \u00e8 il port scanning del protocollo TCP/IP, nel quale ogni porta TCP di ogni indirizzo IP viene esaminata per individuare eventuali programmi in ascolto su di essa. Contrariamente al wardialing questo metodo non risulta essere \"di disturbo\" per una persona, ma pu\u00f2 comunque essere individuato."}
{"id": "1056577", "revid": "729019", "url": "https://it.wikipedia.org/wiki?curid=1056577", "title": "Philippe Antoine d'Ornano", "text": "Biografia.\nI primi anni e la carriera militare sotto Napoleone.\nFiglio di Lodovico Antonio Ornano e di Isabella Maria Bonaparte, era cugino di Napoleone.\nCominci\u00f2 la propria carriera militare nel 9\u00ba Reggimento Dragoni nel 1799, prendendo poi parte col generale Leclerc alla spedizione di Santo Domingo come suo aiutante di campo. Risparmiato dalla febbre gialla, rientr\u00f2 in Francia e serv\u00ec come aiutante di campo del generale Berthier. Serv\u00ec in Italia durante le Guerre rivoluzionarie francesi (1798 -1799). Partecip\u00f2 alle campagne napoleoniche dal 1805 in poi, distinguendosi in particolare nella battaglia di Ulma ed in quella di Jena. Venne creato da Napoleone al titolo di conte d'Ornano nel 1808.\nOttenne quindi il comando del 5\u00ba Reggimento Dragoni durante la battaglia di Fuentes de O\u00f1oro della campagna spagnola, venendo promosso, dopo una coraggiosa carica, a brigadier generale, uno dei pi\u00f9 giovani dell'esercito imperiale francese.\nTorn\u00f2 in Francia e prese parte alla campagna di Russia del 1812. A Borodino fu promosso generale di divisione. Venne ferito nella battaglia di Krasnoi del 18 novembre 1812, venendo ritrovato sul campo di battaglia dal suo aiutante Le Lendemain, e riportato in Francia.\nDivent\u00f2 comandante della cavalleria della Vecchia Guardia e nel 1813, alla morte del maresciallo Jean-Baptiste Bessi\u00e8res, accompagn\u00f2 Napoleone nel sud della Francia sino all'imbarco di quest'ultimo per l'isola d'Elba.\nLa Restaurazione.\nPur essendo cugino di Napoleone, scelse di non seguirlo in esilio ed accett\u00f2 di controvoglia il comando dei dragoni di Francia durante la prima restaurazione, ma torn\u00f2 a servire sotto le bandiere di Napoleone al suo ritorno dei cento giorni. Rimasto gravemente ferito al petto nel corso di un duello col generale Bonet, non ebbe alcun comando effettivo nel corso della campagna del Belgio.\nArrestato il 20 novembre 1815 per aver preso parte all'insurrezione assieme al maresciallo Ney, venne liberato un mese dopo e costretto all'esilio dai Borboni dapprima in Inghilterra e poi in Belgio.\nAll'inizio del 1813, aveva incontrato Maria Walewska, una delle principali amanti di Napoleone, durante il suo soggiorno a Parigi. Si innamor\u00f2 perdutamente della nobildonna polacca, le fece una corte assidua e le propose di sposarlo, ma Maria era ancora innamorata dell'imperatore e sposata religiosamente col conte Anastase Walewski e pertanto rifiut\u00f2 la richiesta. Alla morte del marito nel 1815, complice la partenza di Napoleone per Sant'Elena, si dimostr\u00f2 pi\u00f9 favorevole al progetto matrimoniale del generale d'Ornano.\nIl 7 settembre 1816, nella cattedrale dei santi Michele e Gadula di Bruxelles, spos\u00f2 infine Maria Walewska. La coppia si install\u00f2 a vivere a Liegi. Malgrado i consigli dei suoi medici, Maria insistette per voler allattare comunque suo figlio Rodolfo, nato nel 1817 da quest'unione. La coppia successivamente rientr\u00f2 a Parigi dal momento che Maria, gi\u00e0 fiaccata dalle sue problematiche di salute, insistette per voler morire in Francia. Questo fatto prov\u00f2 profondamente l'Ornano che non si volle pi\u00f9 risposare dopo la morte della moglie.\nRiprese servizio attivo nel 1828, quando ricevette un posto all\"'\u00c9cole Sp\u00e9ciale Militaire de Saint-Cyr\". Nel 1830, con la Monarchia di Luglio, gli fu conferito il comando della 4\u00aa Divisione a Tours. Due anni dopo soffoc\u00f2 le rivolte in Vandea, dopodich\u00e9 fu nominato Pari di Francia. Nel 1848 fu a capo della 14\u00aa Divisione sino alle dimissioni per motivi di salute.\nMaresciallo di Francia.\nIl 7 gennaio 1849 d'Ornano fu eletto all'Assemblea Nazionale per il dipartimento dell'Indre e Loira (dove possedeva il castello di Branchoire a Chambray-l\u00e8s-Tours).\nPartigiano della politica di Luigi Napoleone Bonaparte, sostenne fermamente anche in Francia la causa della Prima Repubblica Romana, affinch\u00e9 questa ricevesse aiuti dalla repubblica francese, prendendo infine parte al colpo di stato del 1851 che pose sul trono Napoleone III. Con la proclamazione del Secondo Impero napoleonico, entr\u00f2 al Senato, e ricevette la Gran Croce dell'Ordine della Legion d'Onore. Dopo la morte di R\u00e9mi Joseph Isidore Exelmans fu nominato Gran Cancelliere dello stesso Ordine. Nel 1853 divenne governatore dell'H\u00f4tel des Invalides e Napoleone III lo nomin\u00f2 Maresciallo di Francia il 2 aprile 1861.\nMor\u00ec a Vincennes il 13 ottobre 1863 e venne sepolto a Les Invalides. Il suo nome figura sull'Arco di Trionfo a Parigi. Con decreto imperiale del 2 marzo 1867 gli venne intitolata una via della capitale francese, il \"Boulevard Ornano\".\nMatrimonio e figli.\nPhilippe Antoine d'Ornano spos\u00f2 nel 1816 Maria Walewska, gi\u00e0 amante di Napoleone, che mor\u00ec un anno pi\u00f9 tardi, e dalla quale ebbe un figlio:"}
{"id": "1056578", "revid": "78273", "url": "https://it.wikipedia.org/wiki?curid=1056578", "title": "Estere di Neuberg", "text": ""}
{"id": "1056581", "revid": "1372005", "url": "https://it.wikipedia.org/wiki?curid=1056581", "title": "Carl Alexander Neuberg", "text": "Biografia.\nNeuberg studi\u00f2 chimica all'Universit\u00e0 di Berlino. Dopo la laurea, si applic\u00f2 allo studio della solubilit\u00e0 e del trasporto di membrana. Studi\u00f2 la chimica dei glucidi e la fotochimica, cos\u00ec come le fermentazioni. Fu un pioniere anche nello studio degli amminoacidi e degli enzimi.\nNeuberg fu direttore della sezione di biochimica del Kaiser Wilhelm Institute. Negli anni dieci, dopo aver annunciato la scoperta di un enzima che chiam\u00f2 carbossilasi (responsabile della decarbossilazione ossidativa del piruvato), svilupp\u00f2 una teoria che spiegasse la fermentazione del glucosio, che nei decenni successivi verr\u00e0 ulteriormente definita nella glicolisi. I suoi studi si rivelarono molto utili per la Germania, che durante la Prima guerra mondiale pot\u00e9 produrre elevate concentrazioni di glicerolo per la produzione di esplosivo proprio grazie alle fermentazioni di glucidi messe a punto da Neuberg.\nNeuberg fece una scoperta particolarmente importante nel 1916: l'idrotropia, ovvero un processo di solubilizzazione in cui l'aggiunta ad una soluzione acquosa di grandi quantit\u00e0 di un secondo soluto causa un incremento della solubilit\u00e0 del soluto gi\u00e0 presente.\nA causa della propria fede ebraica Neuberg fu costretto a lasciare la Germania e nel 1937 si trasfer\u00ec negli Stati Uniti, dove continu\u00f2 i suoi studi sugli enzimi e i processi di trasporto cellulare."}
{"id": "1056582", "revid": "26601", "url": "https://it.wikipedia.org/wiki?curid=1056582", "title": "Buso de la Rana", "text": ""}
{"id": "1056588", "revid": "247222", "url": "https://it.wikipedia.org/wiki?curid=1056588", "title": "Nova Solis", "text": "Nova Solis \u00e8 il primo album dei Morgan, pubblicato nel 1972."}
{"id": "1056603", "revid": "367445", "url": "https://it.wikipedia.org/wiki?curid=1056603", "title": "Cineland", "text": "Il Cineland \u00e8 un cinema multisala di Roma, situato su viale dei Romagnoli, nel quartiere Lido di Ostia Ponente, ricavato dallo stabilimento industriale abbandonato della ex Meccanica Romana.\nStoria.\nLa struttura del cinema \u00e8 stata ricavata dalla ristrutturazione dell'edificio dell'ex Meccanica Romana (gi\u00e0 S.T.I.M.A.) che chiuse l'attivit\u00e0 nel 1973.\nCeduta agli attuali proprietari, questi, a partire da un progetto iniziale datato 10 dicembre 1987, riconvertirono la struttura nel nuovo cinema multisala Cineland, su progetto degli architetti Maria Guarrera e Bruno Spinozzi, che venne inaugurato il 15 settembre 1999, con un costo totale di 26 miliardi di lire (circa 13 milioni di euro) ad opera della Ci.Me. Grandi Impianti S.r.l. di Giuseppe Ciotoli e Giuseppe Merluzzi.\nIl nuovo impianto \u00e8 composto da 14 sale per un totale di 2860 posti, varie attivit\u00e0 commerciali, ristoranti, una sala giochi ed un parcheggio, circondati da di verde."}
{"id": "1056604", "revid": "56818", "url": "https://it.wikipedia.org/wiki?curid=1056604", "title": "Aritmie", "text": ""}
{"id": "1056608", "revid": "486946", "url": "https://it.wikipedia.org/wiki?curid=1056608", "title": "San Giorgio (Genova)", "text": ""}
{"id": "1056610", "revid": "161374", "url": "https://it.wikipedia.org/wiki?curid=1056610", "title": "Strada Statale 162dir del Centro Direzionale", "text": ""}
{"id": "1056612", "revid": "56818", "url": "https://it.wikipedia.org/wiki?curid=1056612", "title": "Sistema di conduzione cardiaca", "text": ""}
{"id": "1056615", "revid": "161374", "url": "https://it.wikipedia.org/wiki?curid=1056615", "title": "Strada Statale 73bis di Bocca Trabaria", "text": ""}
{"id": "1056622", "revid": "117210705", "url": "https://it.wikipedia.org/wiki?curid=1056622", "title": "Oumarou Ganda", "text": "Biografia.\nA soli 17 anni, si arruola nell'esercito francese e trascorre due anni in Indocina; in seguito rientra in Niger e viene giudicato inabile al lavoro. Decide cos\u00ec di emigrare in Costa d'Avorio e comincia a lavorare al porto di Abidjan.\nIn questo periodo incontra l'etnologo e regista francese Jean Rouch che stava lavorando proprio sul fenomeno delle emigrazioni nella zona occidentale del continente: Ganda diventa un suo collaboratore e interpreta il ruolo principale in \"Moi, Un Noir\" del 1958.\nRientrato a Niamey, inizia a collaborare con il Centro Culturale della capitale, facendo molte esperienze e specializzandosi come assistente tecnico. Nel 1968, realizza il suo primo film Cabascabo e all'inizio degli anni settanta ottiene fama e successo anche a livello internazionale. Realizza anche molti documentari e proprio durante la lavorazione di uno di questi si spegne per un infarto cardiaco, il 1\u00ba gennaio del 1981."}
{"id": "1056623", "revid": "709565", "url": "https://it.wikipedia.org/wiki?curid=1056623", "title": "Planeta DeAgostini", "text": "Planeta DeAgostini (anche DeA Planeta Libri) \u00e8 una joint venture tra la societ\u00e0 editoriale spagnola Grupo Planeta e l'italiana De Agostini con sede a Madrid.\nLa societ\u00e0 \u00e8 il maggiore azionista dell'emittente televisiva Antena 3, la prima emittente privata ad andare in onda nel 1990 in Spagna e tra le prime per numero di spettatori. La \"joint venture\" detiene anche il controllo di Onda Cero Radio, una catena radiofonica che copre tutto il territorio spagnolo ed \u00e8 presente anche nel settore della produzione televisiva e cinematografica.\nStoria.\nDall'agosto 2006 a dicembre 2011 \u00e8 stata concessionaria esclusiva per l'Italia dei diritti sui fumetti DC Comics e Vertigo. Fra le altre pubblicazioni a fumetti, vi sono i volumi di ristampe de \"I Puffi\", quelle di Braccio di Ferro, di Tarzan, della rivista satirica \"Mad Magazine\" e le raccolte di vignette dell'autore tedesco Joscha Sauer, conosciuti in italia come \"Non c'\u00e8 niente da ridere\" (titolo originale \"Nichtlustig\").\nDalla fine del 2007 agli ultimi mesi del 2009 \u00e8 stata pubblicata una linea manga, tra i cui titoli troviamo \"Bobobo-bo Bo-bobo\", \"N\u00f4gami Neuro Investigatore Demoniaco\" e \"Tutor Hitman Reborn!\", apparsi sulla rivista \"Weekly Sh\u014dnen Jump\" di Sh\u016beisha; oltre a Karin e Rosario + Vampire di cui la Planeta \u00e8 titolare dei diritti in Italia dal 2009 ma di cui non ha mai pubblicato nessun volume. La pubblicazione dei manga \u00e8 stata sospesa per un periodo di quasi due anni, salvo poi essere lentamente ripresa nei primi mesi del 2011.\nViene pubblicata anche una selezione di titoli dedicati al fumetto franco-belga. Nel 2010 manda in edicola e fumetteria il suo primo fumetto di produzione italiana: \"Harry Moon\" (opera incompiuta e chiusa dopo pochi numeri).\nDa dicembre 2011 Planeta DeAgostini ha perso definitivamente i diritti DC Comics e Vertigo in Italia e in Spagna. La DC si affida a dei gruppi editoriali locali, quali RW Edizioni per l'Italia e El Catalogo del comic per la Spagna e il Sud America. Il 29 dicembre 2011, con un comunicato ufficiale sul suo sito web, l'editore spagnolo ha annunciato che la sua attivit\u00e0 in Italia si concentrer\u00e0 solamente sulla conclusione del manga N\u00f4gami Neuro, abbandonando ogni altra pubblicazione ed affidandosi comunque ad un distributore terzo."}
{"id": "1056625", "revid": "287204", "url": "https://it.wikipedia.org/wiki?curid=1056625", "title": "Dr\u00e9an", "text": "Dr\u00e9an (in lingua araba \u0627\u0644\u062f\u0631\u0639\u0627\u0646; precedentemente nota come Mondovi) \u00e8 una citt\u00e0 di circa 40\u00a0000 abitanti situata sulla costa orientale dell'Algeria, 25\u00a0km a sud di Annaba; \u00e8 nota principalmente per la produzione di tabacco e per la coltivazione di arance e viti.\nHa dato i natali allo scrittore Albert Camus."}
{"id": "1056668", "revid": "135224", "url": "https://it.wikipedia.org/wiki?curid=1056668", "title": "Cesare Cremonini", "text": ""}
{"id": "1056670", "revid": "628767", "url": "https://it.wikipedia.org/wiki?curid=1056670", "title": "Malbork", "text": "Malbork (\"Malb\u00f3rg\" in casciubo, \"Marienburg\" in tedesco) \u00e8 una citt\u00e0 della Polonia (38.179 ab. nel 2009) situata nell'estrema parte orientale del voivodato della Pomerania a met\u00e0 strada tra Elbl\u0105g e Danzica. Fu la prima capitale della Prussia.\nStoria.\nEpoca medievale.\nLa citt\u00e0 nacque in Prussia intorno alla fortezza dell\"'Ordensburg Marienburg\", fondata nel 1274 sulla riva orientale del fiume Nogat dai cavalieri teutonici. Sia il castello che la citt\u00e0 dovettero il nome alla loro patrona, la Vergine Maria. Dal 1308, quando i teutonici avevano istituito lo Stato monastico, Marienburg assunse il ruolo di capitale, una scelta questa determinata dalla posizione strategica della cittadina (a breve distanza da regioni polacche quali la Pomerania e assai vicina ai territori baltici meridionali, dove era in corso una crociata contro il Granducato di Lituania). L'importanza del ruolo di Marienburg crebbe per tutto il Trecento e si dovette in gran parte allo sviluppo dei commerci, con il prodotto pi\u00f9 esportato che risultava l'ambra. Fu proprio questa prosperit\u00e0 che permise la costruzione del maestoso castello locale, considerata un'opera ingegneristica di livello molto alto e in grado di ospitare fino a 10.000 uomini. Poich\u00e9 al contempo suppliva anche ad altre funzioni oltre a quelle militari, disponendo di un monastero, di un mercato interno e degli uffici amministrativi da cui il Gran maestro esercitava le proprie mansioni, l'insediamento continu\u00f2 a vivere una sua stagione positiva fino al 1410, in concomitanza del declino dello Stato monastico a seguito della battaglia di Grunwald. Nello stesso anno, Marienburg pat\u00ec un assedio effettuato dal re di Polonia Ladislao II Jagellone e da suo cugino Vitoldo, granduca di Lituania. Nonostante l'impiego di mezzi di artiglieria che da poco erano comparsi sui campi di battaglia europei come i cannoni, la citt\u00e0 resistette e il conflitto termin\u00f2 nel 1411 con il trattato di Toru\u0144. Il declino dello Stato monastico e, conseguentemente, dei fasti economici vissuti da Marienburg continu\u00f2 nei decenni a venire. Nel 1466 i teutonici preferirono trasferire la capitale a K\u00f6nigsberg, che sembrava in crescita e meglio posizionata rispetto al precedente centro amministrativo, che suppliva ad esigenze belliche divenute anacronistiche.\nEpoca moderna e contemporanea.\nNel 1525 il duca Alberto I di Prussia, convertitosi al protestantesimo, accett\u00f2 di rendere un omaggio al re di Polonia e di divenire un vassallo di Cracovia. Dissolto a quel punto lo Stato monastico, anche Marienburg passava in mano polacca e vi rimase fino al 1772, quando pass\u00f2, dopo la prima spartizione della Confederazione polacco-lituana, alla Prussia. Sempre nello stesso anno, Federico di Prussia ordin\u00f2 la demolizione di una parte del castello. Da allora la citt\u00e0 rimase in mano tedesca fino al termine della seconda guerra mondiale. Durante il periodo nazista, il castello della citt\u00e0 venne utilizzato dalla \"Hitler-Jugend\" (Giovent\u00f9 hitleriana) per le sue riunioni, e nella periferia della citt\u00e0 fu installato un campo di concentramento (lo \"Stammlager XXB\"), in cui furono deportati oltre agli ebrei, anche italiani, inglesi e francesi. Oggigiorno vi sorgono alcune industrie cementifere e gli impianti portuali fluviali sul Nogat.\nMonumenti e luoghi d'interesse.\nImportante monumento cittadino \u00e8 il castello di Malbork, patrimonio dell'umanit\u00e0, risalente al XIII secolo."}
{"id": "1056672", "revid": "287204", "url": "https://it.wikipedia.org/wiki?curid=1056672", "title": "Clan Taira", "text": "Il o Heishi (lettura on'yomi dei kanji precedenti), anche , fu un'importante famiglia discesa dall'Imperatore Kammu ed imparentata con diversi imperatori giapponesi, che esercit\u00f2 un considerevole potere in Giappone durante il periodo Heian.\nStoria.\nIl nome del clan nacque come un \"kabane\", titolo onorifico concesso da alcuni imperatori ad alcuni discendenti della famiglia reale che non avevano diritto alla successione. Il primo a ricevere il \"kabane\" Taira no Ason fu nell'889 Taira no Takamochi, nipote dell'Imperatore Kammu, che \u00e8 cos\u00ec ritenuto il fondatore della linea Kammu Heishi; a questi si aggiunsero i Ninmy\u014d Heishi, i Montoku Heishi e i K\u014dk\u014d Heishi. In realt\u00e0 gli stessi Kammu Heishi erano discendenti da due linee, perch\u00e9 Kammu aveva concesso il titolo anche al suo altro nipote Takamune-\u014d.\nUn pronipote di Takamochi, Taira no Korihira, divenne daimy\u014d della provincia di Ise. Un suo pronipote, Taira no Kiyomori, sostenne l'Imperatore Go-Shirakawa contro l'Imperatore claustrale Sutoku, sostenuto da suo padre Tadamasa, nella ribellione di H\u014dgen (1156). Pochi anni dopo la sua vittoria si schier\u00f2 contro il clan Minamoto e al fianco dell'Imperatore Nij\u014d nella ribellione di Heiji (1160); dopo questa vittoria fu nominato \"Daij\u014d-daijin\" (gran ministro dello Stato) e il clan Taira divenne il pi\u00f9 potente del Giappone.\nSua figlia Tokuno spos\u00f2 Takakura, 80\u00ba imperatore del Giappone (1169-1180). Nel 1180 Kiyomori influenz\u00f2 cos\u00ec la successione imperiale mettendo sul trono suo nipote Antoku, che era ancora un bambino; questo scaten\u00f2 la guerra Genpei, della quale Kiyomori non vide la fine, in quanto mor\u00ec nel 1181, e che il clan nel 1185 perse nella decisiva battaglia di Dan-no-ura. Il potere pass\u00f2 cos\u00ec nelle mani del clan Minamoto e in particolare del suo capo Minamoto no Yoritomo. La storia di questi anni \u00e8 narrata nello \"Heike monogatari\" (\"storia della famiglia Taira\"), un romanzo epico del XIV secolo.\nSebbene il clan Taira abbia considerevolmente perso di importanza con l'avvento del clan Minamoto, molti clan discendenti dei Kammu Heishi prosperarono; tra questi i clan H\u014dj\u014d, Chiba e Miura, che essendosi alleati con i Minamoto nella guerra Genpei ottennero posizioni di estremo rilievo nello shogunato di Kamakura, e il clan Hatakeyama, che ottenne posizioni di prestigio nello shogunato Ashikaga.\nAlbero genealogico.\nKunika (+ 935)"}
{"id": "1056675", "revid": "125368370", "url": "https://it.wikipedia.org/wiki?curid=1056675", "title": "Mimosa (astronomia)", "text": "Mimosa (Beta Crucis / \u03b2 Crucis / \u03b2 Cru), chiamata anche Becrux, \u00e8 una stella appartenente alla costellazione della Croce del Sud. Con una magnitudine apparente di 1,30 essa \u00e8 la seconda stella pi\u00f9 brillante della costellazione dopo Acrux nonch\u00e9 la ventesima stella pi\u00f9 luminosa del cielo notturno. La sua posizione marcatamente australe ne favorisce l'osservazione nell'emisfero australe, mentre gli osservatori dell'emisfero boreale risultano penalizzati. Mimosa \u00e8 in realt\u00e0 un sistema stellare composto da tre componenti: due calde e massicce stelle di classe spettrale B e una stella pre-sequenza principale, ancora in fase di formazione. La principale \u00e8 anche una variabile di tipo \u03b2 Cephei. Il sistema dista circa 290\u00a0anni luce dal Sole. Il nome della stella deriva probabilmente da quello dell'omonimo fiore.\nOsservazione.\nMimosa appare ad occhio nudo come una brillante stella azzurra, sulla chiara scia della Via Lattea australe. \u00c8 la pi\u00f9 orientale delle quattro stelle disposte a croce, che caratterizzano la costellazione della Croce del Sud: essa \u00e8 quindi, fra tali stelle, la pi\u00f9 vicina alla coppia - , dalla quale dista circa 10\u00b0. I dintorni osservativi di Mimosa sono molto interessanti: essa si trova nel cielo a meno di un grado a nordovest del famoso ammasso aperto denominato lo \"Scrigno di Gioie\", ovvero NGC 4755. Si tratta di un ammasso di circa 280 stelle concentrate entro un diametro di appena 10', che, alla distanza ipotizzata di 7600 anni luce, equivalgono a circa 14 anni luce.\nA poco pi\u00f9 di un grado a sud di Mimosa \u00e8 osservabile la celebre nebulosa Sacco di Carbone, una delle pi\u00f9 celebri nebulose oscure della volta celeste, evidentissima all'osservatore in quanto si sovrappone a una vasta zona della Via Lattea. Inoltre Mimosa dista 4\u00b0\u00a015' da Acrux, con la quale forma la coppia di stelle con magnitudine inferiore a 1,5 pi\u00f9 vicina del cielo notturno. Rimarr\u00e0 tale fino a circa l'anno 2150, quando sar\u00e0 superata dalla coppia - , che sta riducendo la sua distanza apparente.\nMimosa ha una declinazione di \u201359\u00b0. Tale posizione marcatamente meridionale implica che essa pu\u00f2 essere osservata solo da osservatori che si trovano a sud del 31\u00ba parallelo nord, il che esclude il Canada, buona parte degli Stati Uniti, l'intera Europa, l'intera Russia e buona parte della Cina. Inizia invece ad essere osservabile dall'Egitto, dal Texas, dalla Penisola Arabica, dal nord dell'India e dalla Cina del sud. D'altra parte, diventa circumpolare a partire dal 31\u00ba parallelo sud, andando verso meridione.\nIl periodo pi\u00f9 propizio per la sua osservazione nel cielo serale ricade nei mesi compresi fra gennaio e giugno; nell'emisfero australe la sua presenza sempre pi\u00f9 alta nel cielo poco dopo il tramonto indica l'inizio della stagione autunnale, mentre nelle sere invernali la stella scompare sotto l'orizzonte sud poche ore dopo il tramonto.\nA causa della precessione degli equinozi, 2500 anni fa l'astro era perfettamente visibile da quasi tutto il Mediterraneo, cosicch\u00e9 popoli come i Greci e i Romani la potevano osservare abbastanza bene, anche se bassa sull'orizzonte meridionale; la stella costituiva parte delle zampe posteriori del Centauro, come del resto l'intera costellazione della Croce del Sud, che allora non veniva considerata tale.\nAmbiente galattico e distanza.\n\u00c8 probabile che Mimosa appartenga all'associazione stellare Scorpius-Centaurus, l'associazione OB pi\u00f9 vicina alla Terra, della quale fanno parte molte delle stelle blu luminose delle costellazioni dello Scorpione, del Lupo, del Centauro e della Croce del Sud. Centinaia di stelle con massa pari o superiore a 15 masse solari sono state identificate come appartenenti a questa associazione, comprese alcune stelle (come Antares) in una fase avanzata del loro ciclo vitale; si ritiene che il numero complessivo dei membri possa arrivare a 1000-1200 astri.\nL'associazione Scorpius-Centaurus \u00e8 divisa in tre sottogruppi di stelle, chiamati \"Scorpione superiore\", \"Centauro superiore-Lupo\" e \"Centauro inferiore-Croce\". \u00c8 probabile che Mimosa faccia parte di quest'ultimo sottogruppo, che si estende nella parte sudoccidentale del Centauro e che occupa l'area di cielo visibile in direzione della Croce del Sud e della Mosca, fino a raggiungere l'estremit\u00e0 nordorientale della Carena. L'et\u00e0 delle stelle del sottogruppo varia a seconda della loro posizione: le componenti della parte nordorientale, le pi\u00f9 prossime al gruppo \"Centauro superiore-Lupo\", hanno un'et\u00e0 di circa 17 milioni di anni, mentre le componenti pi\u00f9 meridionali possiedono un'et\u00e0 inferiore, pari a circa 12 milioni di anni; ci\u00f2 rivela che i fenomeni di formazione stellare sarebbero avvenuti progressivamente in senso nord-sud. Tra i tre sottogruppi dell'associazione Sco-Cen il Centauro inferiore-Croce \u00e8 quello pi\u00f9 vicino a noi, con una distanza media di 118 parsec (circa 385 anni luce).\nQuello che suscita dubbi in merito all'effettiva appartenenza di Mimosa a questo sottogruppo \u00e8 la sua velocit\u00e0 radiale, che si discosta da quella degli altri membri dell'associazione. Tuttavia la natura di stella multipla di Mimosa falsa i dati relativi alla velocit\u00e0 radiale in quanto il moto orbitale delle componenti l'una intorno alle altre si aggiunge ad essa. Quando questo fattore sia stato preso in considerazione, la velocit\u00e0 radiale risulta pi\u00f9 compatibile con l'appartenenza al sottogruppo. Inoltre, la presenza di una stella azzurra della massa di Mimosa all'interno di un'associazione OB come quella del \"Centauro inferiore-Croce\" non pare poter essere il frutto di una coincidenza. Basandosi su un metodo che non utilizza solo le velocit\u00e0 radiali delle stelle, ma anche la loro parallasse e il loro moto proprio e utilizzando misure pi\u00f9 recenti relative a questi tre tipi di dati, Rizzuto \"et al.\" (2011) hanno assegnato Mimosa all'associazione con una probabilit\u00e0 del 73%.\nSulla base delle rilevazioni eseguite dal satellite Hipparcos, la parallasse di Mimosa \u00e8 stata calcolata in 11,17 \u00b1 0,98 milliarcosecondi, che la colloca alla distanza di 291 \u00b1 26 anni luce dalla Terra. Tale distanza \u00e8 compatibile con l'appartenenza al sottogruppo del Centauro inferiore-Croce.\nCaratteristiche fisiche.\nSebbene, al pari di molte stelle dell'emisfero australe, non sia ancora stata intensamente studiata, le caratteristiche fisiche di Mimosa sono a grandi linee note. La stella \u00e8 stata riconosciuta avere una velocit\u00e0 radiale variabile gi\u00e0 all'inizio del XX secolo e come binaria spettroscopica da Heintz (1957), che deduce un periodo orbitale di 7-8 anni. Aerts \"et al.\" (1998), basandosi su osservazioni spettroscopiche effettuate nell'arco di 13 anni, forniscono una migliore stima dei parametri orbitali della binaria. Essi deducono un periodo orbitale di 1828,0 \u00b1 2,5 giorni (poco pi\u00f9 di 5 anni), una eccentricit\u00e0 orbitale di 0,38 \u00b1 0,09, una inclinazione orbitale di 16\u00b0 e un argomento del perielio di 293\u00b0 \u00b1 9\u00b0. Il semiasse maggiore dell'orbita \u00e8 8,7 UA (circa 1,3 miliardi di km), mentre l'alta eccentricit\u00e0 porta le due componenti ad avvicinarsi fino a 5,4 UA (circa 850 milioni di km) al periastro e ad allontanarsi fino a 12 UA (circa 1,8 miliardi di km) all'afastro.\nLa principale.\nLo studio della principale \u00e8 stato facilitato dal fatto che \u00e8 stato possibile misurare il diametro angolare della stella tramite tecniche interferometriche. Utilizzando il Narrabri Stellar Intensity Interferometer, situato a Narrabri, nel Nuovo Galles del Sud, Hanbury Brown \"et al.\" (1974) hanno ottenuto un valore di 0,722 \u00b1 0,023 mas. Alla distanza calcolata da Hipparcos, ci\u00f2 corrisponde a un raggio di 6,92 R\u2299. Altre informazioni utili allo studio della primaria derivano dai suoi parametri orbitali e dalla differenza di luminosit\u00e0 con la secondaria, che \u00e8 risultata essere di 2,9 magnitudini a 443 nm. Ci\u00f2 significa che la secondaria emette a questa lunghezza d'onda l'8,5% di quanto emette la primaria. Infine, Aerts \"et al.\" (1998) calcolano una gravit\u00e0 superficiale di 3,6 \u00b1 0,1 log \"g\"; quest'ultimo dato \u00e8 importante in quanto, assieme alla misura del raggio, permette di inferire, indipendentemente dalle tracce evolutive o dai parametri orbitali, la massa dell'astro, cos\u00ec da confermare la bont\u00e0 delle misurazioni degli altri parametri stellari.\nLa migliore candidata a soddisfare tutti questi requisiti \u00e8 una stella gigante di classe spettrale B0,5III, avente una massa di 16 M\u2299, una temperatura superficiale di 27.000 \u00b1 1000 K, e una luminosit\u00e0 di 34.000 L\u2299. Utilizzando questi parametri e utilizzando le tracce evolutive di Bertelli \"et al.\" (1994), se ne deduce una et\u00e0 di 8-10 milioni di anni. Questo fa pensare che, sebbene gi\u00e0 fuoriuscita dalla sequenza principale, la stella lo sia da poco. La velocit\u00e0 di rotazione proiettata della stella (\"v\" \u00d7 sin \"i\") \u00e8 stata stimata essere 35\u00a0km/s. Poich\u00e9 le binarie con un asse maggiore inferiore alle 10 UA hanno assi di rotazione tendenzialmente perpendicolari al loro piano orbitale, si pu\u00f2 supporre che \"i\" sia compreso fra 15\u00b0 e 20\u00b0; ci\u00f2 implica che la velocit\u00e0 di rotazione sia circa 120\u00a0km/s. Dato il raggio della stella, se ne deduce un periodo di rotazione di circa 3,6 giorni.\nLe propriet\u00e0 del vento stellare della principale non sono ancora ben conosciute, ma sulla base di modelli teorici si pu\u00f2 prevedere una perdita di massa di 10\u22128 M\u2609 per anno e una velocit\u00e0 di 2000\u00a0km/s. Si tratta di una massa circa mezzo milione di volte superiore a quella che il Sole perde ogni anno a causa del vento solare. Il vento stellare dell'astro \u00e8 stato studiato nella banda dei raggi X mediante il telescopio spaziale Chandra. Ci\u00f2 ha permesso di individuare nel vento due componenti ad alta temperatura, una, pi\u00f9 forte, a 2,5 milioni di K, l'altra, pi\u00f9 debole, a 6,5 milioni di K, ma non sono stati individuati altri segni tipici di shock a cui i venti molto rapidi delle stelle di classe spettrale O e delle prime sottoclassi della classe B vanno incontro. Inoltre l'emissione di raggi X presenta una variabilit\u00e0 poco accentuata. Ci\u00f2 farebbe pensare a velocit\u00e0 inferiori a quanto previsto dai modelli teorici.\nLa principale di Mimosa \u00e8 stata riconosciuta come variabile \u03b2 Cephei fin dal 1938. Le variabili \u03b2 Cephei sono stelle di classe spettrale B0-B2 III-V, aventi una massa compresa fra 10 e 20 M\u2609, che variano la loro luminosit\u00e0 di qualche centesimo di magnitudine in periodi compresi fra 0,1 e 0,3 giorni. Le variazioni sono dovute a pulsazioni della superficie della stella. Dal 1938 si sono succeduti vari tentativi volti a determinare il periodo di variazione della principale di Mimosa con risultati inizialmente molto discordanti fra loro: Pagel (1956) suggerisce un periodo di 0,16047 giorni, van Hoof (1962) un periodo di 0,236507 giorni e Shobbrook (1979) un periodo di 0,19120 giorni; Cuypers (1983) ripropone il periodo di Shobbrook correggendolo in 0,1911846 giorni. Aerts \"et al.\" (1998), lo studio pi\u00f9 moderno finora pubblicato sulle variazioni della velocit\u00e0 radiale di Mimosa, individua tre periodi di variazione che si sovrappongono fra loro: il primo, vicino a quello gi\u00e0 individuato da Shobbrook e Cuypers, \u00e8 di 0,191184600 giorni (corrispondenti a 5,2305468 cicli per giorno); il secondo \u00e8 di 0,167822 giorni e il terzo \u00e8 di 0,182743 giorni. Le variazioni sono dovute a pulsazioni non radiali della stella aventi modi complessi. Probabilmente questo complicato profilo di variazioni dipende anche dalle interazioni della principale con la secondaria. Osservazioni fotometriche effettuate tramite il telescopio spaziale WIRE nel 2002 hanno permesso di confermare le osservazioni spettroscopiche di Aerts \"et al.\" (1998): Mimosa infatti presenta variazioni di luminosit\u00e0 che coincidono con i tre periodi individuati da questi studiosi nelle velocit\u00e0 radiali della stella. L'ampiezza delle variazioni \u00e8 molto piccola: 3 millimagnitudini per il primo periodo, 2,7 per il secondo e 0,6 per il terzo.\nLa secondaria.\nLe caratteristiche della secondaria di Mimosa sono molto meno conosciute di quelle della primaria. Si tratta probabilmente di una stella azzurra di sequenza principale di classe spettrale B2V, avente una temperatura superficiale compresa fra 22.000 e 23.000 K e una massa di 10 M\u2609. Poich\u00e9 emette l'8,5% della radiazione della primaria, la sua luminosit\u00e0 si dovrebbe aggirare intorno ai 2850 L\u2609.\nLa terza componente.\nOsservando Mimosa mediante il telescopio spaziale Chandra, Cohen \"et al.\" (2008) hanno scoperto una terza componente del sistema collocata a 4 arcosecondi dalla principale. Bench\u00e9 non rilevabile alle altre lunghezze d'onda, tale componente \u00e8 molto luminosa ai raggi X, dove emette circa un terzo di quanto emesso dalla principale. Inoltre l'analisi spettrale ha permesso di rilevare che la fonte di tali raggi X ha componenti con temperature comprese fra 6,2 e 24 milioni di K, molto pi\u00f9 elevate di quelle raggiunte dal vento stellare della principale. Infine tale fonte di raggi X \u00e8 variabile, molto pi\u00f9 di quanto non lo sia la principale a questa lunghezza d'onda.\nCohen \"et al.\" (2008) ipotizzano che la fonte dei raggi X sia identificabile con una stella pre-sequenza principale di piccola massa, probabilmente di classe spettrale K. Se questa ipotesi \u00e8 corretta, essa \u00e8 12 magnitudini meno luminosa della principale, il che spiegherebbe l'impossibilit\u00e0 di osservarla nella banda del visibile, dato che essa viene completamente sovrastata dalla sua potente compagna. La terza componente \u00e8 distante 430 UA (circa 65 miliardi di km) dalla coppia centrale del sistema, attorno alla quale orbita con un periodo di almeno 1000 anni.\nIl Washington Double Star Catalog riporta l'esistenza di altre due compagne ottiche di Mimosa, chiamate ' e ' e che si trovavano nel 2000 a 42 e 372 arcosecondi dalla principale. Esse hanno rispettivamente magnitudine 11,40 e 7,17. Quasi certamente, tuttavia, esse non sono legate fisicamente alle tre componenti sopra descritte.\nEtimologia e cultura.\nL'origine del nome \"Mimosa\" non \u00e8 del tutto chiara. Esso probabilmente deriva da quello dell'omonimo fiore. Alternativamente, potrebbe derivare dal latino \"mimus\", che significa \"attore\". Invece il nome \"Becrux\" non \u00e8 altro che la contrazione dei termini (Be)ta Crux(-is), cos\u00ec come per Acrux, Gacrux e Decrux.\nIn cinese l'asterismo costituito da , , e \u00e8 chiamato (Sh\u00ed Z\u00ec Ji\u00e0), che significa \"Croce\". Tale nome fu coniato dagli astronomi cinesi, alla fine della dinastia Ming, basandosi su carte astronomiche occidentali. Essi di conseguenza chiamarono (Sh\u00ed Z\u00ec Ji\u00e0 s\u0101n), che significa \"la terza stella della Croce\".\nMimosa \u00e8 rappresentata nella bandiera dell'Australia, in quella della Nuova Zelanda e in quella della Papua Nuova Guinea, assieme alle altre quattro stelle brillanti della Croce del Sud; si ritrova anche nella bandiera del Brasile, rappresentata assieme ad altre 26 stelle, ciascuna delle quali rappresenta uno stato confederato. Beta Crucis rappresenta in particolare lo stato di Rio de Janeiro."}
{"id": "1056677", "revid": "1543377", "url": "https://it.wikipedia.org/wiki?curid=1056677", "title": "Shark - Rosso nell'oceano", "text": "Shark - Rosso nell'oceano \u00e8 un film del 1984 diretto da Lamberto Bava. Bava firm\u00f2 la regia del film con lo pseudonimo John Old Jr. Il soggetto del film \u00e8 stato scritto da Luigi Cozzi e da Luciano e Sergio Martino, mentre la sceneggiatura da Gianfranco Clerici e Dardano Sacchetti. Tra gli interpretati, figurano Michael Sopkiw, Valentine Monnier, Gianni Garko, accreditato come John Garko, William Berger e Iris Peynado. Il film \u00e8 stato distribuito nel circuito cinematografico italiano il 7 settembre 1984.\nLa sceneggiatura del film tratta la storia di un gruppo di persone, formato da una biologa, un addestratore di delfini, uno sceriffo e un ittiologo, che cerca di fermare un terribile mostro marino che divora bagnanti e pescatori. Il mostro, un ibrido fra un Dunkleosteus e un polpo \u00e8 un antenato dello squalo capace di rigenerarsi grazie alle sue stesse cellule. Il gruppo scoprir\u00e0 che la creatura \u00e8 frutto di esperimenti illegali e, dopo aver arrestato i responsabili, la creatura verr\u00e0 intrappolata e uccisa dando fuoco agli ettolitri di carburante versati nella baia.\nIl film \u00e8 un mockbuster italiano del film \"Lo squalo\", il film del 1975 diretto da Steven Spielberg, ovvero appartiene a quel genere di film che cercando di cavalcare l'onda di una pellicola che precedentemente ha riscosso un notevole successo, anche se la trama del film non ha niente a che vedere con quella de \"Lo squalo\". \"Shark - Rosso nell'oceano\" venne accolto da recensioni mediocri sia in Italia che in America. Fu criticato per il basso budget, per lo scadente risultato e per voler guadagnare sul film \"Lo squalo\", anche se la regia di Bava venne lodata. In Italia il film ottenne un modesto successo al botteghino e venne distribuito anche in altri paesi, sia europei che americani.\nTrama.\nDalle spiagge della Florida emergono cadaveri dilaniati e barche senza conducenti. Lo sceriffo Gordon incarica Stella e Bob, due ittiologi, di fare le prime ricerche e, poich\u00e9 servono al loro natante delle apparecchiature speciali, Peter, un elettronico, gliele mette a punto, onde localizzare l'animale; inoltre con loro vengono la sua fidanzata e un biologo, tutti desiderosi di catturare l'animale vivo. Il gruppo di scienziati parte in concorrenza con la guardia costiera decisa ad arrivare prima sul mostro e ucciderlo senza troppi complimenti. Ma la barca di Bob \u00e8 assalita ed egli stesso \u00e8 ucciso: a malapena riesce a salvarsi Janet, una paleontologa che, con un fortunato colpo di accetta, recupera un pezzo di tentacolo.\nUn istituto per le ricerche marine viene ora incaricato di studiare il reperto. Intanto a terra un brutale killer uccide varie donne su ordine di un misterioso personaggio legato in qualche modo ad un altrettanto oscuro centro di ricerche che prende parte alla caccia allo squalo avvalendosi di un computer dalle straordinarie qualit\u00e0. West, che dirige l'Istituto e che \u00e8, ovviamente, interessato alla scoperta, si batte peraltro, insieme al suo assistente Davis, il cattivo di turno: \u00e8 lui che ha creato in laboratorio la terribile creatura e che spera di usarla per piani pazzeschi. West scopre la macchinazione, ma ad un tempo si rende conto che l'animale ha la eccezionale capacit\u00e0 di riprodursi da solo, talch\u00e9 qualsiasi arma possa colpirlo o mutilarlo, non farebbe che provocare una terrificante proliferazione. Una sorpresa, tuttavia, attende gli scienziati: mentre il mostro conta milioni di anni, le sue cellule sono assurdamente giovani. Responsabile delle stragi \u00e8 un mostro marino preistorico, antenato dello squalo ed ibrido fra un Dunkleosteus e un polpo, oltre ad essere capace di rigenerarsi dalle sue cellule.\nIl mostro \u00e8 stato creato dal dottor Davis per conto di un progetto top secret di una multinazionale. La stessa multinazionale paga un sinistro uomo per uccidere chi si interessa al progetto e a sabotarne gli sforzi. \nIn seguito appare chiaro che il mostro marino non \u00e8 uno squalo ma un suo lontanissimo antenato ancora pi\u00f9 terribile, fossilizzato e misteriosamente richiamato in vita, che qualcuno dal centro di ricerche vuole proteggere ad ogni costo. Dotato di cellule autorigenerantl, la creatura se fatta esplodere con una mina si riprodurrebbe invadendo tutti gli oceani in pochi giorni. Dopo che il dottor Davis viene arrestato e il sinistro uomo ucciso dal mostro, la creatura verr\u00e0 intrappolata e uccisa dando fuoco agli ettolitri di carburante versati nella baia. Solo il fuoco pu\u00f2 eliminarlo. Tutti d'accordo - scienziati e Polizia - il mostro viene attirato con uno stratagemma su di un fondale (l'elettronico predispone uno speciale marchingegno, trainando in mare un apparecchio con voce da mostro-femmina, registrata): dopo di che gli agenti circondano l'animale, versano ettolitri di benzina in acqua e gli danno fuoco, riuscendo ad uccidere la creatura. Davis e la sua complice amica dovranno pagare il fio delle loro trame.\nProduzione.\nL'idea di creare il film venne ai fratelli Sergio e Luciano Martino, i quali chiesero a Luigi Cozzi di scrivere e dirigere un film come \"Lo squalo\" e di ambientarlo nella citt\u00e0 di Venezia. Cozzi scrisse un trattamento intitolato \"Fauci divoratrici\" che comprendeva tutto il film e i due fratelli inizialmente lo approvarono. Sergio Martino, che ricopriva anche il ruolo di produttore, decise momentaneamente di abbandonare il progetto per mettersi a fare un altro film, e anche suo fratello decise di sospendere il progetto. Qualche mese dopo Sergio Martino riprese in mano la sceneggiatura, e decise di realizzare il film con un budget molto ristretto.\nCozzi dovette riscrivere una versione pi\u00f9 semplice della prima sceneggiatura, ispirandosi anche al romanzo \"L'incubo sul fondo\" scritto da Murray Leinster e pubblicato su Urania e con una piccola integrazione finale aggiunta da Dardano Sacchetti. A Luciano Martino il trattamento finale di Cozzi piacque, e ne affid\u00f2 la produzione a Mino Loy, il quale scelse come regista il suo amico Lamberto Bava. Bava durante un'intervista confess\u00f2 che si ispir\u00f2 al film di Spielberg, ma che non il suo non era una copia del film e aggiunse che \u00abse prendo delle cose, le prendo sempre come strizzatina d'occhio, proprio per simpatia.\u00bb. Oltre al film \"Lo squalo\" il regista si ispir\u00f2 anche a \"L'isola degli uomini pesce\" del regista Sergio Martino. Molte risorse e siti internet hanno indicato che Sergio Martino abbia diretto parte del film, anche se l'attore Michael Sopkiw ha riferito in una intervista che Martino non era presente durante le riprese. Lamberto Bava firm\u00f2 la regia con lo pseudonimo John Old Jr. e dichiar\u00f2 che us\u00f2 lo pseudonimo perch\u00e9 il film non lo convinceva molto. Lo stesso pseudonimo venne usato da suo padre Mario Bava in varie occasioni.\nSecondo Bava \u00abLa sceneggiatura non era poi male ma troppo pretenziosa da realizzare coi nostri mezzi, cos\u00ec mi venne l'idea di salvare capra e cavoli aggiungendoci un po' di mistero e intreccio giallo invece che puntare sugli effetti speciali, che poi non erano cos\u00ec speciali.\u00bb La produzione del film fece costruire un mostro fisso, a grandezza naturale, che Bava ricordava come \u00abingovernabile\u00bb. Dato che il mostro grande non era facile da usare Bava riusc\u00ec a costruire da solo due piccoli mostri, che vennero usati maggiormente, mentre il mostro grande venne utilizzato pochissimo. Nel film Bava cerc\u00f2 di mostrare \u00abil mostro il meno possibile, come se fosse l'assassino in un film giallo.\u00bb Le riprese del film avvennero nello stato americano della Florida e nel Parco nazionale delle Everglades (Everglades, Long Key), nell'arcipelago delle Florida Keys, e nelle citt\u00e0 di Key West e Marathon.\nBava durante la lavorazione del film dovette lavorare con un cast composto da persone proveniente da tre differenti paesi che parlavano lingue diverse e con una troupe cinematografica formata da italiani e americani. Bava ricord\u00f2 in un'intervista che gli attori erano per l'80% americani e che il ministero italiano imponeva di usare una parte di personale tecnico-artistico italiano se il film era anche di nazionalit\u00e0 italiana. Durante le riprese la troupe italiana ebbe una crisi, perch\u00e9 si avvicinava l'estate e volevano tornare dai loro familiari per le vacanze. Il cast e la troupe avevano lavorato consecutivamente per tredici giorni in condizioni avverse e sia il cast che Bava erano oramai esausti. Dopo questo episodio i produttori diedero a tutti un giorno di riposo, anche se erano obbligati a concederlo da contratto.\nDistribuzione.\nDate di uscita.\nLe date di uscita internazionali nel corso degli anni sono state:\nCensura.\nIl film fu approvato dalla censura il 5 settembre, 1984, con il visto 80045 e venne etichettato per tutti. In Australia e negli Stati Uniti \u00e8 passato con R, che viene usato per contraddistinguere i film con violenza, gore e che utilizzano linguaggio scurrile. In Europa invece venne vietato ai minori di 18 anni nella Germania Ovest, a quelli di 13 anni in Spagna, mentre in Norvegia venne vietato ai minori di 16 anni durante l'anteprima video. Nelle Filippine infine venne vietato ai minori di 13 anni.\nAccoglienza.\nIncasso.\nL'anteprima del film avvenne a Torino al cinema Nazionale il 7 settembre, 1984. Il quotidiano \"Stampa Sera\" dopo la prima del film gli dedic\u00f2 nella sezione della cultura un paragrafo, scrivendo una breve recensione e aggiungendo che \u00abfare un film del filone 'squalo' e accontentarsi di effetti speciali scadentissimi equivale a candidarsi al sicuro insuccesso di pubblico.\u00bb\nIl film invece risult\u00f2 un successo, incassando circa 418 milioni di lire, senza per\u00f2 riuscire a inserirsi nella classifica italiana dei 100 maggiori incassi della stagione 1984/1985. In Spagna il film attir\u00f2 116.000 spettatori e il film guadagn\u00f2 25.702.444 peseta (circa 154.834,04 euro). Il film d'altra parte inoltre ottenne buoni incassi anche a livello internazionale, segno che il genere delle creature acquatiche attirava ancora pubblico nelle sale cinematografiche.\nCritica.\nIl film ricevette recensioni negative da parte della critica cinematografica italiana. Nel sito Internet Movie Database, il film \u00e8 entrato nel 2007 nella \"Bottom 100\", la classifica che raggruppa tutti i film con le peggiori valutazioni date dagli utenti del sito. Il film dopo aver occupato l'ottantatreesima posizione, \u00e8 uscito dalla classica.\nEdizioni home video.\nLa VHS del film venne distribuita in Italia nel 1984 dalla Magnum 3B; questa edizione non \u00e8 attualmente disponibile nel formato DVD. Negli Stati Uniti il film venne distribuito lo stesso anno col titolo \"Devil Fish\" dalla Vidmark Entertainment. Anche in America il DVD del film non \u00e8 ancora disponibile, anche se ne esistono molte versioni bootleg e alcune edizioni estere presentato l'audio in inglese. Una delle versioni bootleg americane \u00e8 quella edita dalla piccola casa di produzione DVD Rulers specializzata nel distribuire film rari sugli squali. Questa edizione \u00e8 l'unica che ha dei contenuti speciali, ovvero il trailer del film.\nIl primo paese che ha distribuito il film in versione DVD \u00e8 stato il Giappone, il 22 dicembre 2000 da parte della Creative Axa, col titolo \"Jaws Attack 2\". Il film \u00e8 stato presentato come sequel del film \"La notte degli squali\", rititolato anch'esso \"Jaws Attack\". Oltre al Giappone l'altro paese che ha distribuito ufficialmente il film in DVD \u00e8 la Germania, in cui \u00e8 stato reso disponibile da tre case produttrici: dalla Astro Distribution il 18 marzo 2002, dalla Marketing Film il 29 agosto 2002 (entrambe col titolo \"Monster Shark\") e dalla Starmedia Home Entertainment, il 25 aprile 2007, col titolo \"Der Monster-Hai\".\n\"Mystery Science Theater 3000\".\n\"Shark - Rosso nell'oceano\" venne mostrato durante la nona stagione del programma \"Mystery Science Theater 3000\", una serie televisiva statunitense. Nella serie, il protagonista Mike Nelson e i suoi due amici robot Crow T. Robot e Tom Servo, sono intrappolati in un satellite e vengono costretti da uno scienziato pazzo a guardare continuamente brutti film per un esperimento scientifico. \"Shark - Rosso nell'oceano\" \u00e8 l'undicesimo episodio della nona serie e venne mandato in onda su Sci Fi Channel (ora Syfy) il 15 agosto 1998.\n\"Shark - Rosso nell'oceano\", insieme a \"Robot monster\", \"Bride of the Monster\" e \"Devil Doll\" \u00e8 stato incluso nel DVD box-set \"Mystery Science Theater 3000: Volume XIX\".\nRemake.\nCirca vent'anni dopo la realizzazione di \"Shark - Rosso nell'oceano\", Roger Corman il noto produttore statunitense di B-movie ha prodotto il film \"Sharktopus\", che sarebbe un remake non dichiarato del film di Bava. Nel film un gruppo di scienziati creano una creatura con la testa di uno squalo e i tentacoli di un polpo per scopi militari. La creatura per\u00f2 riesce a liberarsi e ad attaccare numerosi bagnanti in tutto il Messico. Sulle sue tracce si mettono due squadre: la prima \u00e8 formata dallo scienziato malvagio, sua figlia e un cacciatore di squali, la seconda schiera da una giornalista e un addetto alla cinepresa. Dopo che lo squalo riesce ad adattarsi alla terra, la prima squadra riuscir\u00e0 ad ucciderlo usando una bomba, che ridurr\u00e0 lo Sharktopus in mille pezzi.\nIl film diretto da Declan O'Brien include tra i protagonisti Eric Roberts, Kerem Bursin e Sara Malakul Lane ed \u00e8 stato mandato in onda dal canale televisivo Syfy il 25 settembre 2010, e successivamente \u00e8 stato pubblicato in DVD e Blu-ray, anche se in Italia non \u00e8 stato ancora pubblicato. Durante la sua prima messa in onda, nel giorno di sabato il film ha attirato due milioni e mezzo di spettatori, diventando il film prodotto dal canale Syfy pi\u00f9 guardato durante il mese di settembre. Il film ha ricevuto recensioni sfavorevoli e sul sito Rotten Tomatoes ha una percentuale del 50% basata su sei recensioni.\nIl film ha avuto un sequel prodotto dallo stesso Corman, inizialmente noto con il titolo provvisorio di \"Sharktopus 2\", ma successivamente l'idea di far apparire un unico mostro venne abbandonata, e nacque un crossover dal titolo \"Sharktopus vs Pteracuda\", dove il figlio dello squalo-polpo affronta una creatura marina forte quanto lui ibrido tra un barracuda e uno pteranodonte, frutto di esperimenti scientifici. \u00c8 stato trasmesso in televisione per la prima volta il 2 agosto dello stesso anno. Un terzo capitolo era previsto ad uscire nello stesso anno col titolo \"Sharktopus vs Mermantula\", dove l'ennesimo ibrido sarebbe stato una fusione tra una tarantola e un tritone. Nel 2015 \u00e8 invece uscito \"Sharktopus vs Whalewolf\", dove lo Sharktopus affronta un ibrido orca-lupo."}
{"id": "1056678", "revid": "767487", "url": "https://it.wikipedia.org/wiki?curid=1056678", "title": "Monte Pelio", "text": "Il monte Pelio (Greco moderno \u03a0\u03ae\u03bb\u03b9\u03bf, Greco antico \u03a0\u03ae\u03bb\u03b9\u03bf\u03bd) \u00e8 una montagna nel sud est della Tessaglia, nella Grecia centrale, che forma una penisola ad uncino tra il Golfo Pagaseo e il Mare Egeo.\nNella mitologia greca il monte Pelio (che prende il nome dal mitico padre di Achille, Peleo) era la terra di origine di Chirone il centauro, tutore di molti antichi eroi greci, come Giasone, Achille, Teseo e Eracle. Quando i giganti Oto e Efialte tentarono di dare l'assalto all'Olimpo, presero il monte Pelio, sovrapponendolo al monte Ossa. I nomi di questi due monti divennero proverbiali nelle allusioni per qualche enorme, ma infruttuoso tentativo.\nAttualmente il monte \u00e8 interamente ricoperto di foreste ed \u00e8 un'attrazione turistica: il monte ha percorsi e camminamenti. \u00c8 parte della prefettura di Magnesia e comprende 24 villaggi, tra i quali quello costiero di Ntamouchar\u012b.\nInfluenza culturale.\nAl Pelio \u00e8 stato intitolato il Pelion Chasma su Mimante."}
{"id": "1056680", "revid": "79968", "url": "https://it.wikipedia.org/wiki?curid=1056680", "title": "Elektra (casa discografica)", "text": ""}
{"id": "1056683", "revid": "99067", "url": "https://it.wikipedia.org/wiki?curid=1056683", "title": "EyeeOS", "text": ""}
{"id": "1056685", "revid": "63716", "url": "https://it.wikipedia.org/wiki?curid=1056685", "title": "Taira", "text": ""}
{"id": "1056699", "revid": "767487", "url": "https://it.wikipedia.org/wiki?curid=1056699", "title": "Golfo Pagaseo", "text": "Il golfo Pagaseo (Greco moderno \u03a0\u03b1\u03b3\u03b1\u03c3\u03b7\u03c4\u03b9\u03ba\u03cc\u03c2 \u03ba\u03cc\u03bb\u03c0\u03bf\u03c2, Pagastik\u00f3s k\u00f3lpos; 39\u00b013\u2032N 23\u00b000\u2032E) \u00e8 un golfo (massima profondit\u00e0 102 metri) nella prefettura di Magnesia (Grecia centrale), formato dalla penisola del monte Pelio. \u00c8 collegato con il mare euboico (parte del mare Egeo), e il passaggio tra questi due specchi d'acqua \u00e8 di circa 4 km.\nIl porto principale \u00e8 Volos. Il golfo prende il nome dalla antica citt\u00e0 di Pagase.\nCitt\u00e0 sul golfo.\nIn ordine orario:"}
{"id": "1056703", "revid": "128334", "url": "https://it.wikipedia.org/wiki?curid=1056703", "title": "Senio e Ascanio", "text": "I gemelli Senio (o Seno) e Ascanio (o Aschio) erano, secondo la leggenda altomedievale senese, i figli di Remo, gemello di Romolo. La leggenda vuole che i due fratelli siano scappati al di l\u00e0 del Tevere per sfuggire allo zio, che, dopo il fratello, avrebbe voluto uccidere anche i nipoti. Inizialmente si sarebbero diretti verso il tempio del Dio Giano, nella zona dell'odierno Gianicolo. Sarebbero poi fuggiti da Roma e scappati a nord verso l'Etruria, dove avrebbero fondato la citt\u00e0 di Siena, portandosi dietro il simbolo della Lupa capitolina, che per questo motivo \u00e8 divenuta il simbolo di Siena come Lupa senese. I due fratelli fondarono inizialmente tre fortificazioni sui tre colli che avrebbero poi in seguito formato la citt\u00e0, per potersi difendere dall'assedio di Montorio e Camelio, emissari mandati da Roma dallo zio Romolo.\nIl nome di Siena deriverebbe da Senio, mentre il fratello avrebbe dato nome al vicino centro di Asciano."}
{"id": "1056708", "revid": "1272592", "url": "https://it.wikipedia.org/wiki?curid=1056708", "title": "Castelluccio (Castel San Giorgio)", "text": "Castelluccio \u00e8 una delle 11 frazioni pi\u00f9 popolate del comune di Castel San Giorgio in provincia di Salerno; ha circa 3500 abitanti.\nGeografia fisica.\nCastelluccio si trova nella parte sud-est del territorio comunale ed \u00e8 urbanisticamente connessa sia a Lanzara - Fimiani che a Trivio.I suoi caratteristici e pittoreschi rioni ('a rete e zunzul - abbasc 'o pont - 'a rete e nuce - ncopp 'o Pennin - ncopp 'o cunnuttul - 'a rete Casa Puzz - ncopp 'o munticiello [nome antico del paese]) si succedono in rapporto di continuit\u00e0 fra loro, snodandosi alla base della Collina su cui si erge la Chiesetta della SS. Annunziata, dando forma ad un importante centro storico di Castel San Giorgio.\nEconomia.\nL'economia si basa in piccola parte sull'agricoltura, vanta grande industria dolciaria di surgelato, aziende EDILI e piccoli artigiani [fotografi; calzolai; barbiere; imbianchini; ricamatrici e sarte]. Considerevole \u00e8 il commercio al dettaglio, alimentari, detersivi, bar, abbigliamento e bijotterie. Anche se c'\u00e8 ancora tanto da fare, \u00e8 una localit\u00e0 ben fornita ed attrezzata.\nSociet\u00e0, tradizioni e folclore.\nManifestazioni folcloristiche.\nNel mese di luglio si svolge la cosiddetta \"Festa dell'orto\", una manifestazione enogastronomica che consiste nella degustazione del piatto tipico, in altre parole i fusilli \"ai frutti dell'orto\" fatti a mano dalle massaie del paese, oltre alle salsicce alla brace, le \"frittelle di fiori di zucca\" (in gergo locale, \"pizzelle e'sciurilli\"), e la grigliata di verdure del luogo. I dolci, la \"Torta Cinque Tazze\" tipico prodotto della ricorrenza pasquale. Ad animare la manifestazione, musica leggera e canti popolari dell'Agro Nocerino Sarnese, ed una Fiera dell'antiquariato e dell'artigianato locale.\nManifestazioni religiose.\nIl 25 marzo si svolge la solennit\u00e0 dell'Annunciazione della Beata Vergine. Sin dal mattino i fedeli si recano in Chiesa per onorare il simulacro della Vergine e rinnovare un'antica tradizione, la cosiddetta \"\"Recita delle 100 Croci\". Il testo della recita \u00e8: \"Favez nemic fatt arrass, cient miglie e cient pass. Oggi \u00e8 juorn ra Vergine Maria, me facc 100 crocie e me rico 100 Ave Maria\"\" (tradotto: \"Falso nemico allontanati, cento miglia e cento passi. Oggi \u00e8 il giorno della Vergine Maria, mi faccio 100 croci e dico 100 Ave Maria \" (Ogni volta che si ripete questa invocazione ci si fa il segno della croce e si recita L'Ave Maria).\nNella quarta domenica di agosto, invece, al mattino c'\u00e8 l'arrivo della banda che esegue un brano, la cosiddetta \"Diana\" in onore della Madonna. Alle 09:00 vi \u00e8 la prima Messa celebrata in Chiesa dopodich\u00e9 la statua viene portata in spalla dalla collina dove \u00e8 situata la Chiesa, al centro della frazione Castelluccio che per l'occasione \u00e8 addobbato a festa. Cos\u00ec viene celebrata la Santa Messa solenne dopodich\u00e9 alle 12:30 vi \u00e8 il tradizionale \"Canto degli Angeli\". Quattro ragazze, vestite da angeli, intonano un antico motivo invocante Maria SS.Annunziata affinch\u00e9 elargisca a tutti le Grazie di Dio. Dopo il canto la statua viene riportata in chiesa da dove intorno alle 18:00 riparte la processione che vede coinvolta l'intera cittadinanza, le autorit\u00e0 civili e militari. Tra tutte spiccano la \"Confraternita S.Biagio\" e l'\"Associazione Fratellanza SS.Annunziata\" in grande uniforme.\nCasa dell'Acqua.\nIl 3 giugno 2013 \u00e8 stata installata nella frazione, adiacente alla scuola dell\u2019infanzia Grimaldi, la prima casa dell'acqua d'Italia con tre erogatori, naturale, gassata e leggermente frizzante.\nSport.\nLa squadra locale di calcio \u00e8 la \"SS. Annunziata Virtus\" che attualmente milita nel campionato di terza categoria."}
{"id": "1056709", "revid": "173469", "url": "https://it.wikipedia.org/wiki?curid=1056709", "title": "Federico Guglielmo IV di Prussia", "text": "Biografia.\nI primi anni.\nFederico Guglielmo venne educato a Potsdam da tutori privati, molti dei quali, membri della Reale Accademia delle Scienze di Berlino, avevano fatto esperienze civili di rilievo, come per esempio Friedrich Ancillon, lo storico Barthold Georg Niebuhr e il giurista Friedrich Carl von Savigny. Egli ebbe anche un'educazione di tipo militare che coltiv\u00f2 direttamente sul campo di battaglia grazie agli scontri con la Francia di Napoleone Bonaparte, ai quali prese parte nel 1814, pur mostrandosi indifferente al mestiere delle armi tanto caro a molti dei suoi antenati.\nLa sua personalit\u00e0 artistica lo portava invece a interessarsi di architettura e giardinaggio paesaggistico, distinguendosi per essere divenuto patrono di molti artisti tedeschi del suo tempo, incluso l'architetto Karl Friedrich Schinkel. Nonostante la differenza di religione e a seguito di lunghe trattative diplomatiche, egli spos\u00f2 Elisabetta Ludovica di Baviera nel 1823, ma la coppia non ebbe figli, probabilmente per l'impotenza del sovrano diagnosticata dal medico Christoph Wilhelm Hufeland.\nCome cultore del Romanticismo, promosse le arti tedesche e fu patrono di altri artisti prestigiosi, nutrendo un particolare interesse per il Medioevo: era affascinato dal passato tedesco in quella che gli sembrava la sua forma pi\u00f9 mirabile, il Sacro Romano Impero.\nNel 1815, a soli vent'anni, quando era ancora principe ereditario, fece una proposta di costituzione per lo stato, che per\u00f2 non venne mai applicata, dal momento che la maggior parte dell'aristocrazia intendeva mantenere il proprio consolidato potere. Egli si schier\u00f2 d'altro canto contro la liberalizzazione e l'unificazione della Germania, preferendo permettere all'Austria di rimanere la principale delle potenze dell'area tedesca.\nL'ascesa al trono.\nAlla morte del padre, egli ascese al trono prussiano. Decise tuttavia di dare un tono diverso alla politica reazionaria inaugurata dal genitore defunto, diminuendo la censura sulla stampa e promettendo a un certo punto l'entrata in vigore di una costituzione, ma si rifiut\u00f2 paradossalmente di avallare un'assemblea popolare legislativa, preferendo lavorare di concerto con l'aristocrazia in gruppi di lavoro locali nelle varie regioni del Regno di Prussia. Malgrado fosse un devoto luterano, i suoi sentimenti romantici lo posero in contrasto nella citt\u00e0 di Colonia per aver liberato dalla prigionia Clemente Augusto di Droste-Vischering, arcivescovo di quella citt\u00e0, e per l'aver contribuito alla costruzione della Cattedrale di Colonia, una citt\u00e0 nota per la sua propensione al romanticismo.\nNel 1844 egli partecip\u00f2 personalmente alla cerimonia d'inaugurazione della stessa cattedrale, divenendo il primo monarca di Prussia a fare il proprio ingresso in una cattedrale cattolica. Tornando sul piano politico, nel 1847 venne infine obbligato a convocare un'assemblea nazionale, che per\u00f2 non fu mai un vero e proprio corpo rappresentativo, ma pi\u00f9 che altro una \"dieta unita\" che comprendeva tutte le province dello stato, che avevano propri diritti di tassazione.\nMostr\u00f2 una certa propensione a venire incontro alle richieste degli esponenti moti rivoluzionari del 1848 in Prussia; in ci\u00f2, non condivideva appieno la politica rigida del padre, alla quale si riavvicin\u00f2 comunque in seguito. Quando anche in Prussia scoppi\u00f2 la rivoluzione nel marzo del 1848, il re inizialmente tent\u00f2 di reprimerla con la forza, ma successivamente richiam\u00f2 le proprie truppe e si pose alla testa del movimento il 19 marzo di quello stesso anno. Egli form\u00f2 cos\u00ec un governo di stampo liberale e diede alla luce la costituzione tanto attesa dalla Prussia. Quando per\u00f2 il suo trono fu nuovamente al sicuro da opposizioni, rioccup\u00f2 Berlino con la forza e ristabil\u00ec l'ordine precedente.\nEgli a ogni modo aveva cambiato il proprio concetto di unificazione della Germania, il che spinse il Parlamento di Francoforte a offrirgli la corona dell'Impero tedesco il 3 aprile 1849, onore che egli rifiut\u00f2 per l'eccessivo peso che essa avrebbe rappresentato in un periodo cos\u00ec incerto e non volendo soprattutto attirarsi le ire dell'Impero Austriaco. Essendo un tradizionalista reazionario, si pronunci\u00f2 contro i borghesi che volevano rendergli la corona sostenendo che egli non aveva nulla da chiedere n\u00e9 da ricevere da una massa di bottegai.\nSotto l'aspetto della politica interna, egli fond\u00f2 una nuova costituzione che divideva finalmente il governo in due camere: quella alta formata da aristocratici ed eletta dalla camera legislativa, quella bassa composta dai tassati, suddivisi per fasce di tassazione. Non venne mai concesso il suffragio universale. La costituzione, inoltre, riservava al re il privilegio di eleggere tutti i ministri, ristabilendo anche le diete provinciali e ponendo a capo dell'esercito sempre il monarca. Tale costituzione rimase in vigore sino alla dissoluzione del regno nel 1918.\nGli ultimi anni.\nNel 1857 il sovrano fu colpito da una paralisi che interess\u00f2 la met\u00e0 sinistra del suo corpo e incise anche sulle sue capacit\u00e0 mentali. Suo fratello Guglielmo divenne reggente per lui sino alla sua morte, avvenuta nel 1861, quando lo stesso Guglielmo succedette al trono, in quanto Federico Guglielmo non aveva avuto figli dal proprio matrimonio.&lt;br&gt;In accordo con le sue istruzioni testamentarie del 1854, Federico Guglielmo IV venne sepolto nella cripta sotto l'altare della \"Friedenskirche\" a Potsdam"}
{"id": "1056712", "revid": "1876595", "url": "https://it.wikipedia.org/wiki?curid=1056712", "title": "Processo all'incredibile Hulk", "text": "Processo all'incredibile Hulk (\"The Trial of the Incredible Hulk\") \u00e8 un film per la televisione americano del 1989, diretto e interpretato da Bill Bixby. \u00c8 il secondo film di una trilogia per la TV che conclude le vicende della serie TV \"L'incredibile Hulk\", dedicata al personaggio omonimo della Marvel Comics. \nOltre a Bixby (come David Banner), ritorna Lou Ferrigno (ancora nella parte di Hulk). Tra gli attori sono inclusi John Rhys-Davies (l'antagonista Wilson Fisk) e Marie Dubois (Ellie Mendez). Come \u00e8 successo con Thor nel primo film della trilogia, anche qui compare un altro famoso supereroe della Marvel, Daredevil, interpretato da Rex Smith.\nTrama.\nDavid Banner lavora come scavatore in una zona di campagna, dove per\u00f2 viene maltrattato da un compagno prepotente, che lo crede un rimbambito con cui si pu\u00f2 fare il bello e il cattivo tempo. Non volendo correre il rischio di trasformarsi di nuovo in Hulk, facendo del male agli altri, lo scienziato lascia la zona, e raggiunge una grande metropoli, con l'intento di trovare un lavoro finch\u00e9 non avr\u00e0 scoperto nuove possibilit\u00e0 di curarsi dalla propria condizione.\nPer non farsi riconoscere da nessuno, poich\u00e9 \u00e8 creduto morto, assume il nome di David Balson, prende in affitto una stanza per una settimana a Hell's Kitchen e gira per la citt\u00e0 consultando giornali sulle offerte di lavoro. Dopo essere passato davanti ad una gioielleria, due criminali al servizio di Wilson Fisk, il potente signore del crimine della citt\u00e0 che si nasconde dietro la facciata di grande magnate dell'industria, compiono una rapina in una grande banca, sottraendo una grande quantit\u00e0 di diamanti.\nRiescono a fuggire in metropolitana su un treno dove si trova anche David. Appena saliti uno dei due inizia ad infastidire una giovane donna, l'insegnante Ellie Mendez. Nel tentativo di salvarla dai due, David viene aggredito e si trasforma in Hulk, seminando il panico nella metropolitana. I due rapinatori riescono a scappare tra la folla. Hulk, inseguito dalla polizia, si nasconde in un cunicolo, dove la trasformazione si inverte. Ma gli agenti lo scoprono, ormai tornato nel semplice Banner, e lo arrestano.\nPortato in carcere, riceve la visita dell'avvocato non vedente Matt Murdock, assegnatogli come difesa. Il legale lo informa di un sospetto intorno alla figura misteriosa di Fisk, che cerca da lungo tempo di incastrare per la sua presunta attivit\u00e0 criminale. David prova a spiegare cosa \u00e8 successo, ma \u00e8 accusato dell'omicidio di un uomo (coinvolto nella rissa con gli uomini di Fisk) e dell'aggressione subita da Ellie, che afferma sia stato lui; Murdock, in qualche maniera, crede nell'innocenza dell'uomo e comincia a indagare interrogando la Mendez. La donna \u00e8 in realt\u00e0 stata minacciata di morte, insieme ai suoi genitori.\nUn'infermiera corrotta chiama l'ufficio di Wilson Fisk, che informa della visita del legale investigatore. Il magnate del crimine impartisce a Edgar, il suo braccio destro, l'ordine di uccidere la Mendez, in quanto teme la possibilit\u00e0 che racconti la verit\u00e0 sui suoi due agenti. In ospedale, Ellie Mendez rischia di venire uccisa dall'infermiera corrotta, ma viene salvata da Daredevil, il misterioso vigilante che lavora nottetempo in citt\u00e0. Poche ore dopo, Albert G. Tendelli, un agente di polizia e amico del vigilante in costume, visita Banner in prigione, dicendogli che molto probabilmente \u00e8 in pericolo anche lui per ordine del criminale, e cerca di convincerlo a rivelare ci\u00f2 che sa, ma senza successo.\nA seguito di un incubo, Banner si tramuta nel Golia verde, e scappa di prigione dopo aver demolito completamente la struttura. Ma, a metamorfosi invertita, viene raggiunto dall'agile Daredevil, che rivela di essere in realt\u00e0 il giovane Murdok, e lo implora di aiutarlo a salvare la Mendez, che nel frattempo si \u00e8 decisa a parlare, ma \u00e8 stata presa preventivamente in ostaggio dagli agenti di Fisk per essere uccisa in un secondo tempo. David scopre che Matt, da ragazzo, \u00e8 stato accecato mentre salvava un anziano che stava per essere investito da un camion; a privare Matt della vista \u00e8 stato un liquido radioattivo di colore verde, che per\u00f2 ha potenziato gli altri suoi sensi in modo incredibile.\nDa allora \"percepisce\" tramite impulsi radar. A seguito di una soffiata fatta al poliziotto Tendelli, i due si intrufolano in un vecchio studio cinematografico ormai abbandonato, dove pare sia rinchiuso l'ostaggio, ma Devil subisce un attacco pesante a causa degli ultrasuoni usati dagli uomini di Fisk. Solo Hulk, intervenendo in tempo, lo salva da morte certa. Per alcuni giorni, Matt si rifiuta di uscire di casa: la sconfitta del momento lo ha profondamente turbato, e Banner fa del suo meglio per farlo rinsavire. La sua assenza favorisce in citt\u00e0 il sospetto che Daredevil sia morto.\nSuperato l'abbattimento morale iniziale, Murdock e Banner si rimettono al lavoro per salvare la Mendez. Penetrano nel palazzo di Fisk, proprio quando tiene una riunione con i principali esponenti della Mafia degli Stati Uniti, e liberano la donna dopo un grande combattimento contro gli agenti del magnate del crimine, che per\u00f2 riesce a mettersi in fuga insieme ad Edgar. Con la situazione momentaneamente sicura per la citt\u00e0, e la Mendez che, una volta in salvo, ha scagionato Banner ammettendo pubblicamente di essere stata costretta a dire ci\u00f2 che volevano gli uomini di Fisk, il tormentato scienziato si accomiata dal suo amico in costume, e si reca a Portland, dove stanno per costruire un grosso centro medico dove lui intende operare.\nAltre informazioni.\nSeguito del film TV \"La rivincita dell'incredibile Hulk\", prosecuzione della serie televisiva \"L'incredibile Hulk\", il film vede come spalla di Hulk un altro noto supereroe dei fumetti della Marvel Comics, Daredevil. Analogamente all'introduzione di Thor nel precedente \"La rivincita dell'incredibile Hulk\", questo episodio avrebbe dovuto introdurre il personaggio di Daredevil sul piccolo schermo in previsione di una relativa serie, che invece non fu mai realizzata.\nA differenza del fumetto, Daredevil appare come un ninja vestito di nero che, nel pieno della battaglia finale, dichiara apertamente la propria cecit\u00e0. Questi due elementi della storia hanno suscitato lo sdegno di Stan Lee, autore di Hulk e Devil che, comunque, partecipa al film come membro della giuria, dando luogo al suo primo cameo in un film sui supereroi.\nWilson Fisk, meglio noto come \"Kingpin\", \u00e8 nato come nemico dell'Uomo Ragno (la sua prima apparizione fu nel numero 50 della serie \"Amazing Spider-Man\") per poi divenire la nemesi di Devil. Nelle storie cartacee Fisk \u00e8 pelato, si finge un generoso uomo d'affari e nessuno (eccetto i suoi collaboratori) sa che egli \u00e8 il famigerato Kingpin. Oltre ad essere un boss malavitoso dalla mente brillante, \u00e8 un esperto di arti marziali e possiede un'enorme forza fisica (ottenuta con rigidi allenamenti fisici). Nel film, invece, ha barba e capelli e si sospetta gi\u00e0 che Wilson Fisk \u00e8 invischiato nei suoi crimini e non si ha modo di sapere se \u00e8 davvero molto forte o portato nella lotta corpo a corpo: infatti, in questo film per la tv, non uccide mai personalmente e non combatte in nessuna scena, preferendo usare telecamere per supervisionare le mosse dei suoi seguaci, sorvegliare il suo edificio e osservare Ellie Mendez, tenuta in ostaggio in una stanza presente nel suo stabile."}
{"id": "1056717", "revid": "287204", "url": "https://it.wikipedia.org/wiki?curid=1056717", "title": "Clan Hojo", "text": ""}
{"id": "1056720", "revid": "539155", "url": "https://it.wikipedia.org/wiki?curid=1056720", "title": "El amor brujo (balletto)", "text": "El amor brujo (traduzione \"L'amore stregone\") \u00e8 un balletto in un atto e due scene su musica di Manuel de Falla. \nStoria.\nNel 1914 la celebre danzatrice di flamenco gitana Pastora Imperio espresse a De Falla il desiderio di ampliare il suo repertorio con una \"gitaner\u00eca\", ossia una pantomima completa di danza e canto ispirata alle leggende gitane. De Falla la compose su libretto di Gregorio Mart\u00ednez Sierra. La prima rappresentazione avvenne a Madrid presso il Teatro Lara il 15 aprile 1915, ma si rivel\u00f2 un insuccesso.\nL'anno dopo De Falla rielabor\u00f2 l'opera riducendone il tempo d'esecuzione, operando numerosi tagli e eliminando quasi completamente il canto, ridotto a sole tre canzoni per mezzosoprano. Questa nuova versione, presentata il 28 marzo 1916, riscosse invece un buon successo di critica e pubblico.\nNel 1924 De Falla rielabor\u00f2 ulteriormente il materiale trasformando \"El amor brujo\" in un balletto, forma con la quale l'opera \u00e8 maggiormente conosciuta al giorno d'oggi. \nEsiste infine una quarta versione per piano solo, che De Falla elabor\u00f2 successivamente a partire da quattro movimenti della \"suite\".\nTrama.\nLa trama originaria dell'opera differisce profondamente da quella del balletto.\nTrama dell'opera.\nLa storia, raccontata al librettista dalla madre di Pastora Imperio, si basa su una leggenda popolare. Ha per protagonista una gitana di nome Candela che \u00e8 stata abbandonata da poco da un uomo che credeva la amasse. Cos\u00ec ella si rivolge ad una strega affinch\u00e9 le prepari un filtro d'amore per far tornare il suo uomo da lei; ella si reca presso l'antro di questa strega ma lo trova vuoto, cos\u00ec si improvvisa strega lei stessa ed il sortilegio riesce. L'uomo che l'aveva tradita appare d'un tratto nell'antro, non la riconosce, la scambia per la strega e ne ha paura. Candela lo avverte di aver lanciato da poco una maledizione su di lui che potr\u00e0 essere spezzata solo tornando dalla sua precedente donna. L'uomo, che ha terrore della strega, promette che far\u00e0 cos\u00ec, poi riconosce Candela, ma ormai il sortilegio ha funzionato ed egli non pu\u00f2 pi\u00f9 fare a meno di lei che ormai lo ha in pugno.\nTrama del balletto.\nCandela \u00e8 una gitana andalusa che \u00e8 stata promessa in sposa a un uomo che non ama, poich\u00e9 ella \u00e8 innamorata di Carmelo; a sua volta, il marito \u00e8 innamorato di Luc\u00eca. \nDopo molti anni il marito di Candela muore ucciso dal marito di Luc\u00eca. Candela sarebbe dunque finalmente libera di amare Carmelo, ma il fantasma di suo marito torna ogni notte e la costringe a ballare una danza forsennata (\"Danza del terror\"). Gli abitanti del villaggio rivelano a Candela che ci\u00f2 \u00e8 causato da una maledizione dovuta alle infedelt\u00e0 reciproche dei due, e le viene indicata Luc\u00eca come vero amore del marito; l'unico modo per liberarsene sar\u00e0 danzare una danza rituale del fuoco (\"Danza ritual del fuego\"), ma anche questa non serve a liberare Candela dal fantasma di suo marito.\nCandela allora escogita un trucco: fingendo di organizzare un appuntamento tra Luc\u00eca e il fantasma di suo marito, inizia a danzare (\"Danza del juego del amor\"), ma all'ultimo momento si sostituisce alla sua rivale e l'anima di Luc\u00eca \u00e8 rapita dal fantasma.\nAl sorgere dell'alba Candela e Carmelo sono finalmente liberi di amarsi.\nLa musica.\nFalla, che attinge copiosamente e con squisita sapienza al repertorio storico della musica spagnola ci ha regalato uno dei suoi pezzi pi\u00f9 belli con il suo \"Amor Brujo\", ricco di melodie e cambi di tempo; sebbene la storia non sia estremamente avvincente e abbastanza breve, la musica, la coreografia e le ambientazioni creano un'atmosfera davvero gitana e riescono a trasportare lo spettatore completamente.\nMolti pezzi del balletto di De Falla sono stati molto apprezzati dai pianisti e divennero famosi. Uno di loro, \"La danza ritual del Fuego\"(La danza rituale del Fuoco), fu il cavallo di battaglia del compositore."}
{"id": "1056722", "revid": "1782831", "url": "https://it.wikipedia.org/wiki?curid=1056722", "title": "Mansfield Park", "text": "Mansfield Park \u00e8 un romanzo della celebre scrittrice britannica Jane Austen. Scritto fra il 1812 e il 1814, venne pubblicato per la prima volta nel 1814.\nIl libro venne tradotto in lingua francese nel 1816, segno di un successo di pubblico importante anche per l'epoca.\nTrama.\nFanny Price da bambina viene affidata a dei ricchi parenti di Mansfield Park, gli zii Sir Thomas e Lady Bertram. Cresce insieme ai quattro figli della coppia: Tom, Edmund, Maria e Julia; \u00e8 trattata con sufficienza dai cugini e l'unico a mostrarle gentilezza \u00e8 Edmund. Pur essendo spesso infelice, Fanny cresce con un forte senso della virt\u00f9 e della compostezza e rimane fortemente legata al fratello William, che inizia la sua carriera nella Royal Navy.\nFanny ha un'altra zia, la Signora Norris, che vive poco distante da Mansfield Park. La zia Norris \u00e8 desiderosa di essere considerata allo stesso livello dei Bertram e, allo stesso tempo, sdegna le persone che considera inferiori, come ad esempio la famiglia di Fanny. Di conseguenza, vizia i figli dei Bertram, in particolar modo Maria, e umilia costantemente Fanny. La sorella Lady Bertram invece, \u00e8 una donna indolente ed annoiata, che non s'interessa n\u00e9 dei suoi figli n\u00e9 della sua propriet\u00e0 e che trascorre le giornate seduta in poltrona in compagnia del suo cane. Sir Bertram cerca di correggere l'influenza negativa che la cognata ha sui suoi ragazzi, ma riesce a porsi solo come patriarca severo a cui i figli nascondono ci\u00f2 che sentono realmente. Maria e Julia diventano sempre pi\u00f9 vanitose e Tom un irresponsabile. Solo Edmund ha un carattere serio e tranquillo, inattaccabile dalle moine della zia Norris.\nSir Bertram si reca per due anni ad Antigua, per risolvere alcuni problemi nella piantagione che possiede, lasciando i figli senza un vero controllo. Nel frattempo giungono due nuovi abitanti nei dintorni, i fratelli Crawford (Henry e Mary), ospiti della loro sorella, la Signora Grant. I due lasciano la casa in cui vivevano con un loro parente, un Ammiraglio a riposo, poich\u00e9 costui conviveva con una donna che poteva avere cattiva influenza su Mary.\nMary Crawford ed Edmund cominciano a frequentarsi e a provare attrazione reciproca, anche se Edmund \u00e8 spesso preoccupato per la sua mancanza di contegno. Mary critica la scelta di Edmund di diventare sacerdote, che lei non trova una professione sufficientemente prestigiosa socialmente, e desidererebbe che Edmund scegliesse un'altra professione, o che Tom fosse diseredato in modo che Edmund possa ereditare Mansfield Park acquisendo la posizione di primogenito. Sono opinioni che Mary esprime con tono ironico e che sono considerate battute scherzose da chi le ascolta, essendo sempre molto positivo il giudizio che la famiglia Bertram ha di lei. L'affetto crescente fra Edmund e Mary addolora Fanny, la quale invece coglie la vera indole della Signorina Crawford. Nel frattempo Henry Crawford corteggia entrambe le sorelle Bertram, pur essendo Maria gi\u00e0 promessa al ricco Signor Rushworth.\nCon l'arrivo di un amico di Tom, il Signor Yeats, i giovani decidono di mettere in scena un'opera di Elizabeth Inchbald, \"Lover's Vows\", il cui contenuto \u00e8 giudicato da Edmund e Fanny assolutamente scandaloso. Partecipare a una rappresentazione teatrale \u00e8 sconveniente per una donna e Fanny si oppone apertamente a questa rappresentazione, ma \u00e8 l'unica a farlo. Durante le prove, Maria ed Henry attirano l'attenzione degli altri con il loro atteggiamento troppo amichevole. Il teatro diviene un mezzo con cui i ragazzi si dimostrano reciprocamente i sentimenti tramite le interpretazioni attoriali. Ogni situazione potenzialmente pericolosa, per\u00f2, viene interrotta dal ritorno di Sir Thomas, che si infuria terribilmente per la situazione che trova in casa.\nIl ritorno di Sir Thomas fa dunque fallire il progetto della rappresentazione teatrale. I preparativi del matrimonio fra Maria e Rushworth continuano, nonostante la gelosia del ragazzo verso Henry Crawford. I giovani fidanzati si sposano e partono per la luna di miele, e portano Julia con loro. Sir Thomas, venuto a conoscenza del comportamento giudizioso di Fanny durante la sua assenza, comincia a prestare pi\u00f9 attenzione alla cura della giovane e a mostrarle pi\u00f9 apertamente il suo affetto.\nHenry cerca di far innamorare Fanny di s\u00e9, ma la gentilezza e la bont\u00e0 di Fanny fanno s\u00ec che sia lui ad innamorarsi di lei. Per dimostrarle il suo amore, si impegna per far promuovere William Price al grado di tenente. Quando chiede a Fanny di sposarlo, tuttavia, lei rifiuta, visto il comportamento scorretto che ha avuto nei confronti dei cugini e in particolar modo di Maria. Sir Bertram si infuria con lei, data la sua mancanza di patrimonio e prospettive, ma Fanny resiste e certa di comportarsi correttamente. A causa di ci\u00f2 Sir Thomas decide di mandare per qualche mese Fanny dalla sua famiglia, con la speranza che le ristrettezze economiche la inducano a cambiare opinione.\nFanny trova la sua famiglia in condizioni veramente disagiate, con tanti bambini e un comportamento generalmente molto poco corretto e dignitoso. Henry Crawford va a trovarla presso la sua famiglia e cerca di dimostrarle di essere cambiato e di essere degno del suo amore. Alla partenza di lui per Londra, Fanny \u00e8 molto pi\u00f9 benevola nei suoi confronti. Poco tempo dopo a Fanny giunge la sconvolgente notizia che Henry Crawford e Maria Bertram sono fuggiti insieme; poco dopo Julia fa altrettanto con il Signor Yates. Inoltre, a causa della sua vita dissoluta, si ammala gravemente il cugino Tom. Fanny \u00e8 richiamata presso gli zii a Mansfield Park per essere di aiuto e consolazione. La fuga di Maria e di Henry Crawford ha un esito disastroso: Crawford perde per sempre Fanny e Maria viene confinata in campagna dal padre, con la sola compagnia della zia Norris, in quanto ormai emarginata della societ\u00e0.\nEdmund \u00e8 deluso dall'atteggiamento superficiale di Mary nei confronti dello scandalo e rompe ogni rapporto con lei, cominciando a prestare la sua attenzione a Fanny. Nell'ultimo capitolo del romanzo, Fanny ed Edmund si innamorano e si sposano felicemente.\nAdattamenti.\nNel 1999 Patricia Rozema ha curato il film \"Mansfield Park\", che si ispira al romanzo della Austen.\nNel 2007 la televisione inglese ITV ha prodotto un film su \"Mansfield Park\" con Billie Piper e Blake Ritson nelle parti di Fanny Price ed Edmund Bertram."}
{"id": "1056725", "revid": "228587", "url": "https://it.wikipedia.org/wiki?curid=1056725", "title": "Prolet", "text": "Prolet \u00e8 un termine in neolingua, ovvero la lingua immaginaria utilizzata dai personaggi del romanzo \"1984\" di George Orwell, che indica il proletariato, ovvero l'85% della popolazione dell'immaginario super stato di Oceania, uno dei tre super stati in cui \u00e8 diviso il mondo nella distopia immaginata da George Orwell.\nLa societ\u00e0 immaginata nella Distopia di George Orwell \u00e8 divisa in tre ceti, il partito interno che detiene la leadership assoluta, il partito esterno e i prolet.\nLa prassi di controllo sociale da parte del Partito interno sui membri del Partito esterno \u00e8 descritta nel romanzo come ispirata dall'inquisizione cattolica, e, soprattutto, ai regimi totalitari del comunismo sovietico e del nazismo.\nI prolet sono al disotto dei membri del partito esterno e, per le loro insignificanti condizioni mentali, al contrario dei membri del partito esterno, sono lasciati liberi dal controllo della psicopolizia, come animali, in una organizzazione sociale che li usa come lavoratori.\n\u201cI prolet come gli animali sono liberi \u201d\n\" il Partito insegnava che i prolet erano esseri inferiori per natura e che, come gli animali, dovevano essere tenuti in soggezione mediante l'applicazione di poche e semplici regole. In effetti, dei prolet non si sapeva granch\u00e9. Non era necessario. Finch\u00e9 continuavano a lavorare e generare, le altre cose che facevano non avevano grande importanza. Lasciati a se stessi, come bestiame in libert\u00e0 nelle pianure argentine, avevano sviluppato uno stile di vita che pareva gli si confacesse alla perfezione, una specie di modello ancestrale. Nascevano, vivevano in topaie, cominciavano a lavorare a dodici anni, attraversavano un fiorente quanto breve periodo di bellezza e di desiderio sessuale, a vent'anni si sposavano, a trenta erano gi\u00e0 uomini e donne di mezz'et\u00e0, per poi morire, quasi tutti, a sessant'anni. Il lavoro pesante, la cura della casa e dei bambini, le futili beghe coi vicini, il cinema, il calcio, la birra e soprattutto le scommesse, limitavano il loro orizzonte. \"\nLa speranza di redenzione dalla tirannia del Grande Fratello per il protagonista del romanzo Winston Smith e per la sua compagna Julia risiede nella rivolta dei prolet contro il Partito\nO'Brien il membro del Partito Interno che, attraverso terribili torture, porter\u00e0 il protagonista ad accettare la dottrina del Grande Fratello vanificher\u00e0 questa speranza"}
{"id": "1056726", "revid": "844450", "url": "https://it.wikipedia.org/wiki?curid=1056726", "title": "Shaggy Rogers", "text": "Norville \"Shaggy\" Rogers \u00e8 un personaggio immaginario della serie televisiva d'animazione \"Scooby-Doo\" prodotta dalla Hanna-Barbera. Insieme a Scooby-Doo, \u00e8 l'unico a essere apparso in tutte le serie del cartone animato.\nCaratteristiche del personaggio.\nIl personaggio \u00e8 rappresentato come un ragazzo adolescente, con gli occhi neri, dei folti capelli biondo cenere arruffati e una incolta barbetta sulla punta del mento, vestito generalmente con una t-shirt verde e dei larghi pantaloni marroni, perennemente accompagnato dal suo cane, Scooby-Doo, che tratta come se fosse un essere umano. Caratteristica distintiva del personaggio \u00e8 la sua passione per il cibo. Difatti lo si vede continuamente mangiare qualcosa e, anche nel bel mezzo delle indagini investigative, viene facilmente distratto dalla vista o dall'odore di cibo. Nonostante l'insaziabile appetito, Shaggy \u00e8 sempre tuttavia rappresentato come molto magro, fatto che nel film \"Scooby-Doo e il terrore del Messico\" viene giustificato come conseguenza di un metabolismo molto rapido.\nAltro aspetto caratteristico del personaggio \u00e8 la sua codardia. Shaggy alla sola apparizione del mostro di turno viene preso dal panico e si esibisce in fughe spericolate e esilaranti assieme a Scooby, spesso riuscendo - involontariamente - a far cadere in trappola gli antagonisti. Una delle gag pi\u00f9 ricorrenti di Scooby-Doo sono le grottesche maniere con le quali Shaggy e Scooby tentano ogni volta di sfuggire ai loro inseguitori, nascondendosi negli spazi pi\u00f9 improbabili o costruendo barricate con tutto ci\u00f2 che capita loro sotto mano. In un episodio di \"Le nuove avventure di Scooby-Doo\" lo si scopre inoltre essere campione nazionale di minigolf.\nParenti.\nUn clich\u00e9 narrativo ricorrente della serie mostra i personaggi protagonisti ospiti di parenti in localit\u00e0 dove si trovano a risolvere qualche mistero; per questo motivo in diverse puntate sono stati mostrati alcuni componenti della famiglia Rogers:\nRelazioni sentimentali.\nDurante le varie incarnazioni della serie, Shaggy \u00e8 l'unico personaggio della Mystery Inc. ad avere avuto pi\u00f9 relazioni sentimentali:\nDoppiaggio.\nLa prima voce di Shaggy, sia nella serie che nei film d'animazione, \u00e8 stata Casey Kasem, che lo ha doppiato dal 1969 fino al 1997, successivamente Billy West e Scott Innes hanno dato voce al personaggio rispettivamente nel 1998 e tra il 1999 e il 2002, anno in cui il ruolo \u00e8 tornato a Kaesem, che lo ha proseguito fino al 2009, venendo sostituito in alcune occasioni da Scott Menville tra il 2005 e il 2008. Dal 2010 il doppiaggio del personaggio \u00e8 affidato a Matthew Lillard, che lo ha interpretato anche nei primi due film.\nAltri media.\nCinema.\nNel lungometraggio del 2002 \"Scooby-Doo\" e nel suo sequel del 2004 \"Scooby-Doo 2 - Mostri scatenati\", Shaggy \u00e8 interpretato dall'attore Matthew Lillard, mentre nei prequel del 2009 \"Scooby-Doo - Il mistero ha inizio\" e del 2010 \"Scooby-Doo - La maledizione del mostro del lago\", da Nick Palatas.\nVideogiochi.\nShaggy appare come personaggio giocabile, insieme a Scooby-Doo e la Mystery Machine, nel crossover LEGO Dimensions.\nMeme di Internet.\nShaggy appare come un abile attaccabrighe e temerario mentre \u00e8 ipnotizzato nel film Scooby-Doo! La leggenda del Fantosauro e a causa di ci\u00f2 \u00e8 diventato oggetto di un meme Internet nel 2017 quando l'utente Midya di YouTube ha caricato \"Ultra Instinct Shaggy\" (Shaggy Ultra Istinto) giustapponendo una scena del film in cui Shaggy ha sconfitto da solo una banda di motociclisti con la colonna sonora \"Ky\u016bkyoku no Battle\" di Akira Kushida presente in Dragon Ball Super . Questo in seguito ha generato numerose rappresentazioni di fan art di Shaggy come un essere sovrumano, cos\u00ec come screenshot di interviste dietro le quinte del film del 2002 con didascalie false che facevano sembrare che Matthew Lillard e il resto del cast stessero attestando l'\"immenso potere\" di Shaggy sul set. Il meme ha addirittura portato a una petizione su Change.org per aggiungerlo come personaggio DLC in Mortal Kombat 11, la cosa ha attirato l'attenzione del co-creatore della serie Mortal Kombat Ed Boon e Matthew Lillard."}
{"id": "1056727", "revid": "63716", "url": "https://it.wikipedia.org/wiki?curid=1056727", "title": "H\u014dj\u014d", "text": ""}
{"id": "1056728", "revid": "767487", "url": "https://it.wikipedia.org/wiki?curid=1056728", "title": "Killing Me Softly - Uccidimi dolcemente", "text": "Killing Me Softly - Uccidimi dolcemente (\"Killing Me Softly\") \u00e8 un film del 2002 diretto da Chen Kaige.\nLa pellicola, girata principalmente a Londra ed a Cumbria e costata 25 milioni di dollari, \u00e8 basata sul racconto omonimo di Nicci Gerrard e Sean French ed usc\u00ec nelle sale cinematografiche il 25 marzo del 2003, nonostante le riprese fossero iniziate il 29 ottobre del 2000, ben due anni e mezzo prima. La distribuzione nel mondo venne affidata alla Metro-Goldwyn-Mayer.\n\u00c8 la prima pellicola diretta da Chen Kaige con dialoghi completamente in lingua inglese\nTrama.\nAlice \u00e8 una bellissima ragazza americana che lavora come designer di CD-Rom e Siti web a Londra. Ha una felice relazione con Jake, ragazzo educatissimo, premuroso ed intelligente, tuttavia noioso e poco estroverso. Un giorno, ferma davanti al semaforo, il suo sguardo si incrocia con quello del misterioso Adam Tallis e tra i due scoppia la passione.\nAmmaliata da quest'uomo, Alice lo segue nel suo appartamento ed i due hanno un rapporto sessuale violento e voluttoso. Tra di loro inizia una particolare relazione sessuale in cui la ragazza \u00e8 completamente sottomessa ad Adam: la sua dipendenza fisica (e psicologica) dall'amante \u00e8 talmente elevata che Alice decide di sposarlo su due piedi, senza sentire il bisogno di dare nessuna spiegazione a Jake.\nDopo il matrimonio, Alice si rende conto di aver sposato un uomo di cui non sa praticamente nulla a parte che \u00e8 uno scalatore d'alta quota e che ha avuto un passato sentimentale turbolento. Anche il comportamento della cognata Deborah, eccessivamente gentile e zelante, non la rassicura ed anzi la insospettisce di pi\u00f9: attraverso una serie di indizi, scoperti a volte per caso e a volte indicati da lettere, comincia a credere che Adam abbia ucciso tutte le sue precedenti fidanzate.\nCuriosit\u00e0.\nNella versione distribuita in USA e Spagna nel finale i due protagonisti si reincontrano dopo due anni su delle scale mobili: Adam sale mentre Alice le scende. I due si guardano senza parlarsi e arrivato in cima Adam si gira a guardare silente la donna che si allontana.\nIl film si ispira anche a due pellicole di Alfred Hitchcock: \"Rebecca - La prima moglie\" (1940) e \"Il sospetto\". La scelta di affidare il ruolo da protagonista a Heather Graham da parte della produzione avvenne tenendo conto della sua naturale propensione e consolidata esperienza per le ambientazioni erotiche, oltre che per la disinvoltura nell'incarnare il ruolo della donna \"che si fa sottomettere per non farsi sottomettere\" come dichiarato dalla stessa attrice."}
{"id": "1056729", "revid": "1073227", "url": "https://it.wikipedia.org/wiki?curid=1056729", "title": "La freccia nera (miniserie televisiva 2006)", "text": "La freccia nera \u00e8 una miniserie televisiva del 2006, diretta da Fabrizio Costa.\nDescrizione.\nNel formato originario, la fiction \u00e8 composta da sei puntate, che vennero trasmesse in prima visione da Canale 5 nell'autunno del 2006.\nLa miniserie si ispira al romanzo omonimo di Robert Louis Stevenson, proprio come lo sceneggiato televisivo \"La freccia nera\" trasmesso in prima visione dalla RAI nel 1968.\nTrama.\nLa storia \u00e8 ambientata nel Tirolo del XV secolo, conteso tra papato e impero, in luoghi diversi da quelli del romanzo di Stevenson.\nProtagonisti sono il giovane Marco di Monforte (Riccardo Scamarcio) e Giovanna Bentivoglio di Fanes (Martina Stella), pupilla del potente vescovo Nicolas Krebs Cusano. Lei pur di difendere la sua eredit\u00e0 lasciatale dal padre va in guerra fingendosi un uomo: \u00e8 li che i due giovani (promessi sposi) si conoscono e, pian piano, approfondiranno una amicizia che sfocer\u00e0 in amore e poi in matrimonio."}
{"id": "1056730", "revid": "71433", "url": "https://it.wikipedia.org/wiki?curid=1056730", "title": "Killing me softly - Uccidimi dolcemente", "text": ""}
{"id": "1056741", "revid": "125957758", "url": "https://it.wikipedia.org/wiki?curid=1056741", "title": "Karim Benzema", "text": "Cresciuto nelle giovanili del Lione, nel 2004 debutta in prima squadra e si afferma di l\u00ec a poco, vincendo la classifica dei marcatori della Ligue 1 nel 2008, con 20 centri, e quattro campionati francesi consecutivi (dal 2005 al 2008), due Supercoppe francesi (2006 e 2007) e una Coppa di Francia (2008). Trasferitosi al Real Madrid nel 2009, si consacra come uno dei migliori attaccanti a livello mondiale. Con gli spagnoli incrementa il proprio palmar\u00e8s, vincendo tre campionati (2012, 2017 e 2020), due Coppe del Re (2011 e 2014), quattro Supercoppe spagnole (2012, 2017, 2020 e 2022), quattro Champions League (2014, 2016, 2017 e 2018), tre Supercoppe UEFA (2014, 2016 e 2017) e quattro Coppe del mondo per club (2014, 2016, 2017 e 2018).\nNel 2004 vince il campionato europeo di categoria con la nazionale francese Under-17. Con la nazionale maggiore, nella quale ha debuttato nel 2007, ha giocato tre campionati europei (2008, 2012 e 2020) e un campionato del mondo (2014). Nel 2015, in seguito ad una vicenda giudiziaria che l'ha visto coinvolto, \u00e8 stato escluso dalla nazionale, prima di farvi ritorno nel 2021, anno in cui si \u00e8 aggiudicato la UEFA Nations League.\nA livello individuale, \u00e8 stato nominato per tre volte Calciatore francese dell'anno (2011, 2012 e 2014), oltre a vincere il Trofeo Bravo nel 2008.\nBiografia.\nBenzema nasce a Lione, nella regione meridionale dell'Alvernia-Rodano-Alpi, da padre cabilo originario di Tigzirt, Hafid Benzema, emigrato in Francia da ragazzo nel corso degli anni cinquanta, e da madre francese, figlia di immigrati algerini originari di Orano, Wahida Djebbara. \u00c8 cresciuto tra Lione e Bron, nel quartiere di Terraillon.\nCaratteristiche tecniche.\nDestro naturale, ricopre il ruolo di centravanti, ma all'occorrenza anche quello di seconda punta o di esterno in un tridente, grazie alle sue doti di sacrificio, la visione di gioco e per le sue capacit\u00e0 di fornire assist. Attaccante di movimento, agile, rapido, potente, possiede una pregevole tecnica di base, grandi doti nel controllo della sfera, nel tiro (potente e preciso) e nella coordinazione. Eccelle anche nell\u2019uso del piede debole e nel colpo di testa. Ottime le sue statistiche realizzative. Dotato di grande intelligenza tattica, si fa notare per i suoi movimenti senza palla e per l\u2018abilit\u00e0 nel creare spazi per gli inserimenti dei compagni.\nCarriera.\nClub.\nInizi e Olympique Lione.\nDopo avere mosso i primi passi calcistici nel , viene notato dagli osservatori lionesi in una partita contro i \"pulcini\" dell'Olympique Lyonnais, in cui segna una doppietta, che lo fanno tesserare dalla societ\u00e0.\nNel 2002 si trasferisce presso il centro di formazione del Lione e due anni pi\u00f9 tardi firma il suo primo contratto.\nSegue un periodo di militanza nelle giovanili dell', in cui realizza 12 gol in 14 presenze totali con gli Under-18 all'inizio della stagione 2004-2005, fino a che, il 15 gennaio 2005, debutta ufficialmente in prima squadra nell'incontro di Ligue 1 contro il (2-0). Da allora inizia a guadagnarsi sempre pi\u00f9 spazio ed affermarsi presto come attaccante titolare. Nella stagione 2006-2007 trova il suo primo gol in campionato nella partita inaugurale di Ligue 1 contro il , finita 3-1 per il Lione. Il 26 agosto mette a segno la sua prima doppietta nella partita vinta contro il , nella quale fornisce anche un assist. Il 26 settembre va nuovamente a segno in Champions League contro lo Steaua Bucarest, battuto per 3-0.\nIl 15 settembre 2007, in una partita contro il Metz, realizza la sua prima tripletta con la maglia del Lione, mentre il 23 ottobre segna il suo primo gol stagionale in Champions nella sfida esterna con lo (2-0). Il 12 dicembre, nell'ultima partita dei gironi, realizza la sua prima doppietta in carriera in tale competizione nella partita vinta 3-0 ai danni dei . Il 26 aprile 2008 segna 2 gol nella sfida contro il Caen, finita 2-2. Il primo gol lo realizza al 34' con un colpo di testa su assist di Fabio Grosso, il secondo lo realizza al 54' su punizione. La stagione 2007-2008 si riveler\u00e0 molto positiva: Benzema realizza infatti 20 reti in 37 presenze, affermandosi capocannoniere del torneo e venendo nominato miglior giocatore dell'anno.\nNel luglio 2008 riceve il Trofeo Bravo dal settimanale Guerin Sportivo, riconoscimento che premia il miglior giovane under-21 dell'anno. La nuova stagione inizia subito col botto con la doppietta al Tolosa, finita 3-0. Il 23 agosto realizza un gol partita vinta contro il Grenoble per 2 a 0. Il 21 ottobre contro lo Steaua Bucarest realizza 2 gol che contribuiscono alla pesante vittoria per 5-3. Nella Ligue 1 2008-2009 \u00e8 quindi autore di 18 reti in 36 presenze, e si piazza secondo nella classifica marcatori dietro ad Andr\u00e9-Pierre Gignac.\nReal Madrid.\n2009-2013.\nIl 1\u00ba luglio 2009 viene acquistato dal per \u20ac 35 milioni e indossando la maglia N\u00b011. Diventa cos\u00ec il quarto acquisto del club di Florentino P\u00e9rez durante la sessione estiva del calciomercato 2009.. Il primo gol con la maglia del Real arriva il 20 settembre contro lo (5-0). Il 26 settembre 2009 realizza la sua prima doppietta contro il (3-0). La prima rete in Champions League la realizza invece contro il . Termina la sua prima stagione con 9 gol in 33 partite.\nPer la stagione 2010/11 cambia maglia passando dall'11 al 9, lasciato libero da Cristiano Ronaldo passato al 7, e il primo gol arriva il 21 settembre 2010, contro l' (3-0). Nei sedicesimi di finale di Coppa del Re segna un gol contro il il 10 novembre (5-1). La prima tripletta con i madrileni la firma invece il 9 dicembre 2010 nell'ultimo incontro della fase a gironi di Champions League, disputato a Madrid e vinto 4-0 contro l'. Il 22 dicembre arriva la seconda tripletta col Real Madrid negli ottavi di Coppa del Re contro il nella sfida vinta 8-0. Il 26 gennaio segna il gol vittoria nella semifinale di andata contro il (1-0). Chiude la stagione con 49 presenze e 26 gol.\nIl 14 agosto e il 17 agosto \u00e8 stato impegnato nella Supercoppa spagnola, giocata contro il . L'andata, finita 2-2, \u00e8 stata giocata al Bernab\u00e9u, mentre il ritorno, giocato al Camp Nou, vede Benzema segnare il gol del momentaneo 2-2; la sfida verr\u00e0 vinta 3-2 dai blaugrana. Al termine del 2011 viene eletto miglior calciatore francese dell'anno dalla rivista specializzata France Football. Nella gara di ritorno dei quarti di Coppa del Re contro il Barcellona, si rende protagonista della rimonta da 2-0 con il gol del 2-2 dopo il primo di Ronaldo, ma il 2-2 non permette al Real Madrid di qualificarsi per le semifinali. Il 2 maggio seguente vince il suo primo campionato spagnolo con la maglia del Real Madrid. Finisce la sua miglior stagione realizzativa con 34 presenze e 21 gol in campionato, 52 presenze e 32 gol in totale.\nInizia la stagione successiva vincendo la Supercoppa di Spagna 2012 nella doppia sfida contro il Barcellona. Nella prima partita di Coppa del Re, il 31 ottobre, contro l'Alcoyano, segna 2 gol, contribuendo alla vittoria per 4-1.\n2013-presente.\nNella stagione 2013-2014 un suo gol decide la semifinale di andata di UEFA Champions League contro il . Il 24 maggio 2014 si aggiudica anche la finale del torneo, battendo con i compagni l' per 4-1 dopo i tempi supplementari. A fine anno si aggiudica anche la Coppa del Re, con 24 gol segnati in tutte le competizioni.\nLa stagione 2014-2015 si apre con la vittoria della Supercoppa UEFA ai danni del . Il 20 dicembre il Real Madrid mette in bacheca anche la Coppa del mondo per club, battendo in finale il . Il 28 maggio 2016 Benzema e compagni vincono la UEFA Champions League, battendo in finale ai rigori nuovamente i rivali cittadini dell'Atletico Madrid. L'anno successivo il francese vince il campionato, e ancora la UEFA Champions League. Nella stagione 2017-2018 si aggiudica per la quarta volta la UEFA Champions League, segnando una doppietta in semifinale contro il Bayern Monaco e siglando il primo gol nella finale di Kiev, vinta dal Real contro il Liverpool per 3-1.\nNella prima stagione senza Cristiano Ronaldo, nel 2018-2019, segna ben 30 gol, perde la Supercoppa UEFA contro l'Atl\u00e9tico Madrid (che vince per 4-2 nonostante Benzema abbia siglato il provvisorio gol dell'1-1) e vince la Coppa del mondo per club. Nell'annata 2019-2020 guida la squadra alla vittoria del campionato con 21 reti (4 in meno del capocannoniere Messi) e della Supercoppa di Spagna, pur non giocando la finale per infortunio; in totale durante la stagione segna 27 gol e serve 11 assist in 48 presenze. La stagione 2020-2021 si chiude senza trofei, ma con un importante contributo di 6 reti in 10 presenze in UEFA Champions League; nella semifinale d'andata contro i futuri campioni del Chelsea, l'attaccante francese diventa il quarto miglior marcatore della storia delle coppe europee con 73 reti, 4 in meno dell'ex compagno di squadra Ra\u00fal.\nDalla stagione 2021-2022, in seguito alla partenza di Sergio Ramos, diventa il vice-capitano del club madrileno alle spalle di Marcelo (indossando spesso la fascia, vista la mancata titolarit\u00e0 del brasiliano). Il 22 settembre 2021, grazie alla doppietta contro il , sale a quota 200 reti nella massima divisione spagnola, mentre il 3 novembre, andando in rete nella partita casalinga vinta per 2-1 sullo , segna il millesimo gol del Real Madrid nella UEFA Champions League/Coppa dei Campioni. Il 16 gennaio 2022 realizza su calcio di rigore il gol del definitivo 2-0 nella finale di Supercoppa di Spagna contro l'Athletic Bilbao, aggiudicandosi il 28\u00ba trofeo della sua carriera e diventando il giocatore pi\u00f9 vincente nella storia del calcio francese.\nNazionale.\nEsordisce in nazionale maggiore sotto la gestione del CT Raymond Domenech il 28 marzo 2007, all'et\u00e0 di 19 anni, realizzando il gol decisivo della vittoria per 1-0 contro l'Austria. Partecipa al campionato europeo 2008. Il 20 agosto segna una rete nell'amichevole contro la Nazionale di calcio della Svezia, vinta per 3-2. Il 10 ottobre segna nella sfida valida per le qualificazioni al campionato mondiale del 2010 contro le F\u00e6r \u00d8er, contribuendo al 5-0 finale. Quattro giorni dopo si ripete nella vittoria della Francia per 3-1 contro l'Austria. A fine stagione, per\u00f2, viene escluso dalla lista dei convocati per il mondiale sudafricano.\nCon l'arrivo del CT Laurent Blanc diventa uomo di riferimento dell'attacco francese, indossando la maglia numero 10. Il 9 febbraio 2011, nella partita contro il Brasile, segna il gol della vittoria per 1-0. Il 2 settembre contro l'Albania realizza un gol e un assist, contribuendo al successo finale per 2-1. Viene convocato per il campionato europeo 2012, che si gioca in Polonia e in Ucraina. Il 5 giugno segna 2 gol nella sfida amichevole vinta per 4-0 contro l'Estonia. La Francia sar\u00e0 eliminata ai quarti di finale della competizione. \nConvocato dal CT Didier Deschamps per disputare il campionato mondiale del 2014 in Brasile, sceglie ancora una volta di indossare la maglia numero 10. Nel corso della manifestazione segna 3 gol nella fase a gironi: una doppietta all'Honduras e un gol alla Svizzera. La Francia viene sconfitta nei quarti di finale dalla Germania, vittoriosa per 1-0.\nViene escluso dai convocati per il campionato europeo del 2016, a causa della vicenda giudiziaria che l'ha visto coinvolto assieme a Mathieu Valbuena. Da allora non \u00e8 stato pi\u00f9 convocato in nazionale, saltando anche il Mondiale 2018 (vinto proprio dalla Francia). \nIl 18 maggio 2021, a pi\u00f9 di sei anni dall'ultima presenza coi \"Bleus\", riceve la convocazione in nazionale dal CT Deschamps in vista della fase finale del campionato d'Europa 2020. Torna a vestire la maglia della selezione transalpina il 2 giugno seguente, nella vittoria casalinga contro il (3-0), in cui fallisce un calcio di rigore. Non andato a segno nelle prime due partite del Gruppo F contro (1-0) e (1-1), nella gara pareggiata per 2-2 con il realizza una doppietta, tornando al gol con la nazionale dopo pi\u00f9 di sei anni, e grazie a cui riesce a superare i 28 gol in nazionale di Youri Djorkaeff. Agli ottavi di finale contro la (3-3) mette a segno altri due gol che, malgrado gli consentano di superare le marcature di Just Fontaine e Jean-Pierre Papin (fermi a quota 30), ed eguagliare i 31 di Zin\u00e9dine Zidane, non permette ai francesi di superare il turno, in quanto vengono eliminati ai rigori.\nConvocato anche per la \"final four\" della UEFA Nations League 2020-2021, in semifinale va in gol contro il (la Francia vincer\u00e0 poi in rimonta per 3-2) e in finale pareggia dopo un minuto il gol della con un preciso tiro a giro dal limite dell'area, per poi vincere la competizione. \nIl 13 novembre 2021 realizza una doppietta nel successo per 8-0 contro il che gli consente di andare a quota 35 gol e di superare David Trezeguet, diventando cos\u00ec il quinto miglior marcatore dei transalpini.\nControversie giudiziarie.\nNel 2010 \u00e8 finito sotto inchiesta, assieme a Franck Rib\u00e9ry, per aver avuto rapporti sessuali con una escort minorenne, Zahia Dehar. Quattro anni dopo i due calciatori sono stati assolti dal tribunale di Parigi per assenza di prove sufficienti a dimostrare che fossero a conoscenza della minore et\u00e0 della ragazza all'epoca dei rapporti.\nNel novembre 2015 viene indagato nell'ambito di un'inchiesta giudiziaria nata dalla denuncia di Mathieu Valbuena, che nel giugno 2015 aveva dichiarato di aver ricevuto una telefonata anonima in cui gli veniva richiesto di pagare la somma di 150.000 euro, affinch\u00e9 non venisse diffuso un filmato nel quale intratteneva rapporti sessuali. Il 5 novembre del 2015, dopo un fermo di 24 ore nei locali della polizia giudiziaria di Versailles, Benzema avrebbe confessato di aver ricattato il suo compagno di squadra Valbuena. La notizia tuttavia viene smentita dal legale del calciatore. Il 10 novembre 2015 l'emittente radiofonica \"Europe 1\" ha reso noto il contenuto di un'intercettazione telefonica del 6 ottobre in cui Benzema, parlando con un suo amico di infanzia, avrebbe dichiarato di aver avuto un ruolo attivo nella vicenda.\nIl 10 dicembre seguente, in seguito a questa vicenda, viene escluso a tempo indeterminato dalla nazionale francese, e il 13 aprile 2016 lui stesso dichiara alla stampa che non sarebbe stato convocato per gli Europei. Nel 2017 la Corte di Cassazione francese invalida l'inchiesta nei suoi confronti, facendolo uscire dal caso.\nIl 24 novembre 2021 gli viene comminata una multa di 75.000 euro, oltre a venire condannato a un anno di carcere.\nStatistiche.\nTra club e nazionale maggiore Benzema ha giocato globalmente 878 partite segnando 442 reti, alla media di 0,51 gol a partita.\nPresenze e reti nei club.\n\"Statistiche aggiornate al 26 febbraio 2022.\""}
{"id": "1056742", "revid": "144796", "url": "https://it.wikipedia.org/wiki?curid=1056742", "title": "Leopoldo di Hohenzollern-Sigmaringen", "text": "La sua candidatura al trono spagnolo dopo la caduta di Isabella II di Spagna fu una delle cause della guerra franco-prussiana.\nBiografia.\nInfanzia.\nLeopoldo era il figlio maggiore del principe Carlo Antonio di Hohenzollern-Sigmaringen e della principessa Giuseppina di Baden. I suoi nonni paterni furono Carlo di Hohenzollern-Sigmaringen e Maria Antonietta Murat, quelli materni Carlo II di Baden e Stefania di Beauharnais. Tra i suoi fratelli di ricordano Carlo primo re di Romania della famiglia Hohenzollern-Sigmaringen e Stefania regina di Portogallo.\nGiovinezza.\nLeopoldo nacque alla tenuta di Krauchenwies, nei pressi di Sigmaringen, nel 1835. Sin dai primi anni della sua giovinezza manifest\u00f2 una particolare eccellenza nel campo degli studi. Seguendo la vocazione militare della sua famiglia, ad ogni modo, Leopoldo si diresse verso la carriera militare, venendo nominato inizialmente secondo tenente del 1\u00ba reggimento della Guardia il 18 ottobre 1851 per poi divenire primo tenente il 27 aprile 1858. Il 21 ottobre 1859 venne nominato capitano comandante della 4\u00aa Leib-Compagnie, all'interno della quale venne promosso al rango di maggiore il 20 agosto 1861 ed infine maggiore generale nel 1873.\nNel 1861, durante l'intervento francese in Messico, Napoleone III consider\u00f2 la possibilit\u00e0 di nominare il principe o uno dei fratelli Carlo e Federico, come possibili candidati al trono imperiale del Messico, sia perch\u00e9 cattolici e sia perch\u00e9 la loro presenza su quel trono avrebbe accontentato in un sol colpo Inghilterra, Austria e Prussia. Tuttavia una riflessione pi\u00f9 approfondita sulla questione messicana ed in particolare l'influenza della principessa Pauline von Metternich, port\u00f2 alla scelta infine dell'arciduca Massimiliano d'Asburgo-Lorena.\nRuolo nella politica internazionale.\nIl 12 settembre del 1861 spos\u00f2 a Lisbona l'infanta del Portogallo Antonia di Braganza figlia della regina Maria II e del re Ferdinando di Sassonia Coburgo-Gotha, co-regnante assieme alla moglie. A seguito della rivoluzione spagnola del 1868 e dell'abdicazione della regina Isabella II, avvenuta nel 1870, venne offerto a Leopoldo il trono iberico. La candidatura di Leopoldo al trono spagnolo non solo era caldamente sostenuta dal Primo Ministro prussiano Otto von Bismarck, ma il suo essere nipote di Stefania di Beauharnais lo rendeva il candidato ideale perch\u00e9 imparentato strettamente e pi\u00f9 volte anche coi Bonaparte. Napoleone III, ad ogni modo, determinato ad opporsi all'espansione dell'influenza prussiana in Europa, costrinse il padre del principe a ritirare la candidatura del figlio, cosa che avvenne effettivamente poco dopo e che port\u00f2 il giovane Leopoldo ad indirizzare una lettera a Guglielmo I nel quale ribadiva: \"Sono prussiano e tedesco nel profondo del mio cuore\". In Spagna, dove la candidatura di Leopoldo stava iniziando a guadagnare popolarit\u00e0, il popolo inizi\u00f2 a soprannominarlo \"Leopoldo Ol\u00e9-Ol\u00e9 si me eligen\" con un richiamo al suo cognome, troppo complesso da pronunciare per gli spagnoli, ma col significato di \"Leopoldo Ol\u00e9-Ol\u00e9 se avessero scelto me\".\nIn realt\u00e0 lo scopo della Francia non era solo quello di far desistere la Prussia dall'ottenere il trono di Spagna, proteggendo cos\u00ec i propri confini e il rischio di trovarsi schiacciata in una pericolosa morsa tra Germania e penisola iberica nelle mani degli Hohenzollern, ma anche quello di trovare o creare il pretesto per far scoppiare una guerra che potesse consentire a Napoleone III di espandere la propria influenza in Europa e consolidare il proprio potere. Delusi dall'arrendevolezza prussiana, i francesi cercarono di prolungare la crisi. L'ambasciatore francese in Prussia chiese che il re di Prussia Guglielmo I garantisse che mai un Hohenzollern sarebbe stato candidato al trono di Spagna. Il re ascolt\u00f2 la richiesta e se ne and\u00f2 senza prendere accordi per un futuro incontro con l'ambasciatore. Il suo telegramma (il dispaccio di Ems) che riportava il dialogo avuto con l'ambasciatore, fu modificato ad arte da Bismarck affinch\u00e9 provocasse l'indignazione francese. La dichiarazione di guerra da parte del Secondo Impero francese, che dar\u00e0 il via alla guerra franco-prussiana, fu inviata ufficialmente nel luglio del 1870. Al termine della guerra, che vide la Prussia vittoriosa sulla Francia e la proclamazione dell'Impero tedesco, il principe Leopoldo, il 18 gennaio 1871, prese parte alla proclamazione ufficiale del neonato stato tedesco che si tenne nella reggia di Versailles, in Francia.\nNell'ottobre del 1880, rinunci\u00f2 ai suoi diritti sul trono di Romania essendo l'erede di suo fratello, re Carol I, in favore di suo figlio primogenito Guglielmo.\nPrincipe di Hohenzollern-Sigmaringen e morte.\nAlla morte di suo padre nel 1885, Leopoldo gli succedette come principe di Hohenzollern-Sigmaringen. Dopo l'incendio scoppiato nel castello di Sigmaringen nel 1893, si impegn\u00f2 personalmente per ricostruirlo.\nIl Principe mor\u00ec l'8 giugno 1905 a Berlino.\nDiscendenza.\nDal matrimonio con Antonia nacquero tre figli:\nFonti.\nweb.genealogie.free.fr"}
{"id": "1056743", "revid": "74801", "url": "https://it.wikipedia.org/wiki?curid=1056743", "title": "Mashrek", "text": "Il Mashrek, detto anche Mashriq o Mashreq ( \"luogo dell'alba\"), \u00e8 l'insieme dei paesi arabi che si trovano a est rispetto al Cairo e a nord rispetto alla penisola arabica.\nGeografia.\nSi tratta della intermedia regione orientale del mondo arabo, in opposizione al Maghreb () ed \u00e8 sinonimo di Bil\u0101d al-Sh\u0101m, ma comprende anche l'Iraq e Kuwait. Talvolta \u00e8 utilizzato come sinonimo di \"non-Maghreb\" e in questi casi comprende Egitto, Sudan, e la penisola arabica. Il termine deriva dalla radice araba &lt;\"sh-r-q\"&gt;, che significa \"est\" o anche \"luogo di levante\". \nIl Mashrek comprende:\nIl Mashrek \"non-Maghreb\" comprende, oltre ai precedenti:\nStoria.\nDurante l'espansione araba del VI secolo, il Mashreq fu sede del califfato omayyade. Situata inizialmente a Damasco, la capitale fu poi trasferita a Baghdad. Nel X secolo, durante l'espansione macedone, Bisanzio ripristin\u00f2 temporaneamente la sua presenza nella regione, con Niceforo II Foca che conduce una brillate campagna annettendo Antiochia e la sua regione nel 969 e arrivando nel 975 a da Gerusalemme. Molto presto i Bizantini dovettero abbandonare le posizioni che non riuscivano a mantenere e gi\u00e0 nel 1084 la citt\u00e0 di Antiochia cadde nelle mani dei Turchi. Venne ripresa nel 1098 dai crociati durante la prima crociata per formare il Principato di Antiochia (1098-1268), uno dei quattro Stati crociati.\nNei secoli successivi, dopo la scomparsa degli Stati crociati, la regione fu dominata dalle dinastie turche, e in particolare dall'Impero Ottomano dal 1517 al 1918. La dominazione ottomana termin\u00f2 quando la regione fu posta sotto il mandato di varie nazioni europee e sotto l'egida della Societ\u00e0 delle Nazioni. L'Iraq, la Palestina, la Transgiordania e la Siria rimasero sotto l'influenza straniera fino alla fine della seconda guerra mondiale, quando i leader politici arabi cominciarono a cercare l'indipendenza."}
{"id": "1056745", "revid": "1543377", "url": "https://it.wikipedia.org/wiki?curid=1056745", "title": "El retablo de maese Pedro", "text": "El retablo de maese Pedro (Il teatro dei burattini di maestro Pietro) \u00e8 un'opera lirica di Manuel de Falla, composta tra il 1919 e il 1923.\nFu rappresentata nel 1923, prima a Siviglia in forma di concerto nel mese di marzo, poi il 25 giugno nel palazzo della principessa di Polignac a Parigi.\nTrama.\nL'opera vede come protagonista il proprietario di un teatrino ambulante per marionette, mastro Pietro (Maese Pedro appunto). Quel giorno va di scena la storia di Melisendra, figlia putativa di Carlo Magno e sposa di don Galifero, la quale venne rapita dal sultano di Saragozza. Don Galifero, spronato dal suocero a recuperare la moglie, parte alla volta di Saragozza e riesce a liberarla; subito i soldati arabi di Saragozza si lanciano alla rincorsa dei due sposi che fuggono, ma ecco che dal pubblico si alza un cavaliere, che gi\u00e0 precedentemente borbottava ritenendo che il presentatore la facesse troppo lunga, e si lancia con la sua spada contro le marionette saracene, a difesa dei due, distruggendo in pochi colpi tutto il teatrino di Maese Pedro. Si scopre poco dopo che questo cavaliere altri non \u00e8 che Don Chisciotte in persona che, come al solito, aveva scambiato la finzione con la realt\u00e0 credendo le due marionette in reale pericolo; cos\u00ec, mentre Maese Pedro si dispera per il suo teatro andato in pezzi, Don Chisciotte addirittura confonde la marionetta di Melisendra con la sua Dulcinea e le canta lodi d'amore, fino ad ergersi sul teatrino sfasciato inneggiando alla virt\u00f9 dell'errante cavalleria.\nCaratteristiche.\nManuel de Falla recupera per quest'opera persino la musica medievale iberica di vari Cancioneros, oltre alla musica popolare spagnola, mescolandole come solo egli sapeva fare. L'uso degli strumenti a fiato rispecchia fedelmente le scenette rappresentate e le percussioni riescono sempre a sottolineare l'animazione. Di sicuro un brano unico nel suo genere, voluto anche dalla collaborazione ed amicizia col poeta Garc\u00eda Lorca che in quegli anni organizzava teatrini di marionette essendone grandemente appassionato."}
{"id": "1056749", "revid": "1856513", "url": "https://it.wikipedia.org/wiki?curid=1056749", "title": "Aviaprad Aircompany", "text": "L'Aviaprad Aircompany (in russo: \u0410\u0412\u0418\u0410\u041f\u0420\u0410\u0414 \u0430\u0432\u0438\u0430\u043a\u043e\u043c\u043f\u0430\u043d\u0438\u044f) era una compagnia aerea russa con base tecnica all'aeroporto di Ekaterinburg-Kol'covo (USSS), in Russia europea. La compagnia aerea \u00e8 stata fondata come operatrice cargo con il nome di Uralinteravia nel 1995 a Ekaterinburg, sulla base della Divisione Cargo della russa Ural Airlines. Nel 2006 l'Aviaprad Aircompany ha cambiato la strategia concentrandosi sull trasporto passeggeri.\nStrategia.\nLa compagnia aerea russa operava il servizio del trasporto aereo passeggeri in Russia e negli stati CSI con \"hub\" principale all'aeroporto di Ekaterinburg-Kol'covo. Nel 2006 l'Aviaprad ha preso in leasing dalla compagnia aerea francese Air France due Boeing 737-500. Negli ultimi 6 mesi del 2006 la compagnia aerea russa ha trasportato 50.000 passeggeri. Nel novembre-dicembre del 2006 l'Aviaprad operava un Boeing 757-200 della compagnia aerea moscovita VIM-Avia."}
{"id": "1056751", "revid": "38120", "url": "https://it.wikipedia.org/wiki?curid=1056751", "title": "Planeta deAgostini", "text": ""}
{"id": "1056752", "revid": "599013", "url": "https://it.wikipedia.org/wiki?curid=1056752", "title": "Hjk", "text": ""}
{"id": "1056753", "revid": "38120", "url": "https://it.wikipedia.org/wiki?curid=1056753", "title": "Planeta de Agostini", "text": ""}
{"id": "1056754", "revid": "38120", "url": "https://it.wikipedia.org/wiki?curid=1056754", "title": "Planeta De Agostini", "text": ""}
{"id": "1056758", "revid": "44939", "url": "https://it.wikipedia.org/wiki?curid=1056758", "title": "Carl Neuberg", "text": ""}
{"id": "1056768", "revid": "110157", "url": "https://it.wikipedia.org/wiki?curid=1056768", "title": "Kiss the Girl", "text": "Kiss The Girl (nella versione in italiano Baciala), \u00e8 una canzone della Disney del 1989 del cartone animato \"La sirenetta\", scritta da Alan Menken (musica) e da Howard Ashman (testo). Nel film, \u00e8 cantata da Samuel E. Wright, che d\u00e0 la voce al granchio Sebastian, il quale canta il brano nel tentativo di convincere Eric a baciare Ariel.\nRiconoscimenti.\nIl brano riscosse molto successo, tanto da essere nominato come miglior canzone sia agli Oscar sia ai Golden Globe (miglior canzone originale), perdendo in entrambe le occasioni da \"Under the Sea\" (\"In fondo al mar\"), altro grande successo del cartone Disney. \"Kiss The Girl\" ebbe anche una nomination ai Grammy come Miglior canzone scritta per un film, televisione o altri media audio-visivi, ma il premio and\u00f2 ancora a \"Under the Sea\".\nAltre versioni famose.\nPeter Andr\u00e9.\nL'artista inglese Peter Andr\u00e9 esegu\u00ec la canzone in versione remixata nel 1998, e arriv\u00f2 alla posizione numero 9 nelle classifiche inglesi.\nAshley Tisdale.\nNel 2006, quando \"La sirenetta\" usc\u00ec in DVD, anche Ashley Tisdale cre\u00f2 una sua versione della canzone. La canzone fu la prima mandata su Radio Disney il 4 settembre 2006, e il video fu premiato il 6 settembre 2006 su Disney Channel in seguito ad un episodio di Zack e Cody al Grand Hotel. \u00c8 incluso anche in \"DisneyMania 5\", che \u00e8 uscito il 27 marzo 2007.\nColbie Caillat.\nLa cantautrice Colbie Caillat nel 2008 registr\u00f2 una cover della canzone e la inser\u00ec nel DisneyMania 6, pubblicato il 20 maggio 2008.\nReazioni del pubblico.\nNella prima settimana dell'aprile 2007, la versione di Ashley di \"Kiss the Girl\" entr\u00f2 nella classifica \"Billboard's Bubbling Under Singles\" e arriv\u00f2 alla posizione numero 16. La settimana dopo, la canzone entr\u00f2 nella billboard hot 100 alla # 84 ( picco) nella pop 100 alla 75( picco) nella UK chart dove raggiunse la #84; il risultato migliore solo della Tisdale in questa chart. La canzone entro nella top download poco tempo dopo alla #34 accomulando ben 420,000 copie vendute. Kiss The Girl \u00e8 il 4\u00b0 singolo per ordine di successo della Tisdale."}
{"id": "1056769", "revid": "2038157", "url": "https://it.wikipedia.org/wiki?curid=1056769", "title": "Parete (Italia)", "text": "Storia.\nLe origini storiche di Parete sono da ricercare nelle prime popolazioni osche che abitavano il territorio della Liburia, che anticamente si estendeva dal golfo di Pozzuoli ai monti Aurunci, su quello che in epoca romana era l'Ager Campanus.\nIl paese sarebbe potuto essere un centro di notevole importanza storica se alcune tombe costruite dagli Osci in epoca pre-romana non fossero state saccheggiate e distrutte da ignoti all'inizio degli anni settanta.\nIl paese sorgeva all'incrocio tra l'antica via Campana, che da Pozzuoli conduceva a Capua, e la via Antica che portava alla colonia di Liternum, sul Lago di Patria, rifugio di Scipione l'Africano, il vincitore di Annibale. Successivamente nell'et\u00e0 feudale il borgo raggiunse il rango di ducato e fu propriet\u00e0 di varie nobili famiglie del regno di Napoli, tra cui i Caracciolo, i Cossa o Coscia ed i Moles. Testimonianza di quel periodo \u00e8 appunto il Palazzo Ducale che, prima torre militare e poi residenza signorile, rappresenta ancora oggi la testimonianza di un periodo florido del territorio.\nL'odierna estensione territoriale \u00e8 stata configurata a met\u00e0 Settecento, quando fu istituito il catasto borbonico di re Carlo III.\nFin da epoche remote il paesaggio locale \u00e8 stato contrassegnato dalla predominanza della pratica agricola. La decisa fertilit\u00e0 dei suoli, in particolare, ha consentito la presenza in uno stesso fazzoletto di terra di coltivazioni arboricole (come la vite maritata ai pioppi) e di seminativi di terra (come il grano); cogli anni Sessanta del Novecento, peraltro, ha cominciato a prender piede la coltivazione della fragola.\nAi giorni d'oggi, tuttavia, il paese, rientrante oramai a pieno titolo nella conurbazione Napoli-Caserta, tende a mantenere con estrema difficolt\u00e0 la propria integrit\u00e0 territoriale. Si registra, infatti, un diffuso processo di erosione degli spazi agricoli, dovute anzitutto a lottizzazioni di natura residenziale.\nMalgrado ci\u00f2, si \u00e8 cercato in tempi recenti di perseguire un modello di valorizzazione economica del territorio paesano che ponesse nuovamente al centro il settore primario dell'economia. A tal riguardo va segnalata l'inaugurazione, nell'aprile 2017, del Museo della Fragola, il primo del genere in Italia, all'interno del restaurato Palazzo Ducale.\nLuoghi d'interesse.\nChiesa San Pietro Apostolo.\nQuesta costruzione sorge sul suolo prima occupato da un altro edificio di culto risalente agli albori del Cristianesimo ed \u00e8 intitolata al Santo Patrono del paese, San Pietro.\nL'odierno impianto, a croce latina, presenta uno stile romanico tipico del periodo compreso tra il 1100 e il 1250. \nDiversi, tuttavia, i rimaneggiamenti succedutisi nel tempo: i capitelli, le cornici e i fascioni a spicchio della Cupola, infatti, giungono dal Cinquecento, mentre la gran parte dei dipinti abbraccia il XVIII secolo. Gli ultimi lavori in ordine cronologico hanno invece avuto luogo all'inizio degli anni Novanta del XX secolo e hanno interessato il portale, le vetrate e la facciata dove spicca un mosaico in vetro del santo discepolo a cui \u00e8 intitolata la chiesa.\nA destra della costruzione sorge il campanile, il quale \u00e8 dotato di un orologio costruito nel 1906 dalla ditta De Vita di Napoli a spese della locale amministrazione comunale.\nNella parte superiore si notano tre campane. Quella di mezzo, la pi\u00f9 grande, \u00e8 stata realizzata dalla ditta Marinelli di Agnone (IS) ed \u00e8 stata aggiunta in occasione dell'ultimo Giubileo del 2000; sulla sua superficie appare un'immagine del Sommo Pontefice nell'atto di aprire la Porta Santa.\nLa chiesa \u00e8 stata consacrata in vista dell'Incoronazione di Maria SS. della Rotonda nel 1920. Essa \u00e8, inoltre, assieme al palazzo ducale monumento nazionale fin dal 1939.\nChiesa SS. Trinit\u00e0.\nQuesto edificio \u00e8 stato inaugurato il 22 novembre 1970. Sorto sopra un terreno appartenente al sac. Carmine Sabatino, il suo progetto fu elaborato dall'architetto Ugo Santoli di Aversa.\nL'interno si presenta con impianto a croce greca ed \u00e8 orlato da 14 finestroni istoriati. Il pavimento, invece, \u00e8 in marmo di baveno, mentre al di sopra dell'altare maggiore spicca un mosaico della SS. Trinit\u00e0 realizzato dalla ditta Michele Mellini di Firenze..\nAgli inizi degli anni Ottanta del XX secolo, l'edificio fu affidato in vicaria curata ai Padri Oblati di San Giuseppe, costretti ad allontanarsi da Solofra (AV) dopo il terremoto del 1980. Accanto al luogo di culto, in particolare, gli stessi religiosi hanno poi costruito un seminario minorile da loro gestito.\nIn seguito al nuovo Concordato fra Santa Sede e Stato Italiano (18 febbraio 1984), la chiesa paretana della SS. Trinit\u00e0 \u00e8 stata, infine, riconosciuta giuridicamente come parrocchia.\nSociet\u00e0.\nTradizioni e folclore.\nFesta patronale di Maria SS. della Rotonda.\nL'immagine di Maria SS. della Rotonda \u00e8 raffigurata su un quadro rinvenuto, secondo una \"leggenda\" del posto, nella localit\u00e0 detta \"la Rotonda\" da un contadino il Luned\u00ec dell'Angelo, ossia il giorno seguente a Pasqua.\nI primi documenti storici certi fanno risalire il culto della Madonna della Rotonda almeno al 1500. Il quadro \u00e8 stato solennemente incoronato dal Capitolo Vaticano nel 1920.\nGli appuntamenti liturgici ruotano essenzialmente attorno alle processioni del luned\u00ec in Albis (per tutte le vie del paese) e della domenica successiva, con grande risalto dello storico \"Volo dell'Angelo\", manifestazione che attira molti spettatori, che si riuniscono nella piazza di fronte alla Parrocchia dove viene allestita una torretta, che viene collegata tramite un cavo alla chiesa, e permette agli angeli (due bambine) di \"volare\". Gli eventi folcloristici, invece, sono in genere legati alle luminarie, che addobbano le strade del centro, alle esibizioni di bande musicali e di complessi canori, nonch\u00e9 all'esecuzione di spettacolari fuochi d'artificio.\nLe fragole di Parete.\nParete, \u00e8 una cittadina che vanta numerosi imprenditori agricoli, che si impegnano nella coltivazione e produzione di fragole. Nel paese troviamo anche commercianti, con i loro siti commerciali che esportano in tutta Italia e anche all\u2019estero, il famoso oro rosso. Inoltre, nella Citt\u00e0 di Parete \u00e8 presente una Societ\u00e0 Cooperativa Agricola, nata grazie all'impegno di vari imprenditori agricoli negli anni '60, prima produttrice di fragole in Italia, denominata \"Coop Sole\".\nFeste religiose scomparse.\nSan Pietro Apostolo\nAll'apostolo pescatore, Protettore di Parete, \u00e8 intitolata la pi\u00f9 antica chiesa Parrocchiale del paese che \u00e8 sita in piazza Papa Giovanni Paolo II. L'origine del culto pietrino in Parete \u00e8 fatto risalire ad una \"leggenda\" del posto secondo cui l'Apostolo, in viaggio verso Roma lungo la via Campana, avrebbe brevemente soggiornato e predicato in quello che allora era un piccolo villaggio.\nA questo avvenimento \"leggendario\" sarebbe cos\u00ec collegato anche il primitivo nome del paese: \"Sancti Petrus ad parietes\", cio\u00e8 \"(la chiesa di) S. Pietro presso le case (pareti)\" per distinguere la chiesa da altre cappelle sparse nelle campagne e isolate da centri abitati.\nLa Festa in suo onore era svolta annualmente agli esordi dell'autunno, alla fine della stagione agraria. Originariamente fissata alla terza domenica di ottobre, fu poi anticipata alla prima domenica dello stesso mese. Festa che coinvolgeva l'intero paese, ruotava essenzialmente attorno a due eventi: la processione domenicale e l'esibizione di un Concerto Bandistico il giorno successivo. Tale kermesse non si svolge pi\u00f9 dalla fine degli anni Novanta.\nSan Filippo Neri\nSvolta presso l'omonima chiesetta di via Garibaldi (Piazza Berlinguer), nel cuore del paese. Fissata all'ultima domenica di maggio, aveva un carattere spiccatamente di ritrovo popolare. Scomparsa coi primissimi anni Novanta.\nSanta Caterina\nSvolta presso l'omonima chiesetta privata di via Marconi nella seconda met\u00e0 di giugno. A differenza delle due manifestazioni precedenti essa si distingueva per il suo carattere spiccatamente rionale (l'area ruotante fra via Marco Polo e Piazza Guido Rossa). Scomparsa pur essa coi primissimi anni Novanta.\nInfrastrutture e trasporti.\n\u00c8 vicino all'uscita dell'Asse Mediano (ex SS 162 NC) \"Giugliano-Parete-Villaricca\". Vicino, inoltre, all'uscita \"Aversa sud-Lusciano-Parete\" della SP 335 ex SS 265 dei Ponti della Valle (Giugliano - Marcianise).\nIl comune \u00e8 servito dalle linee della CTP e della CLP."}
{"id": "1056772", "revid": "287204", "url": "https://it.wikipedia.org/wiki?curid=1056772", "title": "Monte Ossa", "text": "Il monte Ossa (oggi Kissavos, in Greco \u039a\u03af\u03c3\u03c3\u03b1\u03b2\u03bf\u03c2) \u00e8 una montagna alta 1978 metri situata nella prefettura di Larissa, tra il monte Pelio e il monte Olimpo, dal quale \u00e8 separata dalla valle di Tempe.\nViene considerato il luogo di origine dei Centauri.\nNella mitologia greca i giganti Oto e Efialte tentarono di scalare l'Olimpo e per farlo misero uno sopra l'altro il Pelio e l'Ossa.\nSu questo monte era collocato il luogo di culto e venerazione del dio Pheme (Fama nella mitologia romana)."}
{"id": "1056773", "revid": "287204", "url": "https://it.wikipedia.org/wiki?curid=1056773", "title": "Betlemitani", "text": "I Betlemitani o Ordine militare dei crociferi con stella rossa in campo blu era un ordine ospedaliero militare attivo dal XII al XV secolo.\nL'ordine nasce in Terra Santa sotto la giurisdizione del vescovo di Betlemme e non deve essere confuso n\u00e9 con l\"Ordine di Santa Maria di Betlemme\", fondato da papa Pio II nel 1459, n\u00e9 con quello di Nostra Signora di Betlem citato come ordine illegittimo dall'Osservatore Romano. \nNon bisogna confondere nemmeno l'atto, voluto da papa Innocenzo VIII, di cessione dei beni betlemiti ai Giovanniti. Tale atto, che non deve intendersi nemmeno come soppressione, riguarda l'Ordine di Santa Maria di Betlemme di cui prima e fondato dal Pontefice predecessore.\nA monsignor Giuseppe Vallerga di Loano, primo Patriarca latino di Gerusalemme va il merito di aver fondato il seminario di Betlemme.\nNon a caso, Varazze ebbe la presenza di molti vescovi betlemitani dal 1100 al 1400, in seguito alla cacciata degli stessi dalla Terra Santa.\nNella diocesi di Asti del XII secolo, grazie anche all'incoraggiamento del vescovo Landolfo di Vergiate, l'ordine era ben sviluppato, per l'amministrazione della chiesa di San Giorgio e di San Pancrazio in citt\u00e0, quella di Gamalero e l'ospedale di Quattordio. L'ordine era ancora presente nel XV secolo. Compare in alcuni atti, la propriet\u00e0 di una \"domus\" presso Barcellario (San Paolo Solbrito). "}
{"id": "1056774", "revid": "1573940", "url": "https://it.wikipedia.org/wiki?curid=1056774", "title": "Pier Candido Decembrio", "text": "Biografia.\nL'educazione umanista.\nNato a Pavia, Pier Candido era figlio del vigevanese Uberto Decembrio e di Caterina Malvezzi. Uberto, che ebbe un ruolo sia importante nella vita politica del Ducato di Milano, sia sul piano culturale (fu uno dei primi umanisti lombardi), impregn\u00f2 il figlio di quella cultura umanista che si stava diffondendo anche nei possedimenti viscontei. Nel 1402 Pier Candido era a Milano insieme alla famiglia, in quanto il padre vi fu chiamato dal nuovo duca Giovanni Maria Visconti. Nella capitale ducale, Pier Candido segu\u00ec le orme paterne, formandosi nelle belle lettere e nelle arti liberali grazie al contatto con alcuni tra i principali esponenti dell'umanesimo lombardo, quali l'ex segretario ducale Antonio Loschi e il pedagogo Gasparino Barzizza. In special modo, il giovane pot\u00e9 usufruire della presenza di Emanuele Crisolora, dotto ambasciatore bizantino che insegn\u00f2 al padre Uberto i primi rudimenti del greco.\nAl servizio di Filippo Maria Visconti.\nDopo un soggiorno a Genova presso la famiglia Doria (dovuta alla momentanea caduta in disgrazia del padre Uberto), Pier Candido e il resto della famiglia pot\u00e9 rientrare a Milano dopo la morte del principale nemico politico del padre, il condottiero Facino Cane. Nel 1419 fu chiamato dal giovane duca Filippo Maria Visconti alla corte milanese, divenendone il segretario personale e il principale strumento propagandistico e politico. Nei ventotto anni di servizio, infatti, Pier Candido diede forma ad un \"umanesimo ducale\" (seguendo la scia della produzione politica del Loschi) in contrapposizione a quello \"civile\" fiorentino e, in secondo luogo, comp\u00ec numerose missioni diplomatiche per conto di Filippo Maria presso la Serenissima, Siena, il papato e il duca di Savoia Amedeo VIII. Nonostante la profusione di energie a favore della causa viscontea, in un momento particolarmente critico per la vita del Ducato (immerso nelle sanguinose guerre italiane), Filippo Maria sembr\u00f2 non ripagare bene questo suo ligio servitore, tanto che il Decembrio ebbe pi\u00f9 volte dei contrasti con il Duca a causa. Parallelamente agli impegni ufficiali, il Decembrio continu\u00f2 a mantenere fitti rapporti di amicizia e collaborazione con l\"'\u00e9lite\" intellettuale meneghina (Antonio da Rho, Bartolomeo della Capra) e italiana in generale (Poggio Bracciolini, Leonardo Bruni).\nL'esilio, il ritorno a Milano e la morte.\nDopo la sua morte (1447), parteggi\u00f2 per la Repubblica Ambrosiana, che lo invi\u00f2 ambasciatore in Francia per chiedere soccorso contro Francesco I Sforza, che stava per sottometterla: egli stesso fu poi incaricato di consegnare al nuovo padrone le chiavi della citt\u00e0. Ovviamente contrario al nuovo regime, nel 1450 esul\u00f2 a Roma, dove il papa Niccol\u00f2 V lo nomin\u00f2 segretario apostolico, ruolo che svolse anche sotto il suo successore, Callisto III. Ebbe poi simile incarico dal re di Napoli, Alfonso d'Aragona. Nel 1459, riconciliatosi con il duca Francesco, torn\u00f2 a Milano; tra il 1466 e il 1474 fu a Ferrara allo corte di Borso d'Este, ove si mise in luce per le sue capacit\u00e0 didattiche e per la sua erudizione. Rientrato definitivamente a Milano, l'ormai anziano umanista non riusc\u00ec a ritrovare il prestigio di un tempo, a causa sia dell'influenza che Francesco Filelfo, suo avversario da sempre, aveva nella corte sforzesca, sia di alcuni dissidi che egli ebbe con il giovane duca Galeazzo Maria Sforza. Una malattia improvvisa pose termine alla sua vita il 12 novembre 1477 e il Decembrio, grazie alle finanze della moglie Battistina, fu tumulato in un fastoso sarcofago collocato nel quadripartito antistante la basilica di Sant'Ambrogio.\nProduzione letteraria.\nLe opere giovanili.\nPrima di essere assunto come segretario ducale, Pier Candido aveva prodotto degli scritti basati sull\"'imitatio \"degli autori antichi che studi\u00f2 sotto la supervisione paterna. Durante l'esilio genovese, il giovane scrisse un elogio delle arti liberali, il \"De septem liberalium artium inventoribus liber\", dedicato al nobile Tommaso Fregoso. In questo scritto il Decembrio sfoggia un'erudizione notevole per la sua giovane et\u00e0, spaziando dalle \"Ethymologiae \"di Isidoro di Siviglia ad Ovidio, Apuleio, Lucano e Cicerone, rendendo l'opera quasi una sorta di \"vademecum \"del \"curriculum studiorum \"del giovane.\nLe traduzioni in latino e in volgare.\nIl progetto culturale visconteo.\nPier Candido Decembrio non si limit\u00f2 a revisionare filologicamente l'operato paterno. Nel corso della sua vita, infatti, l'umanista lombardo dimostr\u00f2 d'essere uno dei pi\u00f9 importanti traduttori delle opere greche in latino e tra i pi\u00f9 insigni volgarizzatori di quelle latine, seguendo, bisogna ricordarlo, la politica culturale improntata da Filippo Maria Visconti. Il duca, infatti, fu tra i principali promotori della nascita di una cultura che non si limitasse soltanto al culto del mondo classico, ma che guardasse con attenzione e ammirazione anche alla produzione volgare toscana del XIV secolo. L'attenzione rivolta dal Duca a determinati autori del mondo classico non fu del tutto casuale: Filippo Maria aveva in mente la nascita di una propaganda culturale che sosteneva la figura del \"princeps\", considerato l'unico capace di reggere le sorti dello Stato. Nell'antichit\u00e0, il Visconti vide come suo modello Giulio Cesare e, di conseguenza, tutti i modelli della cultura classica che gli si avvicinavano.\nLe versioni dal greco e la revisione della \"Repubblica\" di Platone.\nIl Decembrio tradusse dal greco in latino i libri dal I al IV e il X dell'\"Iliade\", la \"Ciropedia\" di Senofonte, alcune delle \"Vite parallele\" di Plutarco (che confluiranno in un loro riassunto, conosciuto come \"Epitoma\", iniziato all'inizio degli anni '60 secondo le testimonianze epistolari di Pier Candido) e la \"Storia romana\" di Appiano, cosa che sollever\u00e0 lo sdegno del fratello Angelo Decembrio. La versione pi\u00f9 importante, per\u00f2, fu quella della \"Repubblica \"del filosofo ateniese Platone. Uberto Decembrio, grazie agli studi compiuti insieme ad Emanuele Crisolora, port\u00f2 a termine una latinizzazione dell'opera platonica. La traduzione, bench\u00e9 avesse un'enorme importanza per il circolo dei primi umanisti italiani in quanto rappresentava l'unica traduzione di un'opera in lingua greca, lasciava in realt\u00e0 molto a desiderare. Infatti, la traduzione non fu revisionata dal punto di vista stilistico, cosa che rendeva la sua lettura difficoltosa e sgradita. L'opera di revisione fu assunta da Pier Candido tra il 1437 e il 1440, il quale la dedic\u00f2 poi al reggente d'Inghilterra Humphrey di Gloucester sotto il nome di \"Celestis Politia\". La traduzione, bench\u00e9 avesse ancora alcune lacune, fu di importanza fondamentale per la conoscenza del pensiero politico platonico nell'Europa del XV secolo, tanto che l'opera del Decembrio ebbe risonanza europea e si diffuse in Spagna, Francia, Germania e, visto il dedicatario, in Inghilterra. Questo fu possibile grazie anche alla convergenza dei delegati europei in occasione del concilio ecumenico di Basilea-Ferrara-Firenze (1431-1445).\nI volgarizzamenti di Livio, Cesare, Curzio Rufo.\nI volgarizzamenti delle opere latine si concentrarono tra gli anni '30 e '40. Il Decembrio si occup\u00f2 di volgarizzare, innanzitutto, la prima Decade dell\"'Ab Urbe condita\" di Tito Livio. Gi\u00e0 tradotto dal Boccaccio nel suo soggiorno forlivese (1347-1348), Livio era un autore particolarmente caro a Filippo Maria, che chiese al suo segretario umanista una volgarizzazione dell'immenso corpo liviano, da poi conservare nella biblioteca ducale di Pavia. Decembrio si mise al lavoro, e nel 1432 pot\u00e9 presentare al suo signore un'edizione rivisitata di quella boccacciana e petrarchesca. Di qualche anno pi\u00f9 tardi sono i \"Commentari\" di Giulio Cesare (1438), al quale furono attribuiti definitivamente, concludendo cos\u00ec il dibattito sulla fantomatica figura letteraria di Giuliano Celso. Sempre nel 1438 (pi\u00f9 esattamente il 21 aprile), il Decembrio port\u00f2 a compimento, dedicandolo a Filippo Maria, il volgarizzamento della \"Storia di Alessandro Magno\" di Curzio Rufo, autore studiato dal Petrarca, che ne possedeva un codice postillato con delle glosse. Il volgarizzamento curziano del Decembrio fu stampato postumo a Firenze da Bernardo Cennini nel monastero di San Iacopo di Ripoli nel 1478.\nL'umanesimo ducale.\nLe \"Vitae \"di Filippo Maria e di Francesco Sforza.\nLe opere pi\u00f9 note del Decembrio sono le \"Vite\" dei duchi Filippo Maria Visconti (1447) e Francesco Sforza (1461-62, appena rientrato a Milano). La \"Vita Philippi Mariae Vicecomitis\", prendendo a modello Svetonio (in particolare le vite di Augusto e di Tiberio), offr\u00ec ai posteri un'immagine in cui si alternano sprazzi di virt\u00f9 e ombre delineanti una personalit\u00e0 paranoica e debole. Questo forse contribu\u00ec all'immagine negativa della personalit\u00e0 del duca Filippo Maria che tuttora si tramanda. Per questo suo animo cos\u00ec poco cortigiano sub\u00ec prima il sarcasmo di Francesco Filelfo, suo contendente, e poi la censura di Paolo Giovio, lo storico \"ufficiale\" dei duchi di Milano. La lettura dei classici gli avevano ispirato l'amore per le libert\u00e0 repubblicane (da cui il vano sostegno alla repubblica ambrosiana, duramente pagato) e l'odio per i tiranni. Ancor pi\u00f9 deludente fu la \"Vita Francisci Sfortiae\", in quanto il Decembrio non ebbe con il nuovo signore di Milano quel rapporto confidenziale che aveva avuto invece con Filippo Maria, tratteggiandone un ritratto pi\u00f9 encomiastico sui modelli antichi, che veritiero nelle sue attinenze storiche, concentrandosi esclusivamente sulle virt\u00f9 guerriere del duca che sulle sue virt\u00f9 umane e di governo. \nLa \"De laudibus Mediolanensium urbis panegyricus\".\nCelebrativa di Milano \u00e8 invece la \"De laudibus Mediolanensium urbis panegyricus in comparationem Florentinae urbis \"(1435-1436),\" \"scritta utilizzando come modello la \"Laudatio Florentinae urbis\" del cancelliere fiorentino Leonardo Bruni (1434), col quale aveva intrattenuto in passato buoni rapporti (deterioratisi a seguito della traduzione dell'Aristotele politico). Milano, in questo esempio chiarissimo di timocrazia, viene contrapposta a Firenze nell'emulazione della grandezza di Roma antica, in quanto Milano ricevette, dalle mani dai sacro romani imperatori, l'investitura prima a vicario imperiale, poi a ducato nel corso del XIV secolo:\nL'epistolario.\nDi lui si conserva anche una vastissima corrispondenza in 22 libri, dei progettati 34. Studiate da Vittorio Zaccaria intorno agli anni '50 del XX secolo, gli otto libri di epistole giovanili (\"Epistolarum iuvenilium libri octo\") furono dedicati, nel 1432, all'amico e arcivescovo di Milano Bartolomeo della Capra.\nAltre opere minori.\nNell'ottica della letteratura cortigiana, la produzione del Decembrio si estende anche ad altre opere minori volte all'elogio della corte viscontea. In primo luogo, partendo dagli studi che tennero occupato il Decembrio negli anni '30, pot\u00e9 poi stilare un saggio (il \"Comparatio Alexandri et Caesaris\") in cui sostenne la superiorit\u00e0 del secondo sul primo. Opera squisitamente erudita \u00e8 la \"Peregrina Historia\", compilazione storica generale, cos\u00ec come il \"De muneribus Romanae Reipublicae\" sulle magistrature romane, il \"De homins genitura\" e la \"Cosmographia\". Da precettore scrisse un \"Grammaticon\", compilazione grammaticale latina basata in specie su Nonio Marcello. Fu anche poeta e raccolse un \"Epigrammatum liber\", con circa 150 componimenti latini e un \"Aeneidos Supplementum\", di soli 89 versi."}
{"id": "1056791", "revid": "114936339", "url": "https://it.wikipedia.org/wiki?curid=1056791", "title": "Osservatorio di Mauna Kea", "text": "L'osservatorio di Mauna Kea \u00e8 un insieme di telescopi indipendenti, collocati sulla cima del vulcano Mauna Kea sull'isola Hawaii, la maggiore dell'arcipelago omonimo.\nIl sito comprende un'area speciale di 2\u00a0km\u00b2, nota come il \"Distretto astronomico\" (\"Astronomical Precinct\"), all'interno della riserva scientifica del Mauna Kea. I lavori per un primo osservatorio (il Mees Solar Observatory) furono eseguiti tra 1962 e il 1964, mentre il Distretto astronomico fu istituito su interesse della NASA nel 1967.\nPosizione.\nL'Universit\u00e0 delle Hawaii gestisce il sito e affitta l'area a molte organizzazioni internazionali che hanno investito ingenti somme di denaro in scienza e tecnologia.\nIl recinto astronomico \u00e8 situato all'interno dell'area per la protezione della cultura hawaiana (\"Historical Preservation Act\"). Il canto hawaiano della creazione racconta del Mauna Kea come il progenitore del popolo hawaiano.\nL'altitudine e l'isolamento in mezzo all'oceano Pacifico rendono il Mauna Kea in assoluto uno dei migliori siti al mondo per l'osservazione astronomica. \u00c8 anche il luogo ideale per osservazioni nell'infrarosso alle lunghezze d'onda submillimetriche. Il seeing medio del Mauna Kea lo colloca tra i migliori per la qualit\u00e0 delle immagini nel visibile e nell'infrarosso con una risoluzione media di soli 0,43 secondi d'arco.\nGli alloggi degli astronomi e ricercatori sono situati a quota metri slm ( piedi). La stazione per i visitatori si trova a quota ( piedi). L'altezza della cima del Mauna Kea \u00e8 cos\u00ec elevata che si suggerisce ai visitatori e ai ricercatori di sostare almeno 30 minuti in un luogo riparato a un livello poco inferiore (al Onizuka Visitor\u2019s Cente, posto a metri) prima di esporsi all'esterno, in modo da acclimatarsi alle condizioni atmosferiche e all'altitudine.\nTelescopi.\nI telescopi che si trovano sulla cima del Mauna Kea sono finanziati da agenzie governative di diverse nazioni L'Universit\u00e0 delle Hawaii gestisce direttamente due telescopi. In totale sono presenti 13 telescopi, di cui 9 ottici/infrarosso, 3 submillimetrici e 1 radiotelescopio:\nIl seguente telescopio \u00e8 stato dismesso a seguito di un piano di riqualificazione ambientale:"}
{"id": "1056807", "revid": "729019", "url": "https://it.wikipedia.org/wiki?curid=1056807", "title": "Michael Seater", "text": "\u00c8 conosciuto per aver interpretato il personaggio di Derek Venturi nella serie televisiva canadese \"La mia vita con Derek\".\nBiografia.\nDivenuto attore verso la fine degli anni novanta, \u00e8 apparso nei film TV \"Night of the Living\" e \"The Stone Skipper\", ricoprendo ruoli secondari anche nelle serie \"Future Fear\", \"Rescuers: Stories of Courage: Two Couples\", \"Vanished Without a Trace\", \"On Thin Ice\", \"Dirty Pictures\", \"Cyber Seduction: His Secret Life\" e \"Jenny and the Queen of Light\".\nPi\u00f9 recentemente, ha doppiato il personaggio principale nel cartone \"Mattimeo: A Tale of Redwall\", trasmesso nel 2000. Ha avuto poi il ruolo di protagonista con il personaggio di Lucas Randall in \"Strange Days at Blake Holsey High\", diffuso dal 2002 al 2006. Nel 2005 ha avuto un ruolo nel film \"The Prize Winner of Defiance, Ohio\".\nNel 2007, Seater \u00e8 apparso nella serie ReGenesis nel ruolo di Owen e di Derek Venturi nella serie \"La mia vita con Derek\", giunta alla quarta stagione."}
{"id": "1056812", "revid": "124831525", "url": "https://it.wikipedia.org/wiki?curid=1056812", "title": "Dedicato a", "text": "Dedicato a \u00e8 l'unico album del complesso musicale italiano Le Stelle di Mario Schifano, pubblicato a novembre 1967 dalla casa discografica BDS, etichetta satellite della Ariston Records.\nStoria.\nSicuramente in Italia nessuno nel 1967 suonava il tipo di musica de Le Stelle di Mario Schifano, il gruppo nato all'inizio dello stesso anno dall'incontro del veneto Giandomenico Crescentini (ex bassista dei New Dada), con il chitarrista romano Urbano Orlandi, e dal coinvolgimento nel progetto dell'ex tastierista dei Wretched, il veneto Nello Marini, e del batterista alessandrino Sergio Cerra.\nStabilitisi a Roma, dove iniziano a provare e a suonare le loro canzoni, i quattro conoscono tramite Ettore Rosboch, amico d'infanzia di Orlandi, Mario Schifano, interessato in quel periodo alla multimedialit\u00e0 e quindi alla collaborazione con un gruppo beat, sulla falsariga dei Velvet Underground di Andy Warhol. Da l\u00ec nasce sia il nome del gruppo, sia le prime collaborazioni con l'artista in varie esibizioni in locali romani; durante una tappa a Torino, in cui suonarono al \"Piper la\" (locale torinese che era per la citt\u00e0 subalpina quello che il Piper era per Roma), i musicisti entrano in sala d'incisione, agli studi \"Fono Folk Stereostudio\", dove per la BDS incidono il loro unico album, intitolato \"Dedicato a\", che costituisce l'esempio pi\u00f9 grande di musica psichedelica italiana.\nAl disco collaborano anche altri musicisti, come il pittore Peter Hartman al pianoforte, Ettore Rosboch anche lui al piano, Antonio Mario Semolini (oggi affermato orchestrale Rai, nonch\u00e9 celebre flautista e docente al Conservatorio di Torino) al flauto, Paul Thek al tamburello e la nobildonna Francesca Camerana (una delle prime freak torinesi, per anni commessa in un noto negozio di dischi della citt\u00e0) ai cori. Schifano ha curato completamente la veste grafica del disco, con copertina argentata e interno sfogliabile con foto del gruppo ritoccate dall'artista. Le foto interne sono di Manfredi Bellati e sono state trattate dallo stesso Schifano.\nNel 1967 il disco fu stampato in due versioni, una rossa in pochissimi esemplari ( 50?) e un'altra nera in 500 esemplari. Le scarse vendite di questo disco lo hanno reso nel tempo uno dei pi\u00f9 ricercati dai collezionisti, specialmente quello rosso. Nel 1999 l'Akarma ristamp\u00f2 il disco rosso in 250 esemplari numerati, con libretto firmato da Crescentini, e quello nero in un numero di esemplari imprecisato. Nel 2011 vi sono state nuove edizioni Akarma, nei colori rosa e nero, entrambe con tiratura imprecisata. Il disco \u00e8 stato ristampato pi\u00f9 volte anche come CD (dalla Mellow Records nel 1992 e successivamente dall'Akarma). Queste successive riedizioni hanno creato una notevole confusione relativamente ai prezzi.\nI brani.\nLe ultime parole di Brandimante, dall'Orlando Furioso, ospite Peter Hartman e fine (da ascoltarsi con tv accesa, senza volume), che occupa tutto il lato A, inizia con un dialogo in inglese (presumibilmente una delle voci \u00e8 di Peter Hartman) e continua con alcune rullate di batteria che sfumano su una chitarra che fa da sottofondo ad una melodia quasi medioevaleggiante, cantata da Francesca Camerana con testi in latino. Con l'ingresso dell'organo l'atmosfera cambia, divenendo sperimentale e visionaria. Segue, intorno all'ottavo minuto, un assolo di chitarra elettrica con influssi blues; l'atmosfera cambia ancora, divenendo sempre pi\u00f9 sperimentale ed evidenziando come i musicisti avessero ascoltato l'avanguardia e le sperimentazioni di John Cage, specialmente per il finale. Julian Cope nel suo blog \"Head Hermitage\", sottolinea come, se nel biennio '66-'67 era evidente la tendenza di alcuni gruppi a comporre brani che trascendessero nella forma e nella durata il classico brano alla Tin Pan Alley, \u00e8 anche vero che tali brani occupavano perlopi\u00f9 posizioni di secondo piano, relegati spesso in posizioni marginali nella struttura dell'album. Sempre secondo Cope, \"Ettore Rosboch e Mario Schifano decisero sfacciatamente che se volevano dare l'idea di essersi spinti pi\u00f9 in l\u00e0 di qualunque altro, non si potevano permettere di nascondere il loro capolavoro sul secondo lato. No, questo figlio di puttana sarebbe diventato la loro dichiarazione d'apertura\".\nMolto alto \u00e8 un brano psichedelico dominato da un ritmo ossessivo, ripetitivo e straniante della batteria e del basso e da una chitarra lancinante, con poche note eseguite a lungo: dopo una breve pausa, il brano riprende con il ritmo iniziale. Il testo pare descrivere una danza tribale (\"...mentre noi danziamo attorno al nostro fuoco...).\nSusan Song \u00e8 la canzone che ricorda in maniera pi\u00f9 evidente le delicate ballate dei Velvet Underground (alla Femme fatale), con una chitarra arpeggiata all'inizio, un fondo di organo, un pianoforte ed una voce che ricorda a volte quella di Nico. Alla melodia si aggiunge il flauto di pan suonato da Semolini, mentre il testo \u00e8 una tipica canzone d'amore.\nE dopo \u00e8 un brano con frequenti cambi d'atmosfera, ma sempre con la base ritmica in evidenza.\nIntervallo lascia ampi spazi all'improvvisazione degli strumenti, mentre le voci non sono percepibili, e le parole diventano un suono incomprensibile.\nMolto lontano (a colori), tipicamente psichedelico, con sonorit\u00e0 create dall'organo e dal flauto che ricordano i primi Pink Floyd. Il brano \u00e8 stato inserito nel 1988 nella compilation \"Oracolo\", curata da Giulio Tedeschi e pubblicata dalla Toast Records.\nTracce.\nI testi e le musiche sono degli stessi musicisti, tranne \"Susan song\", scritta dal gruppo insieme a Paul Thek."}
{"id": "1056814", "revid": "2184720", "url": "https://it.wikipedia.org/wiki?curid=1056814", "title": "Periodo caldo medievale", "text": "Il Periodo caldo medievale (PCM - od Optimum climatico medievale) fu un periodo della storia umana caratterizzato da un'inusuale clima relativamente caldo, nella regione del nord Atlantico, durato circa 500 anni dal IX al XIV secolo. Spesso invocato nelle discussioni attuali sul riscaldamento globale che interessa il clima terrestre dal XXI secolo, alcuni si riferiscono ad eventi come il PCM per sostenere che le previsioni fatte da pi\u00f9 parti sono un'enfatizzazione di fatti gi\u00e0 accaduti in passato e poi regrediti. Il dibattito sull'entit\u00e0 di tale riscaldamento, cos\u00ec come del successivo raffreddamento durante la \"Piccola era glaciale\", rimane tuttavia ancora aperto e rientra nella pi\u00f9 ampia discussione nota ai pi\u00f9 come controversia della mazza da hockey.\nDescrizione.\nRicerche iniziali.\nRicerche sul periodo caldo medioevale e sulla seguente piccola era glaciale, PEG (in inglese \"little ice age\", \"LIA\") furono fatte in Europa dove il fenomeno venne molto ben documentato dagli storici.\nInizialmente si credette che il cambio climatico fosse stato globale, ma questa tesi \u00e8 stata contestata. Il rapporto del 2001 del \"Gruppo intergovernativo sul cambiamento climatico\", organismo dell'ONU che studia la variazione delle temperature sulla terra, dichiar\u00f2 sommarie queste affermazioni, sostenendo che: \"\"...le conoscenze attuali non consentono di sostenere che possano essere esistiti periodi globalmente sincroni di particolare caldo o freddo su tutto il globo terrestre e i termini \"periodo caldo medievale\" e \"piccola era glaciale\" hanno dei significati limitati e non possono essere ascritti a tutto il globo terrestre nei singoli periodi in cui furono osservati\"\".\nI paleoclimatologi che hanno sviluppato degli studi regionali specifici su eventi del passato hanno chiamato questi fenomeni con il nome di \"periodo caldo medievale\" e \"piccola era glaciale\". Altri seguono le convenzioni e quando un evento climatologico significativo viene trovato nel \"PEG\" o \"PCM\", ne associano l'esistenza al periodo in cui si \u00e8 verificato.\nIl periodo caldo medievale coincide in parte con l'attivit\u00e0 solare chiamata \"massimo medievale\" e verificatasi tra il 1100 e il 1250.\nEventi climatici.\nRegioni del nord Atlantico e del nord America.\nDurante il medioevo le viti producevano uva in tutta Europa fino al nord della Gran Bretagna anche se in modo meno estensivo di quanto non lo siano al giorno d'oggi. I Vichinghi si avvantaggiarono della remissione dei ghiacciai per colonizzare la Groenlandia ed altre terre del lontano nord. Il PCM fu seguito dalla piccola era glaciale che dur\u00f2 fino al XIX secolo. Recenti ricerche effettuate nella baia di Chesapeake, in Maryland, hanno confermato grandi differenze di escursioni termiche durante il periodo del medioevo e della piccola era glaciale, possibilmente collegate alla variazione della circolazione delle maree nel nord Atlantico. I sedimenti nel Piermont Marsh della bassa valle del fiume Hudson mostrano un periodo di secca durante il periodo caldo medievale.\nProlungati periodi di siccit\u00e0 afflissero molte aree dell'ovest degli Stati Uniti, specialmente la California ed il Gran Bacino. L'Alaska ebbe tre periodi di temperature particolarmente elevate: dall'anno 1 al 300, dall'850 al 1200 e dopo il 1800.\nUna ricerca fatta nel Mar dei Sargassi, a mezzo di carbonio radioattivo, ha dimostrato che la temperatura della superficie del mare era, 400 anni fa e 1700 anni fa, circa di un grado pi\u00f9 fredda di quella attuale; mentre circa 1000 anni addietro era di un grado superiore a quella odierna (PCM).\nAltre regioni.\nIl clima nell'Africa equatoriale dell'est ha avuto andamenti alternati fra il periodo secco attuale e periodi di relativa umidit\u00e0. Il periodo secco inizi\u00f2 nel periodo caldo medievale.\nLo studio di un blocco di ghiaccio prelevato nella penisola di Bransfield in Antartide ha consentito di identificare chiaramente il periodo della piccola era glaciale e del precedente periodo caldo medioevale. Il campione ha dimostrato l'esistenza di un periodo caldo intorno all'anno 1000, rilevando chiaramente il fatto che periodi caldi e freddi si riscontravano, regionalmente, sia in ere calde sia in ere fredde.\nLa conformazione dei coralli nella zona tropicale dell'Oceano Pacifico suggerirebbe che condizioni relativamente fredde e secche persistettero nei primi anni del secondo millennio con una configurazione che pu\u00f2 ricordare l'attuale oscillazione fra La Ni\u00f1a e El Ni\u00f1o. Pur di fronte a una indubbia scarsit\u00e0 di dati sull'Australia, sia per il periodo caldo medioevale sia per la piccola era glaciale, si pu\u00f2 assumere che siano confrontabili con quelle del lago Eyre fra i secoli IX e X, nonch\u00e9 conformi alla situazione de La Ni\u00f1a.\nDanda Pani Adhikari e Fujio Kumon, in un'indagine del 2001 sui sedimenti del lago Nakatsuna nel Giappone centrale, hanno verificato l'esistenza di entrambi i periodi sopra citati."}
{"id": "1056815", "revid": "767487", "url": "https://it.wikipedia.org/wiki?curid=1056815", "title": "Back for the Attack", "text": "Back for the Attack \u00e8 il quarto album in studio del gruppo musicale statunitense Dokken, pubblicato il 2 novembre 1987 dalla Elektra Records. Si tratta dell'ultimo lavoro in studio del gruppo prima del momentaneo scioglimento avvenuto due anni dopo a causa di forti contrasti tra Don Dokken e George Lynch.\nL'uscita \u00e8 stata preceduta dalla pubblicazione del singolo \"Dream Warriors\" per la colonna sonora del film \"Nightmare 3 - I guerrieri del sogno\". Il brano appare nel disco in versione remixata.\nL'album ha venduto oltre 4 milioni di copie in tutto il mondo e ha raggiunto la 13\u00aa posizione della Billboard 200 negli Stati Uniti, rivelandosi il maggior successo commerciale della band.\nIl disco \u00e8 stato ristampato dalla Warner Music Japan il 23 settembre 2009, con l'aggiunta della traccia bonus \"Back for the Attack\", apparsa originariamente solo come lato B del singolo \"Dream Warriors\"."}
{"id": "1056816", "revid": "2106793", "url": "https://it.wikipedia.org/wiki?curid=1056816", "title": "FC Haka", "text": "LFC Haka \u00e8 una societ\u00e0 calcistica finlandese con sede nella citt\u00e0 di Valkeakoski. Per il numero di trofei vinti, \u00e8 considerato uno dei club pi\u00f9 importanti del suo paese. Nella stagione 2020 partecipa alla Veikkausliiga, la massima serie del campionato finlandese di calcio.\nStoria.\nLa societ\u00e0 fu fondata nel 1934 con il nome di Valkeakosken Haka. Disput\u00f2 la prima partita nello stesso anno contro il TaPan perdendo per 5-0, ma un paio di giorni alla sua seconda partita vinse per 5-0 sul FoPS. Nel 1945 partecip\u00f2 per la prima volta alla Mestaruussarja, la prima divisione del Campionato finlandese di calcio, terminando al sesto posto nel girone B e retrocedendo in Suomensarja. Nel 1955 vinse la prima edizione della Suomen Cup, la coppa nazionale finlandese, battendo in finale l'HPS per 5-1. Storicamente, il club vanta legami di carattere economico con le industrie cartarie della sua zona.\nGli anni 1960 furono tra i migliori della storia del club, perch\u00e9 nel 1960 l'Haka vinse il suo primo campionato e la Suomen Cup, diventando la prima squadra di calcio finlandese a vincere sia coppa che campionato. In particolare, nel 1960 vinse il campionato conquistando 41 punti sui 44 disponibili, segnando 78 reti e subendone 23, distanziando la seconda classificata, il TPS, di 13 punti. Grazie alla vittoria del campionato, guadagn\u00f2 l'accesso alla Coppa dei Campioni per la prima volta nell'edizione 1961-1962, venendo eliminato dallo Standard Liegi agli ottavi di finale. Vinse nuovamente il campionato nel 1962 e nel 1965. Dopo 24 stagioni consecutive in Mestaruussarja, nel 1972 retrocesse in I Divisioona, ma il club fece immediatamente ritorno in massima serie. Nel 1977 l'Haka torn\u00f2 a vincere nella stessa stagione campionato e coppa. Nell'edizione 1983-1984 della Coppa delle Coppe, il Valkeakosken Haka ottenne la sua migliore prestazione a livello internazionale, spingendosi fino ai quarti di finale, dove fu battuta dalla poi vincitrice del trofeo.\nNel 1991 il nome del club cambi\u00f2 in FC Haka. Vinse di nuovo il campionato nel 1995 dopo un lungo duello con il MyPa e grazie alle 21 reti realizzate da Valerij Popovi\u010d, capocannoniere del campionato. Nella stagione successiva a sorpresa arriv\u00f2 la retrocessione in Ykk\u00f6nen, ma anche questa volta l'Haka torn\u00f2 subito in massima serie.\nUn nuovo periodo di successi fu quello tra il 1998 e il 2000, quando la squadra conquist\u00f2 tre campionati consecutivamente. Dal 1998 al 2007 l'Haka termin\u00f2 il campionato sempre nelle prime quattro posizioni, vincendolo quattro volte, e di conseguenza partecipando alle competizioni UEFA per un decennio continuativamente. Alla terza partecipazione consecutiva alla UEFA Champions League nel 2001-2002, l'Haka super\u00f2 il secondo turno preliminare grazie alla vittoria per 3-0 a tavolino contro gli israeliani del Maccabi Haifa, per poi affrontare il Liverpool nel terzo turno, subendo per\u00f2 una doppia sconfitta e venendo eliminato. Nel 2012 l'Haka concluse il campionato all'ultimo posto, retrocedendo in Ykk\u00f6nen. Nonostante il secondo posto in Ykk\u00f6nen l'anno seguente, l'Haka non \u00e8 riuscito a risalire in Veikkausliiga.\nStadio.\nLFC Haka gioca le partite casalinghe allo stadio Tehtaan kentt\u00e4, che ha una capacit\u00e0 di 3516 posti, tutti a sedere."}
{"id": "1056820", "revid": "339392", "url": "https://it.wikipedia.org/wiki?curid=1056820", "title": "Maplestory", "text": ""}
{"id": "1056821", "revid": "1566286", "url": "https://it.wikipedia.org/wiki?curid=1056821", "title": "Ashley Leggat", "text": "\u00c8 famosa per aver indossato i panni di Casey MacDonald nella serie per ragazzi \"La mia vita con Derek\", di Brittany MacMillan nella serie \"Darcy's Wild Life\" e di Kelly nella serie della CBS \"11 Cameras\"."}
{"id": "1056828", "revid": "64833", "url": "https://it.wikipedia.org/wiki?curid=1056828", "title": "Famigli", "text": ""}
{"id": "1056832", "revid": "1272592", "url": "https://it.wikipedia.org/wiki?curid=1056832", "title": "Joy Tanner", "text": "Nata a Rochester, New York, ha iniziato la sua carriera da attrice pubblicizzando dei prodotti per la casa e prodotti farmaceutici in TV negli anni 1998-2000."}
{"id": "1056837", "revid": "432055", "url": "https://it.wikipedia.org/wiki?curid=1056837", "title": "Breakin' the Chains", "text": ""}
{"id": "1056845", "revid": "74801", "url": "https://it.wikipedia.org/wiki?curid=1056845", "title": "Skinnskatteberg (comune)", "text": "Skinnskatteberg \u00e8 un comune svedese di abitanti, situato nella contea di V\u00e4stmanland. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "1056846", "revid": "921573", "url": "https://it.wikipedia.org/wiki?curid=1056846", "title": "Jordan Todosey", "text": "La ragazza \u00e8 nata a Ontario. Ha avuto il suo ruolo che l'ha resa famosa nella serie \"La mia vita con Derek\". Altri ruoli da segnalare sono quelli in \"The Pacifier\" nei panni di Firefly e \"The Prize Winner of Defiance, Ohio\"."}
{"id": "1056853", "revid": "210936", "url": "https://it.wikipedia.org/wiki?curid=1056853", "title": "Fujitsu Siemens", "text": ""}
{"id": "1056855", "revid": "3689", "url": "https://it.wikipedia.org/wiki?curid=1056855", "title": "Spinta con le mani", "text": ""}
{"id": "1056856", "revid": "1776051", "url": "https://it.wikipedia.org/wiki?curid=1056856", "title": "Breaking the Chains", "text": "Breaking the Chains \u00e8 il primo album in studio del gruppo musicale statunitense Dokken.\nL'album venne originariamente pubblicato in Europa con il titolo Breakin' the Chains dall'etichetta francese Carrere Records nel 1981. Questa versione si caratterizzava per alcuni missaggi e canzoni differenti rispetto alla successiva edizione statunitense. La traccia \"Paris Is Burning\" viene chiamata \"Paris\" ed \u00e8 in realt\u00e0 una versione in studio in contrasto con la registrazione dal vivo a Berlino pubblicata due anni dopo. Il disco conteneva inoltre un brano intitolato \"We're Illegal\", successivamente cambiato in \"Live to Rock\".\nL'album \u00e8 stato rinominato e pubblicato negli Stati Uniti dall'Elektra Records il 18 settembre 1983. L'edizione statunitense ha raggiunto la posizione numero 136 della classifica Billboard 200. Questo risultato fu all'epoca considerato un flop dalla casa discografica, che aveva intenzione di liquidare il gruppo. Tuttavia il management dei Dokken convinse l'Elektra a rinnovare la fiducia alla band per un ulteriore disco, che si sarebbe materializzato con \"Tooth and Nail\" nel settembre del 1984.\nLa traccia che d\u00e0 il titolo all'album, \"Breaking the Chains\", \u00e8 stata inserita alla 62\u00aa posizione nella lista delle \"100 migliori canzoni hard rock\" stilata da VH1. Il brano appare inoltre nella colonna sonora del videogioco \"\" del 2006, dove viene trasmessa dalla fittizia stazione radio .\nIn un'intervista del gennaio 2015, George Lynch ha menzionato l'esistenza di 500 copie della prima versione europea dell'album stampate a nome del solo Don Dokken, anzich\u00e9 quello dell'intero gruppo, e recanti una copertina differente.\nTracce.\nTutte le canzoni sono state composte da Don Dokken e George Lynch, eccetto dove indicato."}
{"id": "1056857", "revid": "74801", "url": "https://it.wikipedia.org/wiki?curid=1056857", "title": "Surahammar (comune)", "text": "Surahammar \u00e8 un comune svedese di abitanti (2020), situato nella contea di V\u00e4stmanland. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "1056862", "revid": "1816956", "url": "https://it.wikipedia.org/wiki?curid=1056862", "title": "Tui shou", "text": "Codificata da Chen Wanting (1600 \u2013 1680), la Spinta con le mani (\u63a8\u624b in lingua cinese, tui shou in pinyin) \u00e8 una tecnica del taijiquan che costituisce una introduzione alla pratica marziale ed alla sua strategia. Praticata in coppia, serve a sviluppare stabilit\u00e0, sensibilit\u00e0, reattivit\u00e0, senso della distanza, tempismo, insegna a gestire l'aggressivit\u00e0 e quindi a conquistare un maggior equilibrio interiore e spirituale.\nI due atleti cercano di squilibrare l'avversario non di forza ma, mantenendo continuamente il contatto con avambracci e mani, rispondono alle spinte dell'avversario cedendo fino a che uno dei due sente l'altro in uno stato di equilibrio precario ed applica il minimo sforzo per squilibrarlo.\nL'esercizio deve per\u00f2 essere pi\u00f9 correttamente interpretato in senso positivo, cio\u00e8 come una ricerca di equilibrio reciproco nel quale i due atleti modificano in modo complementare il proprio stato di yin-yang in un continuo movimento oscillatorio.\nFinalit\u00e0 dell'esercizio non \u00e8, quindi, \"vincere\" ma sviluppare coordinamento, fermezza, morbidezza e capacit\u00e0 di \"sentire\" l'energia dell'avversario per meglio utilizzate la propria. L'applicazione delle tecniche apprese, affinate e praticate con il tui shou alla difesa personale \u00e8 ovvia ed immediata.\nCon il tui shou si impara, inoltre, come applicare l'energia a spirale e come utilizzare l'energia dell'avversario per batterlo.\nIl tui shou non \u00e8 un combattimento ma un esercizio per sviluppare sensibilit\u00e0.\nLa tecnica si compone di 13 azioni, divise in 5 passi ed 8 tecniche (\"Ba Fa\"):\nLa pratica del \"tui shou\" prevede i seguenti 5 livelli di difficolt\u00e0 crescente:\nDopo questi rimane solo il \"San Shou\", il combattimento libero.\nIl tui shou consente anche di dar vita a gare competitive tra atleti.\nCollegamenti esterni.\nEsempi disponibili su YouTube"}
{"id": "1056864", "revid": "1629429", "url": "https://it.wikipedia.org/wiki?curid=1056864", "title": "Benedetto Micheli", "text": "Biografia.\nBenedetto Micheli \u00e8 stato autore del poema eroicomico in dialetto romanesco \"La Libbert\u00e0 Romana acquistata e defesa\" e di numerosi sonetti di argomento classico, molti dei quali offrono il destro alla satira sui costumi e sui personaggi della Roma del Settecento. \nIn campo musicale Micheli \u00e8 considerato uno dei padri dell'intermezzo la cui importanza, nella storia dell'Opera lirica, risiede nella contrapposizione all'opera seria settecentesca, per il tono pi\u00f9 realistico nel periodo di origine dell'opera buffa. "}
{"id": "1056867", "revid": "1718925", "url": "https://it.wikipedia.org/wiki?curid=1056867", "title": "Eugenia", "text": "Eugenia \u00e8 un genere di alberi e arbusti appartenente alla famiglia delle Myrtaceae, diffuso nelle zone a clima tropicale e subtropicale di America, Africa, Asia ed Oceania. Sono in genere specie sempreverdi.\nDistribuzione e habitat.\nIl maggior centro di differenziazione di questo genere si trova nel Sudamerica, centri secondari sono nel Madagascar e in Nuova Caledonia. Il genere \u00e8 presente anche nell'Africa subsahariana e in Australia.\nTassonomia.\nIl genere \"Eugenia\", che \u00e8 stato descritto per la prima volta nel 1753 da Linneo nel suo Species Plantarum come composto da sole 5 specie, \u00e8 arrivato a comprenderne al suo interno 1156."}
{"id": "1056872", "revid": "2127271", "url": "https://it.wikipedia.org/wiki?curid=1056872", "title": "Scandalo italiano dei passaporti falsi", "text": "Lo scandalo italiano dei passaporti falsi, noto anche come Passaportopoli, fu uno scandalo che colp\u00ec il calcio italiano nel 2001 e riguard\u00f2 la naturalizzazione illecita di alcuni calciatori a opera delle societ\u00e0 calcistiche italiane.\nStoria.\nLo scandalo, scoppiato nel settembre 2000, riguardava la contraffazione di passaporti appartenenti a calciatori non cittadini dell'Unione Europea, al fine di consentire alle societ\u00e0 calcistiche italiane il tesseramento di detti giocatori come comunitari. Si tratt\u00f2 di uno dei primi casi di falsificazione documentaria nel calcio europeo.\nIn base alla versione all'epoca vigente dell'articolo 40, comma 7 delle Norme Organizzative interne Federali (N.O.I.F.), ogni squadra poteva schierare negli incontri ufficiali in ambito nazionale solamente 3 dei calciatori extracomunitari presenti in rosa. La violazione del comma poteva astrattamente configurare un illecito sportivo, il quale poteva essere punito con un ventaglio di sanzioni \u2013 sulla base di alcuni indici quali gravit\u00e0, reiterazione nel tempo delle violazioni, \"et cetera\" \u2013 fra cui rilevanti penalizzazioni in classifica e persino la retrocessione a tavolino.\nFurono coinvolte societ\u00e0, dirigenti e calciatori di 6 squadre di Serie A (, , , Roma, e ) e una di Serie B ().\nI 15 giocatori implicati furono:\nProcessi.\nSentenza di primo grado.\nLa sentenza di primo grado, emessa dalla Commissione disciplinare della Lega Calcio il 27 giugno 2001, \u00e8 stata la seguente:\nSentenza della Commissione di Appello Federale.\nLa Commissione di Appello Federale, dopo le riunioni del 17 e 18 luglio 2001, ha confermato le decisioni prese in primo grado relativamente a , , e .\nSono state confermate anche le decisioni riguardanti , Roma, e con le seguenti eccezioni:\nReazioni.\nAll'indomani delle sentenza di primo grado, la firma del Corriere della Sera Giorgio Tosatti critic\u00f2 le condanne, definendole \u00abincoerenti e sproporzionate\u00bb, a fronte della cancellazione, avvenuta il 4 maggio, della norma federale che imponeva alle societ\u00e0 italiane il limite di tre calciatori extracomunitari impiegabili:\n\"A posteriori\", la cancellazione della suddetta norma, la quale era stata definita illegittima da precedenti sentenze della giustizia ordinaria, \u00e8 stata ritenuta la ragione per cui non furono comminate penalizzazioni di punti in classifica ai club condannati, e si rivel\u00f2 anche decisiva per l'esito del campionato 2000-2001.\nControversie.\nNell'ambito della giustizia ordinaria, il Giudice per le indagini preliminari (GIP) del Tribunale di Udine accolse, nel maggio 2006, la richiesta di patteggiamento dell'attaccante uruguayano dell'Inter, \u00c1lvaro Recoba, e di Gabriele Oriali, responsabile dell'area tecnica della societ\u00e0 nerazzurra, infliggendo la pena di sei mesi di reclusione ciascuno (sostituita con una multa di 21.420 euro) per i reati di concorso in falso e ricettazione. Nel luglio del 2011 in un'intervista rilasciata a \"la Repubblica\", Franco Baldini, direttore sportivo della dal 1999 al 2005, si espresse a favore di Oriali rispetto alle responsabilit\u00e0 imputategli dichiarando che era stato lui a consigliare all'ex mediano nerazzurro di rivolgersi a una delle persone successivamente coinvolte nello scandalo. Dopo le dichiarazioni di Baldini, in un primo momento Oriali non ha escluso la possibilit\u00e0 di chiedere la revisione del processo, salvo poi rinunciare a tale intendimento."}
{"id": "1056874", "revid": "125639956", "url": "https://it.wikipedia.org/wiki?curid=1056874", "title": "Jason Statham", "text": "Conosciuto per i suoi ruoli nei film di Guy Ritchie, come \"Lock &amp; Stock - Pazzi scatenati\" (1998) e \"Snatch - Lo strappo\" (2000), \u00e8 apparso anche in altri film, come i thriller d'azione della trilogia di \"The Transporter\" (2002-2008), il film \"The Italian Job\" (2003), la pellicola d'azione \"Crank\" (2006), il film d'azione \"Rogue - Il solitario\" (2007), il thriller d'azione \"Death Race\" (2008), il film poliziesco \"La rapina perfetta\" (2008) e la popolare serie di film d'azione \"The Expendables\" (2010-2014).\nNel 2013 Statham approda nella saga di \"Fast &amp; Furious\": debutta in essa interpretando Deckard Shaw in un cameo in \"Fast &amp; Furious 6\", riprendendo tale ruolo in \"Fast &amp; Furious 7\" (2015) come antagonista principale, in \"Fast &amp; Furious 8\" (2017) come personaggio di supporto e nello spin-off \"Fast &amp; Furious - Hobbs &amp; Shaw\" (2019) come protagonista al fianco di Dwayne Johnson. Nel 2015 Statham recita nel film \"Spy\", interpretando il ruolo comico di Rick Ford, parodia dei personaggi duri e inarrestabili che lo hanno reso famoso. Normalmente l'attore gira in prima persona le scene di combattimento dei suoi film e in molti casi interpreta anche le sequenze d'azione pi\u00f9 pericolose senza ricorrere a controfigure.\nBiografia.\nSecondogenito di una ballerina e di un cantante, inizia a interessarsi alla recitazione dopo aver preso parte ad alcuni spot pubblicitari. Si distingue anche come sportivo. Dagli 11 ai 16 anni affianca agli studi il calcio, giocando con Vinnie Jones (futuro attore anche lui), per poi dedicarsi ai tuffi e diventare, per dodici anni, uno degli atleti della squadra nazionale inglese. Partecipa come tuffatore ai XIV Giochi del Commonwealth del 1990. \u00c8 anche un praticante di arti marziali come taekwondo, kickboxing, jiu jitsu brasiliano e MMA e un grande ammiratore di Bruce Lee.\nVita privata.\nDal 1997 al 2004 ha avuto una relazione con la modella Kelly Brook. Dal 2010 inizi\u00f2 a frequentare Rosie Huntington-Whiteley, supermodella e attrice britannica, con la quale si \u00e8 fidanzato ufficialmente nel gennaio 2016. La coppia ha un figlio, Jack Oscar, nato il 24 giugno 2017. Il 2 febbraio 2022 nasce la seconda figlia della coppia, Isabella James.\nCarriera.\nQuando lascia l'attivit\u00e0 agonistica come tuffatore inizia a lavorare come modello, attivit\u00e0 che lo porta a girare uno spot per la Lee Jeans e all'attenzione del regista Guy Ritchie, che gli offre l'occasione di recitare nei suoi film \"Lock &amp; Stock - Pazzi scatenati\" e \"Snatch - Lo strappo\".\nAnni duemila.\nNel 2001 compare in \"The One\" accanto a Jet Li e in \"Fantasmi da Marte\" di John Carpenter. Nello stesso anno recita accanto all'ex calciatore, suo amico d'infanzia, Vinnie Jones nel film \"Mean Machine\" nel ruolo dello psicopatico Monaco (The Monk). La pellicola \u00e8 un remake del celebre film del 1974 \"Quella sporca ultima meta\". Nel 2002 ottiene il suo primo ruolo da protagonista assoluto grazie a Luc Besson che da produttore lo ingaggia per il film d'azione \"The Transporter\" (e poi anche per i suoi due seguiti, \"\" del 2005 e \"Transporter 3\" del 2008); Statham interpreta Frank Martin, ex-mercenario delle forze speciali, specializzato nel trasporto di pacchi top secret, che aiuta la giovane Lai (Shu Qi) a fermare il traffico illegale di cinesi in territorio francese, con l'aiuto dell'ispettore di polizia Tarconi (Fran\u00e7ois Berl\u00e9and).\nNel 2003 recita accanto a Mark Wahlberg e Charlize Theron nel film d'azione \"The Italian Job\", remake del film del 1969 \"Un colpo all'italiana\" (\"The Italian Job\") di Peter Collinson con Michael Caine. Statham presta anche la voce a un paio di videogame, \"Red Faction II\" e \"Call of Duty\". Nel 2004 fa un cameo in \"Collateral\" di Michael Mann e ottiene una parte nel thriller d'azione \"Cellular\" accanto a Chris Evans e Kim Basinger.\nNel 2005 l'attore riprende i panni di Frank Martin nel secondo capitolo della saga di \"Transporter\", \"\", dove lo affianca l'attore italiano Alessandro Gassmann. Lo stesso anno compare in altri tre film: \"Revolver\" e \"In the Name of the King\" entrambi accanto a Ray Liotta, e \"London\". Nel 2006 recita nel film d'azione \"Caos\" accanto a Wesley Snipes ed \u00e8 protagonista con Amy Smart del film d'azione \"Crank\" del duo Mark Neveldine-Brian Taylor, oltre a un cameo nella commedia \"La Pantera Rosa\" con Steve Martin.\nNel 2007 torna nel set insieme a Jet Li per il film d'azione \"Rogue - Il solitario\". Nel 2008 compare nel film poliziesco \"La rapina perfetta\" e nel thriller d'azione \"Death Race\", remake di ' (\"Death Race 2000\") del 1975 con David Carradine e Sylvester Stallone. Sempre nello stesso anno riprende i panni di Frank Martin in \"Transporter 3\" di Olivier Megaton. Nel 2009 recita di nuovo insieme ad Amy Smart in ', seguito del film \"Crank\" del 2006.\nAnni duemiladieci.\nNel 2010 \u00e8 nel cast del film d'azione \"I mercenari - The Expendables\", con Sylvester Stallone (che riveste il triplice ruolo di attore, regista e cosceneggiatore) e Mickey Rourke e di nuovo accanto a Jet Li; Jason Statham interpreta Lee Christmas, secondo in comando di un piccolo gruppo internazionale di esperti mercenari guidati dall'abile Barney Ross (Sylvester Stallone). Nel 2011 Statham \u00e8 Arthur Bishop nel film \"Professione assassino\" (\"The Mechanic\") di Simon West, remake dell'omonimo film del 1972 di Michael Winner con Charles Bronson. Sempre nello stesso anno \u00e8 protagonista del film \"Killer Elite\" con Clive Owen e Robert De Niro. Nel 2012 interpreta Luke Wright, ex agente speciale della NYPD, che protegge una bambina cinese dotata di capacit\u00e0 intellettive particolari, Mei, dalla mafia cinese, nel film d'azione \"Safe\" di Boaz Yakin.\nSempre nel 2012 riprende il ruolo di Lee Christmas nel secondo film della \"saga degli Expendables\", \"I mercenari 2\", diretto da Simon West; sono per la prima volta tutte assieme in un film star del cinema d'azione come Arnold Schwarzenegger, Bruce Willis, Chuck Norris, Jean-Claude Van Damme e Scott Adkins, che vanno a unirsi a Sylvester Stallone, Jet Li, Dolph Lundgren, Terry Crews e Randy Couture gi\u00e0 presenti nel primo film della saga. Il 1\u00ba agosto 2012 viene ufficializzato il progetto del film action-thriller \"Homefront\", in cui Jason Statham \u00e8 il protagonista con James Franco antagonista; lo sceneggiatore del film \u00e8 Sylvester Stallone e il regista \u00e8 Gary Fleder.\nNel 2013 recita un cameo nel film \"Fast &amp; Furious 6\" dove interpreta il fratello di Owen Shaw (Luke Evans). Sempre nello stesso anno \u00e8 protagonista del thriller d'azione \"Parker\" di Taylor Hackford, accanto a Jennifer Lopez; Statham interpreta il personaggio di Parker, protagonista della saga letteraria scritta da Donald E. Westlake, portato sul grande schermo precedentemente anche da Mel Gibson in \"Payback - La rivincita di Porter\" del 1999 e da Lee Marvin in \"Senza un attimo di tregua\" del 1967. Ancora nel 2013 partecipa al film \"Redemption - Identit\u00e0 nascoste\".\nNel 2014 Statham riprende il ruolo di Lee Christmas nel terzo film della \"saga degli Expendables\", \"I mercenari 3\"; a Sylvester Stallone, Arnold Schwarzenegger, Dolph Lundgren, Randy Couture, Terry Crews e Jet Li, gi\u00e0 presenti nei primi due film, si aggiungono Mel Gibson, Harrison Ford, Wesley Snipes, Antonio Banderas, Kellan Lutz, Ronda Rousey e Victor Ortiz. Nello stesso anno Statham viene inserito nella International Sports Hall of Fame.\nNel 2015 partecipa a \"Fast &amp; Furious 7\" come antagonista principale di Vin Diesel, interpretando Deckard Shaw, fratello di Owen Shaw. Nello stesso anno \u00e8 nel cast dell'action comedy di spionaggio \"Spy\", accanto a Melissa McCarthy e Jude Law e dell'action thriller \"Joker - Wild Card\", diretto da Simon West, remake di \"Black Jack\" interpretato nel 1986 da Burt Reynolds. La sua interpretazione di Rick Ford nel film \"Spy\" viene apprezzata dalla critica e l'attore viene anche candidato al Critics' Choice Movie Award come miglior attore in un film commedia. Nel 2016 Jason Statham viene scelto come testimonial del cellulare LG G5.\nSempre nel 2016 riprende il ruolo di Arthur Bishop in \"\", seguito del film \"Professione assassino\" (\"The Mechanic\") del 2011, accanto a Jessica Alba, Tommy Lee Jones e Michelle Yeoh. Nonostante l'accoglienza negativa da parte della critica, la pellicola ha successo al botteghino. Il 14 aprile 2016 viene annunciato che Jason Statham sar\u00e0 il protagonista del film \"Meg\", tratto dall'omonimo romanzo di fantascienza scritto da Steve Alten, accanto a Li Bingbing, Ruby Rose e Jessica McNamee. Le riprese del film iniziano il 13 ottobre 2016 in Nuova Zelanda.\nIl 17 gennaio 2017 debutta su YouTube e Facebook una pubblicit\u00e0 del Super Bowl che mette in scena Jason Statham e Gal Gadot per Wix.com. Nel marzo 2017 Statham, dopo avere gi\u00e0 espresso in passato la sua ammirazione per Sylvester Stallone come icona del cinema d'azione, dichiara in una intervista a Men's Health che per lui Stallone rappresenta un esempio di vita da seguire. Sempre nel 2017 Jason Statham riprende il ruolo di Deckard Shaw nell'ottavo film della saga di \"Fast &amp; Furious\", ma, come gi\u00e0 avvenuto per altri personaggi della saga (Brian O'Conner, Luke Hobbs, ...), da antagonista che era, nel precedente capitolo, anche Deckard Shaw diventa alla fine un membro della \"famiglia\" di Dominic Toretto. In occasione della uscita del film nelle sale, Chris Morgan e lo stesso Statham rivelano che il personaggio di Deckard Shaw torner\u00e0 ancora nei capitoli successivi della saga. Il 21 aprile il sito \"Deadline.com\" rivela che la Universal Pictures sta preparando uno spin-off di \"Fast &amp; Furious\", con protagonisti Dwayne Johnson e Jason Statham, incentrato sui personaggi di Luke Hobbs e Deckard Shaw. Successivamente viene confermato che lo spin-off, diretto da David Leitch, arriver\u00e0 nelle sale statunitensi il 2 agosto 2019 e che le riprese inizieranno nel settembre 2018.\nNell'agosto 2018 il successo al botteghino di \"Shark - Il primo squalo\" (\"The Meg\"), di cui Statham \u00e8 protagonista, segna un altro punto importante nella carriera dell'attore inglese. Il film, infatti, incassando al box-office mondiale la ragguardevole cifra di 527,8 milioni di dollari, batte il record precedente, per una coproduzione americana e cinese, di \"Kung Fu Panda 3\", fermatosi a 521 milioni di dollari di incasso globale.\nAltri media.\nNella serie a fumetti \"Ultimate Spider-Man\", il personaggio dell'Avvoltoio (Vulture) \u00e8 stato disegnato dall'artista Mark Bagley per assomigliare all'attore Statham, secondo le istruzioni dello scrittore Brian Michael Bendis.\nRiconoscimenti.\nAlliance of Women Film Journalists\nCritics' Choice Movie Award\nTeen Choice Award\nWomen Film Critics Circle Awards\nDoppiatori italiani.\nNelle versioni in italiano dei suoi film, Statham \u00e8 stato doppiato da:\nDa doppiatore \u00e8 sostituito da:"}
{"id": "1056876", "revid": "640277", "url": "https://it.wikipedia.org/wiki?curid=1056876", "title": "Bellatrix", "text": "Bellatrix (; \u03b3 Ori / \u03b3 Orionis / Gamma Orionis) o Bellatrice \u00e8 una stella della costellazione di Orione. Avendo magnitudine +1,64, \u00e8 la terza stella in ordine di luminosit\u00e0 della costellazione, dopo Rigel e Betelgeuse, e la ventiseiesima stella pi\u00f9 brillante dell'intera volta celeste.\nOsservazione.\nSi individua nella parte centrale della costellazione in corrispondenza della spalla sinistra del gigante Orione. Si trova a nord rispetto alla Cintura di Orione (formata da Alnitak, Alnilam e Mintaka) e ad ovest di Betelgeuse con la quale forma la base superiore della figura a forma di clessidra disegnata dalle stelle pi\u00f9 brillanti della costellazione.\nPosta a 6\u00ba a nord dell'equatore celeste, Bellatrix \u00e8 una stella dell'emisfero boreale. Tuttavia la sua vicinanza all'equatore celeste la rende osservabile con facilit\u00e0 da tutte le regioni popolate della Terra. Essa risulta invisibile solo nelle regioni pi\u00f9 interne del continente antartico. D'altra parte questa collocazione la rende circumpolare solo nelle regioni vicine al polo nord terrestre.\nI mesi pi\u00f9 propizi per la sua osservazione nel cielo notturno sono quelli corrispondenti all'inverno boreale, da gennaio a marzo.\nAmbiente galattico.\nLa costellazione di Orione contiene numerose stelle di colore azzurro e blu. La grande maggioranza di esse appartengono alla vasta associazione OB Orion OB1, una delle associazioni OB meglio conosciute e studiate della volta celeste. Poich\u00e9 anche Bellatrix \u00e8 una stella calda, di colore azzurro-blu, un tempo si credeva che appartenesse a tale associazione. Tuttavia le misure della distanza di Bellatrix dal sistema solare compiute con il metodo della parallasse dal satellite Hipparcos hanno definitivamente smentito questa ipotesi: infatti Bellatrix \u00e8 risultata essere distante da noi 240 \u00b1 20 anni luce. Ora il sottogruppo di Orion OB1 pi\u00f9 vicino alla Terra, OB1a, ha una distanza media di 1.140 anni luce, mentre gli altri sottogruppi sono ancora pi\u00f9 distanti. \u00c8 quindi del tutto improbabile che Bellatrix faccia parte di Orion OB1. Piuttosto essa sembra frapporsi fra noi e l'associazione.\nCaratteristiche.\nBellatrix \u00e8 stabilmente assegnata alla classe spettrale B2: \u00e8 l'unica stella di classe B2 o superiore dell'emisfero celeste boreale entro 100 parsec dalla Terra. Questa assegnazione deriva dall'alta temperatura superficiale di Bellatrix, che \u00e8 una delle stelle pi\u00f9 calde visibili a occhio nudo: sebbene la sua temperatura non sia stata ancora determinata con la massima accuratezza, comunque le misure effettuate variano all'interno di un intervallo abbastanza limitato di circa 2.000 K: uno dei valori pi\u00f9 bassi registrati \u00e8 quello di uno studio del 2008 sulle stelle di classe B, che riporta una temperatura di 20.286 K, mentre uno dei valori pi\u00f9 alti \u00e8 reperibile in uno studio del 1992 sempre riguardante le stelle di classe B, dove la misura \u00e8 stata di 22.570 K. Due altri studi del 2010 hanno entrambi evidenziato come valore 22.000 K. Questa temperatura superficiale dona a Bellatrix un aspetto azzurro-blu.\nMolto pi\u00f9 controversa \u00e8 invece l'assegnazione di Bellatrix a una classe MMK: essa \u00e8 infatti stata classificata o come gigante (classe III) o come subgigante (classe IV) o, pi\u00f9 raramente, come gigante brillante (classe II). In ogni caso questa stella si trova in uno stadio avanzato della sua evoluzione: se non ha gi\u00e0 esaurito l'idrogeno del suo nucleo, lo esaurir\u00e0 a breve; non pi\u00f9 sufficientemente sostenuto dalle reazioni nucleari, il nucleo di Bellatrix si sta contraendo e scaldando; questo produrr\u00e0 nei prossimi milioni di anni una espansione degli strati superficiali della stella che raffreddandosi assumeranno un colore arancio-rosso. Bellatrix diventer\u00e0 cos\u00ec una gigante rossa.\nDalla distanza presunta di Bellatrix e dalla sua luminosit\u00e0 apparente si pu\u00f2 ricavare la sua luminosit\u00e0 assoluta che, una volta che si sia presa in considerazione la notevole quantit\u00e0 di radiazione ultravioletta emessa dalla sua calda superficie, ammonta a 9.000 volte quella del Sole. Dalla temperatura superficiale e dalla luminosit\u00e0 assoluta \u00e8 ricavabile il raggio di questo astro, che risulta essere 6 volte quello solare. Bellatrix \u00e8 abbastanza grande e abbastanza vicina da permettere misure dirette del suo diametro angolare, che hanno confermato il valore ricavato sulla base della temperatura e della luminosit\u00e0. La teoria dell'evoluzione stellare predice che Bellatrix abbia una massa compresa fra 8 e 9 M\u2609. Ci\u00f2 la pone proprio al limite oltre il quale le stelle terminano la loro esistenza in supernovae. Il destino finale di Bellatrix \u00e8 quindi incerto: potrebbe esplodere in una supernova di tipo II oppure diventare una massiccia . Poich\u00e9 una stella della massa di Bellatrix trascorre nella sequenza principale 40-55 milioni di anni e poich\u00e9 Bellatrix \u00e8 appena uscita da questa sequenza, \u00e8 presumibile che la sua et\u00e0 si aggiri intorno a questo ordine di misura.\nC'\u00e8 un buon accordo nelle misurazioni riguardanti la velocit\u00e0 di rotazione all'equatore di Bellatrix: esse variano da 46 \u00b1 8\u00a0km/s \u00f7 sin\"i\" a 51 \u00b1 4\u00a0km/s \u00f7 sin\"i\", dove \"i\" \u00e8 l'inclinazione dell'asse di rotazione della stella rispetto al piano della nostra visuale. Poich\u00e9 il valore di \"i\" non \u00e8 conosciuto, non \u00e8 possibile stabilire con precisione la velocit\u00e0 di rotazione di Bellatrix e il suo periodo di rotazione. Tuttavia, dato che sin\"i\"\u2264 1, sappiamo che la velocit\u00e0 di rotazione di questa stella al suo equatore si aggira almeno intorno a 50\u00a0km/s. Poich\u00e9 stelle della massa di Bellatrix ruotano molto pi\u00f9 velocemente quando si trovano all'interno della sequenza principale (intorno a 200\u2013300\u00a0km/s), ci\u00f2 costituisce un ulteriore indizio del fatto che questo astro \u00e8 uscito dalla sequenza principale e sta espandendo il proprio volume, riducendo in tal modo, per la legge di conservazione del momento angolare, la velocit\u00e0 con cui ruota su s\u00e9 stesso. Il periodo di rotazione di Bellatrix \u00e8 6 giorni se \"i\"=90\u00ba, minore quanto minore \u00e8 l'angolo \"i\".\nLa metallicit\u00e0 di Bellatrix risulta essere inferiore rispetto a quella del Sole: per l'esattezza, questo astro risulta avere un'abbondanza di ferro pari al 56% di quella solare.\nUn tempo si credeva che Bellatrix fosse una stella molto stabile, tanto da essere presa a campione per misurare la variabilit\u00e0 delle altre; tuttavia in seguito si \u00e8 scoperto che cos\u00ec non \u00e8 e che Bellatrix \u00e8 in realt\u00e0 una variabile, che varia la propria luminosit\u00e0 da magnitudine 1,59 a magnitudine 1,64 in un periodo indeterminato.\nBellatrix \u00e8 in realt\u00e0 una stella binaria. La principale ha infatti una debole compagna di magnitudine 12,2 a 178 secondi d'arco. Nonostante una distanza reale di oltre 13.000 UA e un periodo orbitale di mezzo milione di anni, pare essere effettivamente legata alla principale, in quanto la distanza da essa \u00e8 rimasta inalterata in quasi due secoli.\nEtimologia e significato culturale.\nIl suo nome \u00e8 di origine latina e significa \"\"La Guerriera\", da una libera traduzione dall'arabo \"Al Najid\" (che in realt\u00e0 vuol dire \"Il Conquistatore\"). A volte \u00e8 conosciuta anche sotto il nome di \"Amazzone\"\". Richard Hinckley Allen nel suo libro \"Star Names: Their Lore and Meaning\" riferisce che l'astronomo tartaro Ulug Beg (XV secolo) chiamava Bellatrix \"Al Murzim al Najid\", che significa \"il conquistatore ruggente\" o \"il leone conquistatore\", come se il sorgere di Bellatrix fosse un ruggito che annunciasse il sorgere imminente della luminosa Rigel o dell'intera costellazione di Orione. Il nome \"Murzim\" appare anche come \"Mirzam\", quale nome di Beta Canis Majoris, che sorgendo poco prima di Sirio, ne annuncia in qualche modo la comparsa.\nEssendo posta su una delle due spalle di Orione ed essendo occupata l'altra da Betelgeuse, Bellatrix condivide con quest'ultima alcuni nomi: ad esempio, l'arabo \"Mankib\", che significa \"spalla\", o l'hindi \"Bahu\", che significa \"avambraccio\" (dell'antilope, visto che gli ind\u00f9 concepivano l'asterismo formato dalle principali stelle della costellazione di Orione come suggestivo di questo animale).\nSecondo un mito popolare tra le popolazioni amazzoniche, Bellatrix \u00e8 un giovane ragazzo che, assieme un vecchio (Betelgeuse), d\u00e0 la caccia a Peixie Boi, una regione senza stelle nelle vicinanze di Orione.\nBellatrix con Betelgeuse e Meissa formava la persiana \"costellazione del re\", chiamata \"Kakkab Sar\" o \"Ungal\", che portava fortuna, onore, ricchezza e altri attributi reali.\nIn astrologia si crede che Bellatrix possa dare una natura forte e nobile, fiducia in s\u00e9, arroganza, violenza, irriverenza, prosperit\u00e0 nel commercio specialmente se condotto in paesi stranieri, ma anche pericolo di essere traditi e avvelenati.\nJ. K. Rowling ha preso il nome di questa stella per un personaggio di Harry Potter, Bellatrix Lestrange.\nCollegamenti esterni.\nParametri di Bellatrix presso SIMBAD"}
{"id": "1056884", "revid": "1313191", "url": "https://it.wikipedia.org/wiki?curid=1056884", "title": "Psidium", "text": "Psidium \u00e8 un genere di piante appartenente alla famiglia delle Myrtaceae, originario di America Centrale e Meridionale.\n\u00c8 comunemente noto come guava (in senso lato), difatti questa denominazione propriamente si riferirebbe alla specie economicamente pi\u00f9 importante qui inclusa, \"Psidium guajava\".\nDescrizione.\nLe foglie sono opposte, semplici, ovali, lunghe 5\u201315\u00a0cm.\nI fiori sono bianchi, con 5 petali e numerosi stami.\nI frutti sono commestibili, tondeggianti o piriformi, lunghi da 3 a 12\u00a0cm secondo le specie e le variet\u00e0. La buccia sottile, di colori diversi secondo le specie, nasconde una polpa cremosa, con molti semi piccoli e duri.\nDistribuzione e habitat.\nLa distribuzione naturale del genere \"Psidium\" comprende l'America Centrale e Meridionale. Alcune specie sono coltivate nelle regioni tropicali di tutto il mondo.\nTassonomia.\nAll'interno del genere \"Psidium\" sono incluse le seguenti 91 specie:"}
{"id": "1056886", "revid": "124641884", "url": "https://it.wikipedia.org/wiki?curid=1056886", "title": "Ilok", "text": "Ilok (in cirillico serbo: \u0418\u043b\u043e\u043a; in ungherese: \"\u00dajlak\") \u00e8 un comune croato situata su una collina che sovrasta il Danubio che in quel tratto separa la Croazia dalla regione serba della Voivodina.\nLa popolazione della citt\u00e0 \u00e8 di 5.897 abitanti, mentre quella del comune \u00e8 di 8.351 abitanti (dati del censimento 2001).\nNella citt\u00e0 si trova il convento francescano, popolare meta turistica, dove mor\u00ec San Giovanni da Capestrano il 23 ottobre 1456.\n\u00c8 il comune pi\u00f9 orientale della Croazia e, in teoria, comprende anche l'isola di \u0160arengrad, contesa dalla Serbia."}
{"id": "1056888", "revid": "599013", "url": "https://it.wikipedia.org/wiki?curid=1056888", "title": "Metodo di esaustione", "text": " \nIl metodo di esaustione \u00e8 un procedimento utile a calcolare aree di varie figure geometriche piane. Consiste nella costruzione di una successione di poligoni che convergono alla figura data. L'area della figura risulta essere quindi il limite delle aree dei poligoni.\nStoria.\nIl sofista Antifonte (430 a.C.) tent\u00f2 di determinare l'area del cerchio inscrivendovi un poligono regolare (un triangolo equilatero o un quadrato, a seconda della fonte) e avrebbe poi considerato una successione di poligoni inscritti ottenuti raddoppiando ogni volta i lati del precedente, fino a quando la sua area non \"esaurisce\".\nUn pi\u00f9 famoso esempio di applicazione del metodo di esaustione \u00e8 quello della quadratura del cerchio effettuata da Archimede. Egli per\u00f2 utilizz\u00f2 due metodi: quello di esaustione, inscrivendo poligoni regolari su di un cerchio di raggio unitario, e il metodo di compressione, circoscrivendo cio\u00e8 i poligoni al cerchio.\nIn questo modo all'aumentare del numero dei lati dei poligoni le figure tenderanno ad avvicinarsi alla forma del cerchio, tanto che egli ottenne una misura abbastanza precisa del \u03c0.\nIl metodo di esaustione venne descritto all'interno del \"Metodo\", un libro di Archimede in cui spiega questo procedimento. Esso \u00e8 alla base del concetto di integrale di una funzione sviluppato nel Seicento da Newton e Leibniz."}
{"id": "1056893", "revid": "767487", "url": "https://it.wikipedia.org/wiki?curid=1056893", "title": "Austin Powers in Goldmember", "text": "Austin Powers in Goldmember \u00e8 un film parodia del 2002 diretto da Jay Roach, basato sui personaggi nati dalla fantasia del comico canadese Mike Myers, che fu attore protagonista ed autore della sceneggiatura della pellicola.\n\u00c8 il terzo e ultimo film della serie, preceduto da \"Austin Powers - Il controspione\", nel 1997, e \"Austin Powers - La spia che ci provava\", nel 1999.\nTrama.\nDalla sua tana dietro l'insegna di Hollywood, il dottor Male svela a Numero 2, Mini-Me, Frau Farbissina e Scott che il suo nuovo piano per il dominio del mondo \u00e8 di viaggiare indietro nel tempo fino al 1975 e collaborare con l'olandese, ossessionato dall'oro Johan van der Smut, che dopo aver perso i genitali in un incidente di fusione , \u00e8 conosciuto con lo pseudonimo di \"Goldmember\". Goldmember ha sviluppato un propulsore per un raggio traente che il Dr. Male chiama \"Preparazione H\" e intende usarlo per trascinare una meteora nella terra. Austin Powers e il Ministero della Difesa invadono la tana e arrestano il dottor Male e Mini-Me. La regina Elisabetta nomina cavaliere Austin per il suo servizio, ma questi \u00e8 deluso quando suo padre, la famosa spia Nigel Powers, non partecipa all'evento. Durante un after party, Basil Exposition informa Austin che Nigel \u00e8 stato rapito e l'unico indizio \u00e8 che l'equipaggio del suo yacht ha i genitali dipinti d'oro.\nAustin visita il dottor Male imprigionato che gli ricorda che anche suo padre era assente quando gli \u00e8 stato conferito il titolo di \"Uomo del Mistero\" durante il diploma all'Accademia dei servizi segreti britannici; un evento che ha fatto arrabbiare il Dr. Male perch\u00e9 era il primo della classe. Gli dice che Goldmember \u00e8 dietro il rapimento, quindi Austin viaggia nel tempo fino al 1975 e si infiltra nel roller disco club di Goldmember. Si riunisce con una sua vecchia fiamma: l'agente dell'FBI Foxxy Cleopatra, che vi lavora sotto copertura. Austin trova suo padre ma non \u00e8 in grado di salvarlo e Goldmember porta Nigel attraverso la macchina del tempo del Dr. Male fino al presente. Nel presente, il Dr. Male e Mini-Me istigano una rivolta nella loro prigione, permettendo loro di scappare. Una talpa dell'intelligence britannica chiamato Numero 3 informa Austin che il dottor Male si \u00e8 trasferito in una nuova tana vicino a Tokyo.\nAustin, accompagnato da Foxxy, si reca a Tokyo e si imbattono in un redivivo Ciccio Bastardo, che ora non \u00e8 pi\u00f9 al servizio del Dr. Male e sta intraprendendo una carriera da lottatore di sumo. Dopo un breve combattimento negli spogliatoi Ciccio rivela ad Austin e Foxxy che l'uomo d'affari Mr. Roboto sta lavorando a un dispositivo per il Dr. Male e Goldmember. Austin e Foxxy si infiltrano nella fabbrica di Roboto dove viene caricata l'unit\u00e0 di comando per il raggio traente nell'auto di Goldmember, e Roboto d\u00e0 a Goldmember una chiave d'oro necessaria per attivare il raggio. Foxxy affronta Goldmember mentre Austin tenta di liberare Nigel, ma Goldmember fugge e fugge al sottomarino del Dr. Male. Scott presenta al Dr.Male gli squali con raggi laser attaccati alla testa, una richiesta che in precedenza era rimasta insoddisfatta. Roboto muore poi quando Scott lo fa cadere nella pozza degli squali. Il dottor Male sostituisce Mini-Me con Scott come suo figlio prediletto e il clone si allea con Austin e Foxxy.\nIl trio si infiltra nel sottomarino ma Austin viene catturato. Il dottor Male si prepara ad attivare il raggio traente, ma Foxxy ruba la chiave e libera Austin. Austin si prepara a sparare al dottor Male, quando Nigel appare e rivela che i due sono fratelli. Confuso, il dottor Male spiega che i suoi genitori sono morti in un incidente d'auto ed \u00e8 stato allevato da dei malvagi belgi, ma Nigel rivela che l'esplosione proveniva da un tentativo di omicidio e pensava che solo Austin fosse sopravvissuto. Il dottor Male, Austin, Nigel e Mini-Me si abbracciano; facendo arrabbiare Scott, che se ne va per perseguire la propria vendetta, mentre Goldmember requisisce i comandi del raggio traente, aprendo la cerniera dei pantaloni per rivelare che i suoi genitali ricoperti d'oro sono una chiave di riserva. Goldmember attiva il raggio traente, ma Austin e il dottor Male lavorano insieme per invertire la sua polarit\u00e0, distruggendo la meteora e salvando il mondo.\nGoldmember si rivolge alla telecamera per rivelare che l'intera storia \u00e8 stata adattata in un film chiamato \"Austinpussy\" ed \u00e8 stata diretta da Steven Spielberg, con Tom Cruise nei panni di Austin, Kevin Spacey nei panni del Dr. Male, Danny DeVito nei panni di Mini-Me e John Travolta nei panni Goldmember. All'uscita dal cinema, Austin e Foxxy incontrano Ciccio Bastardo, ora magro ma con la carne cascante grazie alla dieta Subway. Mentre Austin e Foxxy si baciano, Scott - ora completamente calvo e vestito come suo padre, dichiara che si vendicher\u00e0 contro Austin prima di ballare come Michael Jackson. Durante i titoli di coda, viene mostrato Mini-Me mentre parla a Britney Spears dopo la premiere e gli chiede se pu\u00f2 dargli il suo numero di cellulare e lui accetta.\nCamei.\nNel film vi \u00e8 un folto cameo di personaggi, quali Tom Cruise, Britney Spears, Gwyneth Paltrow, Steven Spielberg, John Travolta, Danny DeVito, Kevin Spacey, Quincy Jones, Nathan Lane e Ozzy Osbourne.\nQuando Austin Powers fa esplodere la testa di Britney Spears, dice \u00abOops!... L'ho fatto di nuovo\u00bb. Questo, pi\u00f9 evidente nella versione inglese, \u00e8 un riferimento alla canzone \"Oops!... I Did It Again\" della stessa Britney Spears.\nSviluppi futuri.\nA ottobre 2005, in un'intervista con Entertainment Weekly, Mike Myers ha discusso la possibilit\u00e0 tornare protagonista in un eventuale quarto film. A maggio 2007, in un'intervista con IGN, Myers ha affermato che c'\u00e8 un'idea pienamente concepita per un quarto capitolo.\nA maggio 2007, alla prima di \"Shrek terzo\", Mike Myers ha annunciato che \u00e8 stato previsto un quarto film di Austin Powers, ma che si concentrer\u00e0 pi\u00f9 sul dottor Evil piuttosto che su Austin. Ha affermato inoltre che avrebbe iniziato a lavorarci dopo il film \"Love Guru\" che lo vede protagonista A febbraio 2008, \u00e8 stato annunciato che Jay Roach sarebbe tornato come regista. Nell'aprile 2008, \u00e8 stato riferito che era stato offerto un ruolo nel film a Gisele B\u00fcndchen. A luglio 2008, Mike Myers ha dichiarato di aver iniziato a scrivere Austin Powers 4 e che la trama \u00e8 \"veramente basata su Dottor Male e suo figlio\". Inoltre, nel settembre del 2015, Verne Troyer (noto anche per aver recitato in \"Harry Potter e la pietra filosofale\" e \"Parnassus - L'uomo che voleva ingannare il diavolo\", oltre che ai film precedenti di Austin Powers) ha espresso la sua voglia di tornare nel ruolo di Mini-Me.\nNell'aprile del 2017, mentre il ventesimo anniversario della serie di film si avvicinava, il regista Jay Roach ha affermato che un quarto film avrebbe luogo solo se Myers avesse creato una buona storia. Il film in seguito entr\u00f2 effettivamente in produzione ma con la morte di Verne Troyer (l'attore di Mini-Me) si blocc\u00f2 tutto nuovamente."}
{"id": "1056895", "revid": "767487", "url": "https://it.wikipedia.org/wiki?curid=1056895", "title": "Klaus Fischer", "text": "Caratteristiche tecniche.\nGiocatore.\n\u00c8 stato un centravanti molto abile tecnicamente e con la propensione a gol acrobatici.\nCarriera.\nGiocatore.\nCresciuto calcisticamente nello Zwiesel, fu ingaggiato a 19 anni dal Monaco 1860 nel 1968. Nel 1971 fu squalificato un anno poich\u00e9 coinvolto un caso di illecito sportivo, riguardo ad alcune partite della Bundesliga 1970-1971 (inizialmente venne radiato, poi la squalifica fu ridotta). I primi trofei giunsero tuttavia con lo Schalke 04, con cui rimase 11 stagioni, divenendo uno dei pi\u00f9 prolifici cannonieri della Bundesliga e vincendo una Coppa di Germania. Un'altra Coppa giunse durante la militanza nel Colonia. Chiuse la carriera a 39 anni nel Bochum.\nNel 1976 vinse il titolo di capocannoniere della Bundesliga. Con 268 reti \u00e8 secondo nella classifica dei marcatori di tutti i tempi della Bundesliga, dietro a Gerd M\u00fcller. Gioc\u00f2 45 partite nella Nazionale della Germania Ovest dal 1977 al 1982, segnando 32 gol. Ha giocato due mondiali giungendo secondo al Campionato mondiale di calcio 1982.\nFischer era conosciuto particolarmente per le sue rovesciate. Per tre volte (1975, 1977 e 1982) ha vinto il premio \"Tor der Jahres\" (gol dell'anno), organizzato dalla ARD, l'emittente pubblica tedesca, grazie ad altrettante rovesciate. Una di queste, realizzata nel secondo tempo supplementare, permise alla Germania di superare la nella semifinale del Campionato mondiale di calcio 1982."}
{"id": "1056907", "revid": "116160776", "url": "https://it.wikipedia.org/wiki?curid=1056907", "title": "Il curioso indiscreto", "text": "Il curioso indiscreto \u00e8 un dramma giocoso di Pasquale Anfossi su libretto di Giovanni Bertati, il quale usa come fonte letteraria il \"Don Chisciotte\" di Miguel de Cervantes.\nRappresentazioni.\nFu messo in scena per la prima volta durante il carnevale nel febbraio 1777 al Teatro delle Dame di Roma, con interpreti esclusivamente maschili: Agostino Lipparini (marchese Calandrano), Tommaso Galeazzi (Clorinda), Vincenzo Calvesi (Contino di Ripaverde), Gaetano Quistapace (Emilia), Pietro Natali (Aurelio), Luigi Tasca (Prospero) e Lorenzo Neroni (Serpina). Riscosse subito un grande successo, soprattutto in Italia settentrionale e centrale, tanto che fra il 1777 e il 1792 fu ripreso ben 34 volte, anche al di fuori dei confini italiani: debutt\u00f2 a Dresda e a Parigi nel 1778, a Barcellona nel 1780, a Praga e in Ungheria nel 1782, a Vienna nel 1783, a Londra nel 1784 e a Varsavia nel 1792.\nTra le numerose riprese si ricordano in particolare:\nIn tempi moderni le uniche rappresentazioni di questo lavoro si sono tenute presso il Mozarteum di Salisburgo il 20 gennaio 1984 e al Festival di Fermo il 28 e 30 luglio 1991. Numerose al contrario le proposte concertistiche e da segnalare la produzione teatrale del 2011, fra goliardia e sperimentalismo, dello Schweizer Opernstudio dell'Hochschule der K\u00fcnste di Berna.\nTrama.\nL'opera, ambientata a Genova e dintorni, \u00e8 un intreccio di equivoci, incroci sentimentali e peripezie amorose fra amanti diversi. Clorinda, dama milanese, \u00e8 destinata in matrimonio al marchese Calandrano di Genova, uomo curioso di carattere. Non appena Clorinda giunge nella capitale ligure per i preparativi delle nozze, \u00e8 messa subito alla prova dal suo promesso sposo, curioso di verificare la fedelt\u00e0 e la costanza della sua futura consorte: perci\u00f2 il marchese induce l'amico Contino di Ripaverde a fingersi innamorato di lei. In effetti Clorinda s'innamora di Contino, che per\u00f2 \u00e8 gi\u00e0 impegnato in una relazione con Emilia, nipote di Calandrano. Quest'ultima, a sua volta, rientra nelle mire di Aurelio. Alla fine il marchese Calandrano sar\u00e0 punito dalla sua stessa curiosit\u00e0: infatti nel terzo e ultimo atto verr\u00e0 sancita la triplice unione fra Clorinda e Contino, Emilia e Aurelio, Serpina e Prospero."}
{"id": "1056908", "revid": "123990200", "url": "https://it.wikipedia.org/wiki?curid=1056908", "title": "Joachim Streich", "text": "Carriera.\nFu medaglia di bronzo al torneo olimpico della XX Olimpiade a Monaco di Baviera del 1972 e prese parte all'unico torneo mondiale disputato dalla Germania Est, il in Germania Ovest.\nMilit\u00f2 nel Aufbau Wismar (1957-1963), TSG Wismar (1963-1967), (1967-1975) e (1975-1985).\nGioc\u00f2 in nazionale maggiore nel periodo 1969-1984; la federazione tedesca orientale gli assegna 55 gol segnati in 102 presenze ma secondo lo statuto FIFA solo 97 di queste possono essere considerate partite ufficiali tra nazionali maggiori, le quali sono condite da 53 gol. Ad esse si aggiungono tre gare non ufficiali nelle quali non and\u00f2 a segno e svariate presenze e reti nelle nazionali Under-18, Under-23, olimpica e B.\nGioc\u00f2 378 partite nella DDR-Oberliga segnando 229 gol, record assoluto per quel campionato.\nDopo essersi ritirato allen\u00f2 , e ."}
{"id": "1056911", "revid": "986213", "url": "https://it.wikipedia.org/wiki?curid=1056911", "title": "Gabriel Zubeir Wako", "text": "Biografia.\n\u00c8 stato ordinato sacerdote il 21 luglio 1963, consacrato vescovo il 6 aprile 1975.\nIl 12 dicembre 1974 papa Paolo VI lo ha nominato vescovo di Wau, incarico che ha mantenuto fino al 30 ottobre 1979 ovvero fino alla sua nomina ad arcivescovo coadiutore di Khartoum.\nIl 10 ottobre 1981 \u00e8 succeduto alla medesima sede.\n\u00c8 stato presidente della Conferenza Episcopale Sudanese dal 1978 al 1989, dal 1993 al 1999 e dal 2012 al 2016.\nPapa Giovanni Paolo II lo ha innalzato alla dignit\u00e0 cardinalizia nel concistoro del 21 ottobre 2003.\nIl 10 dicembre 2016 papa Francesco ha accolto la sua rinuncia al governo pastorale dell'arcidiocesi di Khartoum per raggiunti limiti di et\u00e0.\nIl 27 febbraio 2021 compie 80 anni ed esce dal novero dei cardinali elettori in un futuro conclave.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1056920", "revid": "767487", "url": "https://it.wikipedia.org/wiki?curid=1056920", "title": "Ernst Lehner", "text": "Gioc\u00f2 nella nazionale di calcio della Germania partecipando ai Mondiali 1934 e ai Mondiali 1938. In totale gioc\u00f2 65 partite in nazionale segnando 31 gol."}
{"id": "1056924", "revid": "964734", "url": "https://it.wikipedia.org/wiki?curid=1056924", "title": "Isole Paracelso", "text": "Le Isole Paracelso (in cinese \u897f\u6c99\u7fa4\u5c9b, \"X\u012bsh\u0101 Q\u00fand\u01ceo\"; in vietnamita \"Qu\u1ea7n \u0111\u1ea3o Ho\u00e0ng Sa\"; in inglese \"Paracel Islands\") sono un gruppo di scogli e atolli nel mar Cinese Meridionale tra il Vietnam e le Filippine.\nStoria.\nNel 1932 i francesi dichiararono le isole annesse all'Indocina francese e costruirono una stazione meteorologica nell'isola di Pattle. Dopo l'invasione francese delle isole, avvenuta nel luglio 1938, le isole furono annesse al Vietnam (colonia francese), approfittando della seconda guerra sino-giapponese. Il Giappone, in guerra con la Cina dal 1937, per bocca del suo ministro degli esteri invi\u00f2 una nota diplomatica alla Francia per protestare a sua volta contro l'invasione francese del territorio cinese, affermando che sia la Francia che il Regno Unito avevano riconosciuto che le isole erano parte della Cina nel 1900 e di nuovo nel 1921. Nell'aprile del 1939, di conseguenza, il Giappone invase le isole Paracelso. Il Giappone non le riconosceva come francesi, ma come appartenenti al territorio cinese e dunque possibile preda di guerra.\nDurante la seconda guerra mondiale, con la Dichiarazione del Cairo del 1943 sottoscritta dalle potenze occidentali e dalla Repubblica di Cina, allora dominata dal Kuomintang, si stabil\u00ec che, una volta sconfitto il Giappone, le isole sarebbero tornate alla Cina. La Dichiarazione venne poi sottoscritta anche dall'URSS a Potsdam nel 1945. In questo stesso anno le forze giapponesi, arrendendosi, firmarono a Taiwan un accordo con la Repubblica di Cina, rinunciando alle rivendicazioni su Taiwan, le Spratly e le Paracelso. Nel 1952 il Giappone firm\u00f2 un trattato con la Repubblica di Cina (Taiwan) per riconoscere la sovranit\u00e0 cinese sulle Paracelso e le Spratlys.\nLa Repubblica popolare cinese amministra una parte delle isole Paracelso dal 1974, quando l'esercito cinese occup\u00f2 le isole occidentali. Le isole sono rivendicate anche da Taiwan e dal Vietnam.\nRisorse naturali.\nLe isole sono soggette a frequenti tifoni e caratterizzate da un clima tropicale. Nei pressi delle acque territoriali delle Paracelso sono stati rilevati giacimenti sottomarini di petrolio e gas naturale che hanno attirato sul piccolo arcipelago l'interesse delle nazioni vicine. Per dare supporto materiale alle sue pretese territoriali, la Cina ha costruito strutture portuali e un aeroporto nell'isola di \"Woody Island\", e la lunghezza della pista permette di far operare i moderni aerei multiruolo ad alte prestazioni, aventi un raggio di azione che copre sia le isole Spratly, altro territorio conteso, che il territorio nazionale delle Filippine. Economicamente le isole sono inoltre interessanti per la pescosit\u00e0 delle loro acque."}
{"id": "1056925", "revid": "21880", "url": "https://it.wikipedia.org/wiki?curid=1056925", "title": "Riserva Naturale Orientata Biviere di Gela", "text": ""}
{"id": "1056933", "revid": "124123", "url": "https://it.wikipedia.org/wiki?curid=1056933", "title": "Fran\u00e7ois Coty", "text": "Divenne orfano da molto giovane, Fran\u00e7ois Coty lascia ben presto gli studi e viene allevato dalla bisnonna. Nel 1900, sposa Yvonne Alexandrine Le Baron e va a vivere a Parigi, dove adotta il cognome Coty \u2013 pi\u00f9 facile da pronunciare e senza dubbio pi\u00f9 accettabile socialmente del suo cognome originale.\nLa storia vuole che a quell'epoca, egli avesse l'abitudine di giocare al picchetto (gioco di carte diffuso in Francia) con un farmacista, che dovette, un giorno, rimandare la loro partita per preparare, nel suo laboratorio, farmaci officinali. Coty lo accompagn\u00f2 e si mostr\u00f2 affascinato dalle attrezzature di chimica. Il farmacista gli don\u00f2 allora la ricetta dell'Acqua di Colonia, che speriment\u00f2. Il risultato fu giudicato soddisfacente, il farmacista gli consigli\u00f2 di apprendere l'arte e Coty allora si trasfer\u00ec per un anno a Grasse per studiare le tecniche della cosmetica presso Georges Chiris (1872-1953). Ritornato a Parigi, inizia vendendo delle essenze che fa venire da Grasse ai barbieri della capitale.\nLa compagnia da lui fondata nel 1904 \u00e8 l'attuale Coty, con sede a New York.\nUn geniale industriale della profumeria.\nCoty non \u00e8 solo un \"naso\" di talento; \u00e8 il primo a capire che il profumo, fino ad allora riservato ad una \u00e9lite ristretta, pu\u00f2 e sta per diventare un prodotto di massa.\nHa cos\u00ec l'idea di associare le essenze naturali e i prodotti di sintesi che i progressi della chimica organica permettono ormai di produrre a buon mercato, consentendo cos\u00ec alla profumeria di entrare nell'era industriale. Dal 1905, egli crea la sua fabbrica sulla riva della Senna (Seine) a Suresnes. Sar\u00e0 seguita da numerose altre: nell'isola di Puteaux per le confezioni in metallo, a Neuilly per le scatole in pelle e in cartone, a Pantin a alle Lilas per i flaconi.\nCoty intuisce l'importanza del \"marketing\", del \"packaging\" (rivolgendosi al celebre vetraio Ren\u00e9 Lalique che crea per lui il flacone di \"L'Effleurt\", poi quello di \"Ambre antique\", ma anche a Baccarat e al decoratore L\u00e9on Bakst) e della pubblicit\u00e0 e riassume cos\u00ec la sua filosofia commerciale: \"Date ad una donna il miglior prodotto che voi potete preparare, presentatelo in un perfetto flacone di bella semplicit\u00e0, ma di gusto impeccabile, fateglielo pagare un prezzo ragionevole, e tutto ci\u00f2 sar\u00e0 la nascita di un gran commercio come mai il mondo ha visto.\" Ottiene grandi successi commerciali con \"La Rose Jacqueminot\" (1904), \"L'Origan\" (1905), \"Ambre Antique\" (1908), \"Le Muguet\" (1910), \"Lilas blanc\" (1910), \"Iris\" (1913, primo profumo soliflore) e soprattutto \"Chypre\", lanciato nel 1917, il primo profumo per il grosso pubblico e il cui successo durer\u00e0 decenni. La polvere \"L'Origan\", nella sua celebre scatola arancione e bianca, si vende a 16 milioni di esemplari ogni anno in Francia.\nMentre i profumieri commercializzano le loro creazioni solo nelle proprie boutique, Coty (che dispone di un negozio aperto nel 1905 in rue La Bo\u00e9tie a Parigi), decide di vendere i suoi profumi nei grandi magazzini, urtandosi in un primo momento contro lo scetticismo di questi. L'aneddoto vuole che Coty, dopo un appuntamento con il direttore dei Magazzini del Louvre che gli aveva negato la possibilit\u00e0 di commercializzare nei loro reparti il suo nuovo profumo \"La Rose Jacqueminot\", ne abbia gettato una bottiglia nel bel mezzo del negozio gremito, provocando una quasi sommossa quando decine di clienti si precipitarono a chiedere dove potevano acquistarne. I Magazzini del Louvre accettarono il profumo e pi\u00f9 di 500 flaconi furono venduti in pochi giorni. Gli altri grandi magazzini fecero altrettanto. Dopo quattro mesi, Coty aveva guadagnato il suo primo milione. Alla vigilia della guerra del 1914, i Profumi Coty erano il numero uno nel mondo, con succursali a Mosca, New York, Londra e Buenos Aires, e Coty era gi\u00e0 molto ricco.\nNel 1918, per rilanciare le vendite, Coty ha la geniale idea di confezionare i suoi profumi in piccole bottiglie che diventano il regalo ideale che i soldati americani ritornati dal fronte portano alla loro moglie o alla loro amica. Il successo \u00e8 colossale.\nIl miliardario.\nNel 1920, il patrimonio di Coty \u00e8 stimato in centinaia di milioni di franchi. \u00c8 pure considerato allora uno degli uomini pi\u00f9 ricchi del mondo.\nAmante delle arti e mecenate Coty finanzia numerose esposizioni, ma pure la traversata dell'Atlantico Parigi \u2013 New York di Costes e Bellonte oppure il nuovo laboratorio del fisico \u00c9douard Branly, presso l'Istitut catholique de Parigi. \nCoty acquista il palazzo di George Kessler, situato in avenue Rapha\u00ebl 24 e 26 al Ranelagh (oggi distrutto), ma l'utilizza solo come indirizzo postale e magazzino per le sue collezioni di mobili e di quadri, preferendo risiedere all'h\u00f4tel Claridge in avenue des Champs-Elys\u00e9es.\nIl 30 luglio 1912, Coty acquista per 600.000 franchi il castello di Artignya Montbazon, nei pressi di Tours, edificato durante la guerra dei Cent'Anni intorno al maschio di epoca medievale. Sedotto dal paesaggio e dalla sua magnifica veduta sulla valle dell'Indre, lo \u00e8 meno dall'edificio. Come Edmond de Fels a Voisins, fa radere al suolo questo insieme assai eteroclito per far costruire, tra il 1912 e il 1929, un magnifico castello in stile XVIII secolo, ispirato al castello di Champl\u00e2treux. Coty e la sua famiglia risiedono ad Artigny per met\u00e0 dell'anno, il padrone lavorando al primo piano, e ci\u00f2 spiega la scelta -inconsueta- di costruire le cucine nel sottotetto in modo che l'odore dei cibi non disturbi l'elaborazione dei profumi. Il decoro interno \u00e8 sontuoso . Serre magnifiche vengono costruite nei giardini.\nA Louveciennes, Coty acquista nel 1923 una propriet\u00e0 comprendente il padiglione edificato da Claude-Nicolas Ledoux per la contessa Du Barry. Il architetto Charles Mew\u00e8s, creare cinque camere da letto. Delle serre tropicali vengono costruite, collegate al padiglione da passaggi sotterranei. \u00c8 in questa propriet\u00e0 che Coty morir\u00e0 nel 1934, vittima di complicazione vascolare cerebrale.\nNegli anni venti, possiede il castello Saint-H\u00e9l\u00e8ne a Nizza (acquistato nel 1922 e che ospita oggi il Mus\u00e9e international d'art na\u00eff Anatole Jakovsky, la villa Nanouna a Beaulieu-sur-Mer, il castello della Filolie a Thiviers (Dordogna), una villa a Biarritz e due propriet\u00e0 in Corsica di cui lo Scudo ad Ajaccio. Nel 1926, affitta alla citt\u00e0 di Parigi il castello di Longchamp, situato nel Bois de Boulogne. Coty lo fa demolire e fa costruire, in stile XVIII secolo, il castello che vi si trova ancora oggi.\nLa stampa e la politica.\nFran\u00e7ois Coty si lancia nella politica negli anni venti.\nNel febbraio 1922, assume il controllo del quotidiano \"Le Figaro\", che ribattezza Figaro. Il giornale adotta una linea editoriale risolutamente a destra. Nel 1928, Coty compra \"Le Gaulois\" che fonde con Figaro.\nFonda nel 1928 il popolare \"L'Ami du peuple\", i cui uffici vengono installati in rue de Bassano. Destinato alle classi popolari.\nNel 1923, Coty viene nominato senatore della Corsica ma la sua elezione viene invalidata dalla Camera alta. Nel 1931, viene eletto sindaco d'Ajaccio (lo stadio della citt\u00e0, inaugurato nel 1910, porta sempre il suo nome).\nNel 1927, sostiene la creazione dell'associazione Croix-de-Feu fondata dal conte Maurice d'Hartois, che si insedia, all'inizio, nei locali del Figaro. Nel 1933, crea un suo proprio movimento politico: Solidarit\u00e9 Fran\u00e7aise. \nCoty muore nel 25 luglio 1934 a Louveciennes.\nL'eredit\u00e0 di Fran\u00e7ois Coty.\nLe attivit\u00e0 politiche di Coty non hanno solo offuscato il suo ricordo: lo hanno portato completamente alla rovina.\nAlla sua morte, la maggior parte dei suoi beni sono stati posti sotto sequestro su domanda dei suoi numerosi creditori. La sua ex moglie, Yvonne Cotnar\u00e9anu, entrer\u00e0 in possesso del castello di Artigny solo nel 1947, e lo vender\u00e0 nel 1959. Dal 1934 per\u00f2 diventa la prima azionista del Figaro. Ceder\u00e0 la met\u00e0 delle sue azioni, il 15 maggio 1950, ad un gruppo che ruota intorno a Jean Prouvost. Nel 1964, vende l'altra met\u00e0 al gruppo Prouvost-B\u00e9ghin.\nLa societ\u00e0 dei Profumi Coty esiste tuttora. Detiene dei marchi come Jennifer Lopez, C\u00e9line Dion, i profumi Adidas, Rimmel, e Lancaster.\nLe sue grandi creazioni, come \"Le Chypre\" che diede il nome alla famiglia dei profumi ciprati, \"Ambre Antique\", \"L'Origan\", \"Emeraude\", \"L'Aimant\", \"Le jasmin de Corse\" o il suo primo profumo \"La Rose Jacqueminot\", possono sempre essere sentiti all'Osmoth\u00e8que - Conservatoire International des Parfums de Versailles (Osmoth\u00e8que).\nL'Associazione Fran\u00e7ois Coty, che perpetua la sua memoria, assegna ogni anno un premio ad un profumiere, per l'insieme della sua opera."}
{"id": "1056940", "revid": "85525", "url": "https://it.wikipedia.org/wiki?curid=1056940", "title": "Caos (Warhammer 40.000)", "text": ""}
{"id": "1056950", "revid": "1833487", "url": "https://it.wikipedia.org/wiki?curid=1056950", "title": "Ensis siliqua", "text": "La cappalunga o cannolicchio (Ensis siliqua, da non confondere con \"Ensis minor\"), \u00e8 un mollusco marino bivalve della famiglia dei Pharidae, appartenente all'ordine dei veneroidi. Le valve della sua conchiglia sono dritte e allungate, e gli conferiscono una forma tubolare. Di norma \u00e8 lungo dagli 8 ai 10 centimetri, ma alcuni esemplari possono raggiungere la lunghezza di 15~17 centimetri.\nDescrizione distribuzione habitat e riproduzione.\n\u00c8 simile al \"Solen marginatus\" altro mollusco della stessa famiglia popolarmente noto con il nome di cannolicchio o cappalunga, dal quale si distingue per la fascia triangolare che lo copre verticalmente.\nMolto diffuso lungo le coste dell'Adriatico e del Tirreno, dove vive infossato verticalmente nei fondali sabbiosi e fangosi, dispone ad una estremit\u00e0 di sifoni tentacolari con i quali si muove in senso verticale, ed all'estremit\u00e0 opposta \u00e8 dotato di sifoni telescopici per mezzo dei quali si nutre filtrando l'acqua marina e trattenendo particelle di fitoplancton e sostanze presenti in sospensione.\nLa riproduzione avviene nei mesi primaverili con fecondazione esterna (il maschio emette gli spermi, la femmina le uova). Le larve per circa dieci giorni appartengono al plancton, quindi raggiungono il fondale dove si insediano."}
{"id": "1056951", "revid": "547034", "url": "https://it.wikipedia.org/wiki?curid=1056951", "title": "Jorge Liberato Urosa Savino", "text": "Biografia.\nJorge Liberato Urosa Savino \u00e8 nato il 28 agosto 1942 a Caracas, distretto capitale ed omonima arcidiocesi, sulla costa centro-settentrionale della Repubblica Bolivariana del Venezuela; era figlio di Luis Manuel Urosa Joud e Ligia Savino del Castillo de Urosa.\nFormazione e ministero sacerdotale.\nNel 1948 ha cominciato la formazione primaria al \"Colegio \"De La Salle\"\" a Tienda Honda, nei pressi della capitale, e qui ha compiuto anche quelli secondari conseguendo il diploma all'et\u00e0 di diciassette anni; sentendo maturare la vocazione al sacerdozio, nel 1959 ha iniziato il triennio di studi in filosofia al seminario interdiocesano di Caracas. Nel 1962 si \u00e8 poi trasferito a Toronto, in Canada, dove ha frequentato il \"St. Augustine's Seminary\" per continuare il triennio in teologia. Poco dopo, nel 1965 \u00e8 stato mandato a Roma, in Italia, come alunno del Pontificio Collegio Pio Latino-Americano e per proseguire la formazione alla Pontificia Universit\u00e0 Gregoriana, dove ha ottenuto la laurea in teologia dopo due anni.\nRientrato brevemente in patria, ha ricevuto l'ordinazione sacerdotale il 15 agosto 1967, nella citt\u00e0 nativa, per imposizione delle mani del cardinale Jos\u00e9 Humberto Quintero Parra, arcivescovo metropolita di Caracas; si \u00e8 incardinato, pochi giorni prima di compiere venticinque anni, come presbitero della medesima arcidiocesi. \u00c8 tornato poi a Roma, dove ha completato il dottorato in teologia quattro anni dopo.\nNel 1971 ha cominciato il percorso accademico come vicerettore del seminario \"San Jos\u00e9\" di El Hatillo, iniziando al contempo ad insegnare antropologia filosofica al seminario interdiocesano, lo stesso dove aveva studiato, e teologia dogmatica al seminario \"Santa Rosa de Lima\", entrambe nella capitale; il medesimo anno ha anche fondato il Centro di evangelizzazione e vicariato religioso \"Sant\u00edsimo Trinidad\", \"Casa de tabla\" a Petare, uno dei sobborghi pi\u00f9 poveri della capitale, che ha gestito fino alla promozione all'episcopato. Dopo tre anni, nel 1974 \u00e8 stato promosso rettore del seminario di El Hatillo, continuando anche l'incarico di professore, divenendo anche presidente dell'Organizzazione dei seminari venezuelani (OSVEN) fino al 1977.\n\u00c8 poi stato nominato nel 1976 rettore del seminario interdiocesano e professore di teologia dogmatica anche al Centro di studi religiosi di Caracas, dove \u00e8 rimasto fino al 1978 e poi di nuovo dal 1980 al 1981, nonch\u00e9 vicepresidente dell'Organizzazione dei seminari latinoamericani per sei anni. A livello arcidiocesano \u00e8 stato anche membro del Consiglio presbiterale a partire dal 1973 e del Consiglio di amministrazione dal 1976 all'elevazione episcopale.\nMinistero episcopale.\nVescovo ausiliare di Caracas.\nIl 3 luglio 1982 Giovanni Paolo II lo ha nominato vescovo ausiliare di Caracas assegnandogli contestualmente la sede titolare di Vegesela di Bizacena; non ancora quarantenne, \u00e8 divenuto uno dei vescovi pi\u00f9 giovani del Venezuela e del mondo. Ha ricevuto la consacrazione episcopale il 22 settembre seguente, nella cattedrale di Nostra Signora del Venezuela e di Sant'Anna a Caracas, per imposizione delle mani di Jos\u00e9 Al\u00ed Lebr\u00fan Moratinos, arcivescovo metropolita di Caracas e futuro cardinale, assistito dai co-consacranti monsignori Domingo Roa P\u00e9rez, arcivescovo metropolita di Maracaibo, e Miguel Antonio Salas Salas, C.I.M., arcivescovo metropolita di M\u00e9rida. Come suo motto episcopale ha scelto \"Pro mundi vita\", che tradotto vuol dire \"Per la vita del mondo\".\nCome vescovo ausiliare ha ricoperto diversi incarichi: dal 18 giugno 1982 vicario generale della zona centrale dell'arcidiocesi; da marzo 1984 vicepostulatore della causa di beatificazione del medico Jos\u00e9 Gregorio Hern\u00e1ndez e dal 2 giugno dello stesso anno decano della cattedrale. Inoltre ha continuato ad essere membro del Consiglio presbiterale e nel 1987 la Conferenza episcopale venezuelana lo ha eletto come delegato per prendere parte all'VII assemblea generale ordinaria del Sinodo dei vescovi, svoltasi nella Citt\u00e0 del Vaticano dal 1\u00ba al 30 ottobre successivi, con tema \"La vocazione e la missione dei laici nella Chiesa e nel mondo\".\nArcivescovo metropolita di Valencia en Venezuela.\nIl 16 marzo 1990 papa Giovanni Paolo II lo ha promosso, quarantasettenne, arcivescovo metropolita di Valencia en Venezuela; \u00e8 succeduto al settantaseienne Luis Eduardo Henr\u00edquez Jim\u00e9nez, contestualmente dimissionario per motivi d'et\u00e0 dopo diciotto anni di governo pastorale. Ha presso possesso dell'arcidiocesi durante una celebrazione svoltasi nella cattedrale di Nostra Signora del Soccorso a Valencia il 5 maggio seguente. Il 29 giugno dello stesso anno, giorno della solennit\u00e0 dei Santi Pietro e Paolo, si \u00e8 recato nella basilica di San Pietro in Vaticano, dove il papa gli ha imposto il pallio, simbolo di comunione tra il metropolita e la Santa Sede.\nIn seno all'episcopato del Venezuela, nel 1996 \u00e8 stato eletto presidente della Commissione episcopale della pastorale sociale; nel 1999 \u00e8 stato eletto per un secondo mandato ed \u00e8 divenuto membro della Commissione per il seguito del processo costituente, terminando il proprio mandato nel 2002. La stessa assemblea lo ha eletto anche per prendere parte alla I assemblea speciale per l'America del Sinodo dei vescovi, svoltasi dal 12 novembre al 12 dicembre 1997, con tema \"Incontro con Ges\u00f9 Cristo vivo: il cammino per la conversione, la comunione e la solidariet\u00e0 in America\". Inoltre nel gennaio 2003 \u00e8 stato eletto secondo vicepresidente della Conferenza episcopale venezuelana, venendo confermato fino al gennaio 2009.\nIl 3 giugno 2002 si \u00e8 recato in Vaticano, assieme agli altri membri dell'episcopato venezuelano, per la visita \"ad limina apostolorum\", allo scopo di discutere con il pontefice della situazione e dei problemi relativi alla sua zona pastorale.\nDurante il suo episcopato ha promosso l'istituzione della nuova sede del seminario maggiore \"Nuestra Se\u00f1ora del Socorro\" nella Valle de San Diego, erigendo 10 nuove parrocchie, 70 chiese e cappelle e 20 case parrocchiali; inoltre ha ordinato ben 47 nuovi sacerdoti ed ha promosso l'erezione della diocesi di Puerto Cabello.\nArcivescovo metropolita di Caracas.\nIl 19 settembre 2005 papa Benedetto XVI lo ha trasferito, sessantatreenne, come arcivescovo metropolita di Caracas; \u00e8 succeduto al cardinale Antonio Ignacio Velasco Garc\u00eda, deceduto il 6 luglio 2003. Ha preso possesso dell'arcidiocesi durante una cerimonia svoltasi nella cattedrale di Nostra Signora del Venezuela e di Sant'Anna a Caracas il 5 novembre successivo.\nCardinalato.\nIl 22 febbraio 2006, al termine dell'udienza generale, papa Benedetto XVI ha annunciato la sua creazione a cardinale nel concistoro del 24 marzo seguente, il primo del suo pontificato; \u00e8 stato il quinto venezuelano ed il quarto arcivescovo di Caracas consecutivo a ricevere la porpora cardinalizia nella storia della Chiesa.\nDurante la cerimonia, svoltasi sul sagrato della basilica di San Pietro in Vaticano, gli sono stati conferiti la berretta, l'anello ed il titolo presbiterale di Santa Maria ai Monti, vacante dal 21 giugno 2005, giorno della morte del cardinale filippino Jaime Lachica Sin, arcivescovo emerito di Manila. Tre giorni dopo \u00e8 stato ricevuto in udienza assieme agli altri neo cardinali, mentre il 6 maggio \u00e8 stato nominato membro del Pontificio consiglio della giustizia e della pace e della Pontificia commissione per l'America Latina.\nPoco dopo \u00e8 tornato di nuovo a Roma, dove il 23 giugno \u00e8 stato ricevuto in udienza privata dal papa, che il 29 giugno gli ha imposto nuovamente il pallio, ed ha preso possesso della sua chiesa titolare durante una cerimonia svoltasi il 2 luglio.\nIl 23 aprile 2007 si \u00e8 recato in udienza dal pontefice con la presidenza dei vescovi del Venezuela e poi ha preso parte alla V conferenza episcopale latinoamericana, svoltasi nella citt\u00e0 brasiliana di Aparecida dal 13 al 31 maggio successivi, con tema \"Discepoli e missionari di Ges\u00f9 Cristo in modo che i nostri popoli possono trovare il Lui la vita\".\nIl 7 aprile 2008, assieme ai vertici dell'episcopato venezuelano, \u00e8 stato nuovamente ricevuto dal papa , che il 6 maggio successivo lo ha nominato membro della Congregazione per il clero.\nIl 17 gennaio 2009 \u00e8 stato nominato membro del Pontificio consiglio della cultura ed il 9 maggio \u00e8 divenuto anche membro del Consiglio di cardinali per lo studio dei problemi organizzativi ed economici della Santa Sede, mentre l'8 giugno ha compiuto nuovamente la visita \"ad limina\".\nIl 7 ottobre 2010 si \u00e8 di nuovo recato in Vaticano per l'udienza con i vertici dell'episcopato venezuelano e poi di nuovo il 31 ottobre 2011 per la visita \"ad limina\".\nDopo la rinuncia di papa Benedetto XVI, ha preso parte al conclave del 2013, che si \u00e8 concluso il 13 marzo con l'elezione al soglio pontificio di papa Francesco. Il 5 ottobre il nuovo pontefice lo ha nominato suo inviato speciale alle celebrazioni di chiusura del I centenario dell'istituzione della Provincia ecclesiastica di Managua, in Nicaragua, che si \u00e8 svolta il 2 dicembre dello stesso anno, ma non ha potuto presenziare per malattia ed \u00e8 stato sostituito dal cardinale dominicano Nicol\u00e1s de Jes\u00fas L\u00f3pez Rodr\u00edguez, arcivescovo metropolita di Santo Domingo.\nNel 2014 \u00e8 stato confermato membro dei seguenti dicasteri: il 15 gennaio della Pontificia commissione per l'America Latina , il 29 marzo del Pontificio consiglio della cultura ed il 9 giugno della Congregazione per il clero. Inoltre il 29 aprile si \u00e8 recato in Vaticano per un'udienza privata dal papa.\nNel 2015 la Conferenza episcopale venezuelana lo ha eletto per prendere parte alla XIV assemblea generale ordinaria del Sinodo dei vescovi, svoltasi dal 4 al 25 ottobre dello stesso anno, con tema \"La vocazione e la missione della famiglia nella Chiesa e nel mondo contemporaneo\"; il 1\u00ba ottobre si \u00e8 recato anche dal papa per un'udienza privata.\nNel 2017 \u00e8 stato in Vaticano per due udienze, la prima l'8 giugno e la seconda il 29 settembre.\nIl 9 luglio 2018 papa Francesco ha accettato la sua rinuncia dal governo pastorale dell'arcidiocesi di Caracas per raggiunti limiti d'et\u00e0, ai sensi del can. 401 \u00a7 1 del Codice di diritto canonico, divenendone arcivescovo emerito all'et\u00e0 di settantacinque anni e dopo dodici di governo pastorale; contestualmente \u00e8 stato nominato amministratore apostolico \"sede vacante et ad nutum Sanctae Sedis\" il cardinale Baltazar Enrique Porras Cardozo, arcivescovo metropolita di M\u00e9rida. L'11 settembre \u00e8 stato di nuovo in visita \"ad limina\".\nOltre al nativo spagnolo, parlava correntemente inglese, italiano, francese e latino.\n\u00c8 deceduto il 23 settembre 2021, all'et\u00e0 di settantanove anni, presso il policlinico di Caracas, dove era ricoverato in terapia intensiva dalla fine di agosto, per complicazioni causate dal COVID-19. In seguito ai funerali celebrati il giorno successivo dal cardinale Baltazar Enrique Porras Cardozo, \u00e8 stato sepolto come i suoi predecessori all'interno della cattedrale metropolitana di Sant'Anna.\nPosizioni e controversie.\nImpegno politico.\nNell'aprile 2002 ha pubblicato un articolo che giustificava il colpo di stato del 12 aprile 2002.\n\u00c8 stato considerato uno dei critici pi\u00f9 attivi del presidente venezuelano Hugo Ch\u00e1vez, di cui rimproverava massicciamente il cammino verso la \"rivoluzione bolivariana\", come il ritiro della licenza di trasmissione per l'emittente privata Radio Caracas TV. Ha anche protestato contro il divieto imposto dal governo sugli alcolici durante la Settimana Santa, poich\u00e9 \"non c'\u00e8 niente di male nel bere un bicchiere di vino a cena in un ristorante\", nonch\u00e9 contro il paragone fatto da Ch\u00e1vez in occasione della visita del papa in Brasile: dopo che ha paragonato la cristianizzazione dell'America Latina all'Olocausto, l'arcivescovo Urosa Savino ha chiesto al presidente di concentrarsi sui problemi quotidiani come la povert\u00e0 e l'educazione piuttosto che indagare su eventi ormai lontani. Questa aperta critica al capo di stato venezuelano, che ha accusato la chiesa di cospirazione, lo ha reso popolare in tutto il paese. Il cardinale ha attirato l'attenzione con dure critiche al metodo di governo di Ch\u00e1vez, cos\u00ec ha confermato le sue accuse contro il presidente in un'udienza davanti al parlamento, accusando il suo governo di battersi per una dittatura comunista ed aver ripetutamente violato la costituzione.\nChiesa cattolica riformata.\nIl cardinale Urosa ha respinto la creazione della Chiesa cattolica riformata (anglicani) in Venezuela, i cui rappresentanti sono stati introdotti nel luglio 2008, in linea con il socialismo bolivariano del presidente Hugo Ch\u00e1vez, descrivendoli come un'associazione irregolare.\nSanta Messa e politici.\nIl cardinale Urosa Savino e i suoi vescovi ausiliari hanno messo in guardia contro l'uso della messa per scopi politici ed hanno dichiarato che la messa in cui \u00e8 stato benedetto il presidente eletto del Paraguay, l'ex vescovo Fernando Lugo, non \u00e8 stata autorizzata dalla diocesi.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1056952", "revid": "1305772", "url": "https://it.wikipedia.org/wiki?curid=1056952", "title": "Geir Hilmar Haarde", "text": "Dal 15 giugno 2006 al 1\u00ba febbraio 2009 \u00e8 stato Primo ministro dell'Islanda, carica che ha assunto a seguito delle dimissioni del suo predecessore, Halld\u00f3r \u00c1sgr\u00edmsson, rassegnate il precedente 5 giugno. \u00c8 anche l'attuale presidente del Partito dell'Indipendenza (\"Sj\u00e1lfst\u00e6\u00f0isflokkurinn\"). Si \u00e8 dimesso dall'incarico alla fine di gennaio 2009, ed \u00e8 stato succeduto il 1\u00ba febbraio da J\u00f3hanna Sigur\u00f0ard\u00f3ttir.\nBiografia.\nHaarde si \u00e8 laureato in Economia presso la Brandeis University, negli Stati Uniti, e ha successivamente conseguito due \"master\" (in relazioni internazionali presso l'Universit\u00e0 Johns Hopkins, e in economia presso l'Universit\u00e0 del Minnesota).\nPrima dell'ingresso nell'Althing, il parlamento islandese, Haarde ha lavorato per il ministero delle finanze e per la Banca Centrale Islandese. Entrato in Parlamento nel 1987, Haarde ha ricoperto l'incarico di ministro delle finanze dall'aprile 1998 al settembre 2005, e di ministro degli esteri dal settembre 2005 al giugno 2006. Nell'ottobre 2005 \u00e8 stato eletto all'unanimit\u00e0 presidente del Partito per l'Indipendenza, succedendo a Dav\u00ed\u00f0 Oddsson.\nA seguito dell'annuncio delle dimissioni di Halld\u00f3r \u00c1sgr\u00edmsson dalla carica di Primo ministro, Geir Haarde gli successe il 15 giugno 2006.\nIl 23 gennaio 2009 Haarde ha annunciato che a causa di problemi di salute (tumore maligno all'esofago), si sarebbe dimesso da Presidente del Partito per l'Indipendenza al successivo congresso di partito. Lo stesso giorno, ha annunciato che il 9 maggio 2009 si sarebbero svolte le elezioni parlamentari (poi spostate al 25 aprile), che non lo hanno visto candidato.\nIl 26 gennaio 2009 Haarde ha annunciato che lui e i Social Democratici non avrebbero proseguito oltre nel governo di coalizione."}
{"id": "1056953", "revid": "1893", "url": "https://it.wikipedia.org/wiki?curid=1056953", "title": "Carolingio", "text": ""}
{"id": "1056954", "revid": "226458", "url": "https://it.wikipedia.org/wiki?curid=1056954", "title": "Truglio", "text": "Il truglio era una procedura utilizzata nel processo penale del Regno di Napoli. \nSecondo un primo orientamento, si ritiene che, attraverso il truglio, il reo che accusasse un complice poteva ottenere una riduzione o anche la cancellazione della propria pena. \nNel diritto anglosassone si parla del cosiddetto \"patteggiamento\", .\nNon esistono notizie attendibili sull'etimologia della parola, che forse deriverebbe dal napoletano \"intruglio\"."}
{"id": "1056957", "revid": "27723", "url": "https://it.wikipedia.org/wiki?curid=1056957", "title": "Geir Haarde", "text": ""}
{"id": "1056958", "revid": "171091", "url": "https://it.wikipedia.org/wiki?curid=1056958", "title": "Monte Rosa H\u00fctte", "text": "La Monte Rosa H\u00fctte (in italiano, \"capanna Monte Rosa\"; in francese, \"cabane du Mont-Rose\") \u00e8 un rifugio situato nel territorio di Zermatt (Canton Vallese, Svizzera), nelle Alpi Pennine a 2.883\u00a0\nStoria.\nNel biennio 1894-1895 fu costruita una prima capanna situata all'Untere Plattije, presso il Grenzgletscher; essa prese il nome di capanna B\u00e9temps, dal nome della famiglia che ne finanzi\u00f2 la costruzione. Il rifugio, di propriet\u00e0 del comitato centrale del CAS, aveva una capienza di 25 posti cuccetta, portati in seguito a 45 con i lavori di ampliamento eseguiti nel 1918. Nel 1929 la propriet\u00e0 pass\u00f2 alla sezione Monte Rosa del Club alpino svizzero, con sede a Sion: fu in questa occasione che prese il nome di \"Monte Rosa H\u00fctte\".\nLa capanna fu completamente ricostruita nel biennio 1939-1940 con una capienza di 86 posti; portata poi a 146 posti letto nel 1972 e a 160 posti con l'ultimo ampliamento del 1984. Questo rifugio \u00e8 stato demolito dopo la costruzione dell'ultimo rifugio.\nIl 25 settembre 2009 \u00e8 stato inaugurato un ulteriore rifugio a forma di cristallo di roccia costruito a circa cento metri sopra quello vecchio. Sempre di propriet\u00e0 del Club alpino svizzero, \u00e8 stato realizzato in occasione del 150\u00ba anniversario del Politecnico di Zurigo, in collaborazione con la facolt\u00e0 di architettura dell'Universit\u00e0 tecnica di Lucerna e lo stesso Club alpino svizzero. Esso rappresenta un esempio unico nel suo genere, sia dal punto di vista architettonico sia per l'impostazione energetica e impiantistica ed \u00e8 stato progettato dallo studio svizzero Bearth &amp; Deplazes.\nCaratteristiche e informazioni.\nL'edificio \u00e8 stato progettato per ottenere il 80% del suo fabbisogno energetico dal sole. L'energia in eccesso viene conservata, garantendo energia anche quando \u00e8 nuvoloso. L'acqua \u00e8 prodotta dallo scioglimento dei ghiacciai, viene raccolta e conservata in un grande serbatoio a 40 metri sopra la capanna. Speciali finestre permettono al sole di riscaldare l'aria all'interno dell'edificio e ridistribuire l'energia termica prodotta dai visitatori.\nLe capanne sono aperte e custodite da met\u00e0 marzo a met\u00e0 settembre e dispongono di locali invernali, sempre aperti. La realizzazione \u00e8 stata fatta mediante elementi modulari pre-costruiti in fabbrica e portati in loco in elicottero, tali pezzi sono di precisione millimetrica grazie all' utilizzo di macchinari al taglio laser durante la loro realizzazione.\nAccessi.\nVi si accede in non meno di quattro ore dalla stazione \"Rotenboden\" (2815\u00a0m) della ferrovia a cremagliera Zermatt-Gornergrat, attraversando il ghiacciaio del Gorner (in tedesco \"Gornergletscher\"). Il tempo varia molto in considerazione del grande movimento del ghiacciaio. Sono state poste numerose scalette e corde. Per escursionisti esperti."}
{"id": "1056959", "revid": "27723", "url": "https://it.wikipedia.org/wiki?curid=1056959", "title": "Geir H. Haarde", "text": ""}
{"id": "1056962", "revid": "23302", "url": "https://it.wikipedia.org/wiki?curid=1056962", "title": "G.50", "text": ""}
{"id": "1056963", "revid": "42524", "url": "https://it.wikipedia.org/wiki?curid=1056963", "title": "Ruolo dei generi", "text": ""}
{"id": "1056967", "revid": "125473049", "url": "https://it.wikipedia.org/wiki?curid=1056967", "title": "Riccardo Billi", "text": "Biografia.\nDopo l'esordio, nel 1926, come dicitore alla Casina delle Rose di Roma, venne scritturato dalla Compagnia di operette di Lydia Johnson, in cui rimase fino al 1931, anno in cui entr\u00f2 nella Compagnia Maresca, al fianco di Wanda Osiris. Successivamente pass\u00f2 dal variet\u00e0 alla prosa e dalla commedia musicale (fu capocomico in una delle prime, \"Il vedovo allegro\", 1937) alla rivista.\nEntrato a far parte della Compagnia del teatro comico musicale di Roma di Radio Rai di Roma, partecip\u00f2 a diversi programmi di rivista e variet\u00e0 (\"Il bilione\", 1947), conquistando una grande popolarit\u00e0 con la trasmissione radiofonica \"La Bisarca\" (1948-1951) di Garinei e Giovannini, dove interpretava il ruolo di No\u00e8, successivamente portato nella rivista teatrale e nel film omonimi (1951). Fu proprio durante l'adattamento teatrale della rivista che conobbe Mario Riva, con il quale form\u00f2 la coppia \"Billi e Riva\", una delle pi\u00f9 longeve e acclamate della comicit\u00e0 nostrana, protagonista alla radio di trasmissioni di successo come \"Cappello a cilindro\" (1953), \"Il giringiro\" (nel 1953) e \"Serie d'oro\" (1954).\nIn teatro, con riviste come \"Alta tensione\" (1951-1952), \"I fanatici\" (1952-1953), \"Caccia al tesoro\" (1953-1954) e \"Siamo tutti dottori\" (1954-1955), e al cinema (dove Billi aveva debuttato gi\u00e0 nel 1938 con \"L'ha fatto una signora\" di Mario Mattoli), in pellicole come \"Scuola elementare\" (1954) di Alberto Lattuada, la coppia accumul\u00f2 una serie continua di successi. Il sodalizio artistico si interruppe per la riluttanza di Billi nei confronti del medium televisivo (dove aveva esordito con Riva in \"Un due tre\", 1954). Billi torn\u00f2 al teatro di rivista con la Osiris, e gir\u00f2 numerosi film commerciali, facendo del cinema la sua principale attivit\u00e0 professionale.\nTorn\u00f2 in radio sporadicamente, per trasmissioni come \"Il fiore all'occhiello\" (1958) e \"Caccia grossa\" (1965). Saltuariamente si dedic\u00f2 anche al doppiaggio. Partecip\u00f2 anche al \"Pinocchio\" televisivo di Comencini (1972), nella parte dell'Omino di burro, il conducente del carro che porta nel Paese dei Balocchi. Si dedic\u00f2 al teatro per ragazzi dal 1968 al 1975, portando in scena favole come \"Al\u00ec Bab\u00e0 e i quaranta ladroni\", \"Cenerentola\", \"Pollicino\" ed \"Il gatto con gli stivali\".\nFu l'ebanista Aronne Piperno ne \"Il marchese del Grillo\" 1981 con la regia di Mario Monicelli. \nInterpret\u00f2 il ruolo del nonno di Pierino nei due film \"Pierino contro tutti\" (1981) e \"Pierino colpisce ancora\" (1982) diretti da Marino Girolami. Interpret\u00f2 ancora un nonno anche nel suo ultimo ruolo cinematografico, nel film \"W la foca\" (1982), diretto da Nando Cicero, uscito nelle sale cinematografiche un mese prima della sua scomparsa in seguito ad un infarto. \nMassone, nel 1952 era membro effettivo della Loggia \"Honor n. 506\", di Roma.\nVariet\u00e0 radiofonici Rai.\n\"La Bisarca\", rivista radiofonica italiana. Gli autori erano Pietro Garinei e Sandro Giovannini in onda sulla Rete rossa (1948)-(1950\nTelevisione.\nRiccardo Billi partecip\u00f2 ad alcune serie della rubrica pubblicitaria televisiva \"Carosello\":"}
{"id": "1056973", "revid": "1573940", "url": "https://it.wikipedia.org/wiki?curid=1056973", "title": "Macromesus", "text": "Macromesus , \u00e8 l'unico genere della sottofamiglia dei Macromesinae , un piccolo raggruppamento di insetti della famiglia degli Pteromalidi (Hymenoptera: Chalcidoidea) comprendente specie parassitoidi.\nMorfologia.\nI \"Macromesus\" hanno il capo con due solchi sul capo sotto gli occhi, contrariamente agli altri Pteromalidi, che hanno un solo solco o ne sono del tutto privi. Le antenne sono lunghe, composte da 12 articoli nelle femmine, 13 nel maschio, con un anello e funicolo di 7 articoli.\nI tarsi intermedi sono piuttosto lunghi e sono formati da 4 articoli nelle femmine, 5 nel maschio.\nBiologia.\nI \"Macromesus\" sono parassitoidi associati a Coleotteri Scolitidi o Curculionidi infeudati alle Conifere.\nSistematica.\nIl genere \"Macromesus\" comprende 12 specie:"}
{"id": "1056976", "revid": "1347902", "url": "https://it.wikipedia.org/wiki?curid=1056976", "title": "Ph\u1ea1m Tu\u00e2n", "text": "\u00c8 stato il primo vietnamita nello spazio e, per estensione, anche la prima persona di uno stato del Terzo Mondo ed il primo asiatico (esclusi i russi). \u00c8 sposato ed ha due figli.\nNel 1965 \u00e8 entrato nella Kh\u00f4ng Qu\u00e2n Nh\u00e2n D\u00e2n Vi\u1ec7t Nam, l'aeronautica militare vietnamita, ed ha combattuto contro gli Stati Uniti nella guerra del Vietnam.\nLa notte del 27 dicembre 1972 rivendic\u00f2 l'abbattimento con missili aria-aria di un B-52 statunitense sopra Hanoi mentre volava su un MiG-21 (la United States Air Force non ha confermato ufficialmente questo abbattimento) diventando il primo ed unico pilota ad aver abbattuto in combattimento aereo questo tipo di bombardiere strategico. Ph\u1ea1m Tu\u00e2n ottenne varie decorazioni per il suo servizio in guerra. Alla fine della sua carriera militare ha raggiunto il grado di maggior generale, poi ha iniziato l'addestramento come ricercatore nel nascente programma spaziale sovietico-vietnamita.\n\u00c8 stato selezionato come cosmonauta il 1\u00ba aprile 1979 ed \u00e8 partito con la missione Sojuz 37 nel luglio del 1980. L'equipaggio \u00e8 stato ospite della stazione spaziale russa Saljut. Durante la missione Tu\u00e2n ha compiuto esperimenti di fusione di minerali in condizioni di microgravit\u00e0 ed altri sulle piante; inoltre ha fotografato il Vietnam allo scopo di mapparlo. Ha trascorso nello spazio 7 giorni, 20 ore e 42 minuti compiendo 142 orbite."}
{"id": "1056979", "revid": "767487", "url": "https://it.wikipedia.org/wiki?curid=1056979", "title": "Universit\u00e9 Marc Bloch", "text": "L'Universit\u00e9 Marc Bloch (UMB), anche chiamata \"Strasbourg II\", era il nome di un'universit\u00e0 di Strasburgo, in Alsazia, specializzata in scienze umanistiche.\nL'universit\u00e0 doveva il suo nome allo storico Marc Bloch (1886-1944), al quale fu dedicata nel 1998. Dal 2009 si \u00e8 unita alle Universit\u00e0 Louis Pasteur (ambito scientifico) e Robert Schuman (scienze sociali) per formare l'Universit\u00e0 di Strasburgo.\nLa maggior parte degli edifici universitari si trovavano nel campus dell'Esplanade."}
{"id": "1056981", "revid": "1935652", "url": "https://it.wikipedia.org/wiki?curid=1056981", "title": "Vinko Pulji\u0107", "text": "Biografia.\nDodicesimo di tredici figli, rimase orfano di madre a tre anni. Il padre si rispos\u00f2 e fu allevato dalla matrigna.\nEntr\u00f2 al seminario minore di Zagabria e frequent\u00f2 poi il seminario minore e maggiore di \u0110akovo. Fu ordinato presbitero il 29 giugno 1970 e incardinato nella diocesi di Banja Luka, dove rimase fino al 1978. Da quell'anno si trasfer\u00ec nell'arcidiocesi di Zara, dove fu direttore spirituale del seminario minore. Nel 1990 si trasfer\u00ec a Sarajevo come vicerettore del seminario.\n\u00c8 arcivescovo di Sarajevo dal 19 novembre 1990, mentre ha ricevuto la consacrazione episcopale dalle mani di papa Giovanni Paolo II il 6 gennaio 1991. Dopo un anno dalla sua nomina, in Bosnia iniziarono i combattimenti. Durante l'assedio di Sarajevo si distinse per accorati appelli di pace e di difesa dei diritti inalienabili della persona umana, rischiando anche la vita. Fu imprigionato per 12 ore dai militari serbi.\nPapa Giovanni Paolo II lo ha innalzato alla dignit\u00e0 cardinalizia nel concistoro del 26 novembre 1994, a 49 anni, anche come segno di vicinanza alle popolazioni colpite dal conflitto armato. Tra i cardinali creati da Giovanni Paolo II \u00e8 preceduto solo da Alfonso L\u00f3pez Trujillo, elevato cardinale a 48 anni nel 1983. \u00c8 il secondo cardinale bosniaco della storia, \u00e8 preceduto solo da Guido Del Mestri. Ha il titolo di Santa Chiara a Vigna Clara.\nNel 1997, insieme ai massimi rappresentanti delle altre tre religioni del paese, ha fondato il Consiglio interreligioso della Bosnia ed Erzegovina.\nHa ricevuto papa Wojty\u0142a nello storico viaggio a Sarajevo del 1997 e papa Bergoglio nel 2015.\nIl cardinale Vinko Pulji\u0107 \u00e8 dal 20 marzo 2015 presidente della Conferenza episcopale di Bosnia ed Erzegovina. Aveva gi\u00e0 rivestito questo ruolo dal 1995 al 2002 e dal 2005 al 2010.\n\u00c8 stato membro della Commissione internazionale di inchiesta su Me\u0111ugorje.\nHa partecipato al conclave del 2005, che elesse papa Benedetto XVI e al conclave del 2013 che ha eletto papa Francesco.\nIl 29 gennaio 2022 papa Francesco ha accolto la sua rinuncia al governo pastorale dell'arcidiocesi di Sarajevo, presentata per raggiunti limiti di et\u00e0; gli \u00e8 succeduto l'arcivescovo coadiutore Tomo Vuk\u0161i\u0107. Lo stesso giorno lascia la presidenza della conferenza episcopale.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1056982", "revid": "79968", "url": "https://it.wikipedia.org/wiki?curid=1056982", "title": "Eunice Kathleen Waymon", "text": ""}
{"id": "1056984", "revid": "1591878", "url": "https://it.wikipedia.org/wiki?curid=1056984", "title": "Arte carolingia", "text": "Larte carolingia comprende il periodo dall'VIII al IX secolo, quando si afferm\u00f2 la dinastia dei Pipinidi (da Pipino di Landen), chiamata poi carolingia in onore di Carlo Magno, sovrano dei Franchi che fu incoronato imperatore del Sacro Romano Impero da Papa Leone III, nella basilica di San Pietro in Vaticano, nella notte di Natale dell'anno 800. \nLa \"renovatio\".\nSin dall'epoca si us\u00f2 il termine \"renovatio\" per indicare la \"rinascita\" politica e culturale dell'Impero, sorto dall'unione di aree geografiche e gruppi etnici ormai molto diversi tra loro. La \"renovatio\" fu anche una spinta alla coesione, come stimolo verso la creazione di un patrimonio culturale comune.\nL'arte carolingia, come tutta la cultura al tempo di Carlo Magno e dei suoi successori, \u00e8 profondamente legata a tre fattori: \nIspirandosi all'epoca dell'Impero Romano cristianizzato di Costantino I, si cerc\u00f2 di sottolineare il collegamento con la Chiesa di Roma per vari motivi, tra i quali non vanno trascurati la diffusione capillare del cattolicesimo in Europa, che poteva fare da veicolo per le riforme amministrative e istituzionali dell'Imperatore, e il collegamento diretto tra Papato e cultura antica, che pot\u00e9 legittimare l'Impero senza passare da Bisanzio, quindi senza generare conflitti e sovrapposizione di potere con il \"basileus\".\nOltre al papato, un altro grande alleato dei Carolingi fu l'ordine benedettino, che fu promosso tramite la fondazione di decine e decine di abbazie, mentre a corte confluivano i chierici pi\u00f9 colti del mondo cristiano. Tra questi Eginardo, Alcuino di York, Paolo Diacono, Pietro da Pisa, Benedetto di Aniane, Oddone da Metz e vari abati; tutti collaborarono a quella che gli storici chiamano \"Rinascenza carolingia\".\nI monasteri fecero anche da centri propulsori della nuova cultura tramite l'istruzione.\nSi riorganizz\u00f2 l'economia, coniando tra l'altro monete col profilo imperiale come nell'epoca tardo-antica, si rimodell\u00f2 la grafia usata nella scrittura (la minuscola carolina) e si raggiunsero una serie di obiettivi culturali e artistici attraverso una sistematica e consapevole restaurazione di modelli antichi.\nNon fu per\u00f2 un recupero integrale e purista, anzi si fecero proprie tutte quelle realt\u00e0 regionali nel frattempo fiorite in Europa, che ormai avevano trasformato ed arricchito di nuove esperienze il retaggio romano: la tradizione cristiana irlandese ed anglosassone, la cultura ellenizzata dei territori mediterranei, la cultura longobarda, oltre a tutta quella serie di nuovo influssi esterni come quello arabo e persiano.\nArchitettura.\nCarlo Magno, come ci tramanda il sovrintendente alle fabbriche imperiali Eginardo, dispose di grandi risorse economiche per una febbrile attivit\u00e0 edilizia, che aveva due scopi principali: \nPer la prima volta dall'epoca paleocristiana si poterono iniziare edifici di dimensioni monumentali e fabbriche grandiose: in quarantasei anni di regno di Carlo vennero iniziati, e in gran parte completati, qualcosa come 75 palazzi, sette cattedrali e ben 232 monasteri. I modelli diretti di queste opere furono quindi i monumenti dell'epoca di Costantino I, adattati alle nuove esigenze ed alla nuova spiritualit\u00e0 monastica.\nAquisgrana.\nQuesta peculiarit\u00e0 si manifesta in un esempio illustre ovvero il complesso palaziale di Aquisgrana (una delle capitali favorite di Carlo Magno per la presenza delle terme) di cui facevano parte il Palazzo reale, ispirato al Palazzo del Laterano, con l'aula di rappresentanza absidata e coperta di mosaici, similmente al \"Triclinio lateranense\", e ornato della statua equestre di Teodorico, trasportata appositamente da Ravenna e usato come collegamento con la statua equestre di Marco Aurelio, che all'epoca si trovava nelle vicinanze di San Giovanni in Laterano e che era considerata di Costantino I.\nDirettamente collegata all'aula di rappresentanza vi era la Cappella palatina, realizzata da Oddone da Metz, impreziosita da materiali di spoglio provenienti da Roma e Ravenna, la cui planimetria (poligonale a pianta centrale e sormontata da una cupola) ricalca esempi di edifici paleocristiani (San Lorenzo a Milano), bizantini (San Vitale a Ravenna) e longobardi (Santa Maria alle Pertiche a Pavia, che ispir\u00f2 lo sviluppo in verticale del corpo centrale) modificandoli in una chiave pi\u00f9 rigorosa.\nNuovi monasteri.\nNotevole e assai sviluppata l'architettura religiosa, che manifest\u00f2 la grande spinta costruttiva propria della politica di Carlo Magno, il quale favor\u00ec la costruzione di numerose abbazie, per sancire la cristianizzazione e la definitiva conquista dei territori, rappresentando quindi centri di potere e di diffusione dell'ideologia imperiale. Gli abati stessi erano scelti direttamente dal sovrano. \nAnche per i monasteri vennero ripresi ed aggiornati modelli romani: per esempio la chiesa dell'Abbazia di Fulda (iniziata nel 790 e particolarmente importante per la presenza delle reliquie del protomartire di Germania San Bonifacio) si ispir\u00f2 alla basilica di San Pietro in Vaticano dell'epoca di Costantino; nella \"Torhalle\" (porta trionfale d'ingresso) dell'Abbazia di Lorsch (760-790) invece si prese come modello di base l'Arco di Costantino, con tre fornici divisi da semicolonne composite che emergono dalla muratura (in vivaci motivi geometrici rossi e bianchi), mentre al piano di superiore, dove si trovava una sala del trono che era decorata da affreschi con finte architetture), sopra una cornice marcapiano, paraste ioniche sorreggono una cornice a zig-zag.\nIl punto di partenza quindi era sempre l'architettura classica, che anche se veniva profondamente reinterpretata, come a Lorsch, garantiva sempre una solenne monumentalit\u00e0 agli edifici.\nL'Abbazia di San Gallo, della quale resta un originario progetto planimetrico databile tra l'816 e l'830 per l'abate Gozberto, \u00e8 un ottimo esempio di come venivano organizzati razionalmente i complessi monastici: la chiesa abbaziale era il fulcro della vita monastica e nel caso di San Gallo possedeva due absidi contrapposte per esigenze liturgiche legate ad alcune reliquie ivi conservate. Gli edifici erano disposti tutt'intorno secondo una griglia regolare che ricorda la scacchiera delle citt\u00e0 romane e che probabilmente venne usata anche da Carlo Magno per nuove citt\u00e0. Le celle dei monaci si trovavano a sud, in posizione pi\u00f9 soleggiata, attorno al chiostro dove si affacciava il refettorio; a nord era presente la cella dell'abate e la scuola; tutt'attorno, allontanandosi dal nucleo della chiesa, si disponevano gli alloggi per pellegrini, l'ospedale, i magazzini e gli ambienti di lavoro e servizio, come in una vera e propria citt\u00e0 monastica.\nUna rivoluzione fu l'introduzione della Westwerk (letteralmente \"corpo occidentale\"), cio\u00e8 un edificio a pi\u00f9 piani collocato davanti all'ingresso della chiesa, dove per la prima volta si ebbe il problema di avere una facciata monumentale che fosse nel contempo autonoma e coerente col resto dell'edificio, una problematica finora ignorata nell'architettura antica e alto-medievale.\nNel \"Westwerk\" (del quale resta un esempio praticamente integro, risalente all'855-873 presso l'Abbazia di Corvey, nella Renania Settentrionale-Vestfalia) si trovava di solito un atrio coperto da volte dal quale si accedeva direttamente alle navate della chiesa; nei due piani superiori poteva trovarsi al centro una grande sala, dall'altezza doppia che li comprendeva entrambi e che era circondata da gallerie affacciate su di essa, dove si svolgevano la liturgia del Salvatore e le cerimonie con l'Imperatore (infatti vi era collocato il trono); nelle tribune si disponevano i monaci che intonavano inni sacri; inoltre vi venivano conservate le reliquie, che avevano un ruolo simbolico di protezione verso l'abbazia stessa\nAltri esempi di importanti opere architettoniche sono la chiesa a pianta longitudinale sono San Silvestro a Goldbach, presso \u00dcberlingen (\"Sylvesterkapelle\"), le abbazie di Saint-Denis e di Ratisbona, la cripta di Saint-Germain d'Auxerre ad Auxerre, ecc...\nItalia settentrionale e centrale.\nIn Italia, sebbene il passaggio politico dai regni barbarici all'Impero fu piuttosto repentino, non furono altrettanto veloci i cambiamenti in campo artistico, anzi l'interazione tra nuovo e consolidato fu graduale, anche perch\u00e9 la nuova classe regnante usava gli stessi maestri artefici.\nIn Italia era sempre rimasto vivo un certo retaggio dell'antichit\u00e0 e gi\u00e0 nell'VIII secolo si assiste a un crescente riuso di materiali architettonici romani (colonne, capitelli...) e dei modelli architettonici correlati, ma non si raggiunse mai un cosciente e sistematico recupero dell'antico come nei grandi centri e nelle abbazie tedesche.\nTra le opere di questo periodo nel quale si nota un recupero dei modelli classici restano il monastero di San Zeno a Bardolino, dove si trova una cupola impostata su colonne intuitivamente ispirate allo stile ionico tramite il disegno a rilievo di volute (seconda met\u00e0 del IX secolo), o il Sacello di San Satiro a Milano, edificato verso l'876 per il vescovo Ansperto, dove venne ricreato un gioco di pieni e vuoti dati dalle numerose nicchie impostate sulla pianta centrale, che ricordano i complessi termali romani tardo-antichi. La chiesa di San Salvatore a Spoleto rappresenta forse il miglior risultato del IX secolo in quanto a riproduzione di modelli stilistici antichi: la monumentale struttura architettonica \u00e8 sapientemente organizzata tramite materiale di spoglio, tra le quali le maestose colonne corinzie, con tanto di trabeazione.\nRoma.\nA Roma, soprattutto dopo l'incoronazione imperiale della notte di Natale dell'800, viene meno l'influenza bizantina, per ritrovare le proprie radici \"occidentali\" nei programmi culturali dell'Impero. L'attivit\u00e0 di Carlo Magno e dei suoi successori viaggi\u00f2 comunque su binari separati rispetto alle iniziative artistiche promosse per esempio da Papa Pasquale I (pontefice dall'827 all'834).\nSi ebbe una riscoperta dei modelli paleocristiani, con la fondazione di una basilica monumentale, la prima dai tempi di Santa Sabina (V secolo), la basilica di Santa Prassede. Ispirata alla basilica Vaticana, con un primo \"revival\" del transetto, mostra un senso spaziale di ampio respiro. Il sacello di San Zenone, nella stessa basilica, segn\u00f2 il recupero della tecnica musiva, fortemente voluto dallo stesso papa: risalgono a questo periodo anche i mosaici nell'abside e nell'arcone di Santa Prassede stessa, oltre ad opere analoghe in Santa Cecilia in Trastevere, in Santa Maria in Domnica e gli affreschi nella basilica inferiore di San Clemente.\nLe caratteristiche di queste raffigurazioni \u00e8 un ritorno all'uso di ricchi colori, dopo che il mosaico nei secoli precedenti si era ridotto ad usare anche semplici sassolini colorati, che sacrificano ulteriormente, pur di ottenere vivaci accostamenti ed equilibrate aree di colore, la stesura di ombre e quindi la resa delle forme, ormai pi\u00f9 appiattite e convenzionali rispetto, per esempio, ai precedenti mosaici della basilica dei Santi Cosma e Damiano (fine del IV, inizio del V secolo).\nPittura.\nQuasi la totalit\u00e0 della pittura monumentale legata alla committenza imperiale o comunque di alto livello \u00e8 stata persa, per cui i rarissimi esempi di opere rimaste rivestono una grande importanza.\nSaint-Germain d'Auxerre.\nTra questi, uno dei pi\u00f9 interessanti, \u00e8 rappresentato dagli affreschi della cripta di Saint Germain d'Auxerre, in Francia, databili tra l'847 e l'857 e riscoperti solo nel 1927. Le pareti sono trattate con decorazioni di finti elementi architettonici (volte a crociera, fregi e altro), all'interno dei quali sono disegnate alcune lunette istoriate con scene di santi. Una riporta la \"Lapidazione di santo Stefano\" ed \u00e8 interessante come il pittore sia attento alla dinamica delle figure, ritraendo con verosimiglianza i gesti e le espressioni facciali, ma lasci lo sfondo vagamente indeterminato, con una chiesa dalla quale esce il santo incongruente per dimensioni (la porta arriva appena alla vita dei personaggi) e per prospettiva (un po' frontale e un po' \"a volo d'uccello\").\nArea alpina.\nAltre testimonianze del periodo carolingio si trovano concentrate nell'arco alpino centro-orientale, dove furono fondati molti monasteri a sorvegliare le vie transalpine. A M\u00fcstair resta un ciclo di affreschi con \"Storie dell'Antico e Nuovo Testamento\", dell'830 circa, nella chiesa di San Giovanni, molto danneggiato e giudicabile solo nell'insieme. Una delle scene pi\u00f9 integre \u00e8 la \"Guarigione dell'emorroissa\", dove si nota un tratto rapido, con pochi colori, che sovrappone le campiture ritoccando poi con lumeggiature, le quali oggi sono quasi completamente invisibili. La tecnica e lo stile rimandano agli affreschi della chiesa di Santa Maria Foris Portas a Castelseprio, in Lombardia (si veda il prossimo paragrafo), per cui \u00e8 pensato che a M\u00fcstair avesse lavorato un maestro lombardo o che comunque aveva conoscenza diretta delle esperienze pittoriche in tale regione.\nMeglio conservati sono gli affreschi nell'abside della chiesa di San Benedetto a Malles, con due ritratti idealizzati dei fondatori della chiesa, un tempo incorniciati da stucchi oggi perduti.\nNella chiesa di San Procolo a Naturno restano alcuni affreschi sempre del IX secolo dal linearismo bidimensionale, che ricordano la sintesi di alcuni \"scriptoria\" di miniatura, come Kremsm\u00fcnster e Salisburgo, oppure la scultura longobarda del secolo precedente, come l'altare del Duca Ratchis di Cividale.\nCastelseprio.\nResta enigmatica l'attribuzione al periodo carolingio di un ciclo di importantissimi affreschi ritrovati nella chiesa di Santa Maria foris portas a Castelseprio nel 1944; la chiesa ed il territorio circostante pare fossero appartenuti a Leone di Seprio, conte di Milano, e poi di suo figlio Giovanni il quale aveva dei contatti con la corte imperiale di Ludovico il Pio. Gli affreschi che risultano particolarmente danneggiati ci testimoniano per\u00f2 l'altissimo valore artistico del ciclo: nell'abside \u00e8 raffigurato il Cristo Pantocratore, alla maniera bizantina, e il resto degli affreschi rappresentano \"scene della vita di Cristo\", spesso desunte dai vangeli apocrifi come il protovangelo di Giacomo o pseudo Matteo; dall'eccezionale fluidit\u00e0 dei gesti dei personaggi, raffinatezza compositiva, gusto prospettico per lo sfondo, tali affreschi sono da considerarsi un \"unicum\" nel panorama pittorico di tutto l'Alto Medioevo. Riguardo allo stile lo studioso Kitzinger ha parlato, in relazione a tali affreschi, di \"bizantinismo\" e si \u00e8 ipotizzato che l'autore del ciclo fosse un artista orientale in fuga dall'oriente, ipotesi non del tutto azzardata poich\u00e9 se prendiamo buona la datazione carolingia dobbiamo tener presente che l'oriente costantinopolitano era a quel tempo lacerato al suo interno dall'iconoclastia; pertanto l'attenzione per il tema dell'incarnazione di Cristo, insita nelle scene neotestamentarie a Santa Maria \"foris portas\" sarebbe ampiamente giustificata.\nSimilmente a quanto avviene per gli affreschi di Castelseprio, si discute se considerare la decorazione architettonica della chiesa di Santa Maria in Valle a Cividale del Friuli ancora come frutto della cultura artistica longobarda oppure carolingia; va comunque ribadito come quell'area (ed in generale tutta la \"Langobardia Maior\") era stata valicata gi\u00e0 una prima volta dai Franchi sotto Pipino il Breve (chiamati da Papa Stefano II) come preludio alla definitiva conquista carolingia nel 774 ad opera di Carlo Magno.\nMiniatura.\nSe le opere di pittura murale carolinge sono molto scarse, ci sono pervenuti numerosi e splendidi manoscritti miniati dell'epoca, che testimoniano la vitalit\u00e0 artistica dell'epoca nelle arti pittoriche.\nIl libro rivest\u00ec un'importanza fondamentale nell'organizzazione dell'Impero, essendo veicolo delle leggi scritte e del recupero del sapere antico. Per questo gli imperatori stessi furono grandi committenti di opere librarie, che in questo periodo raggiunsero un vertice per qualit\u00e0 e rilevanza, con una svolta stilistica rispetto all'VIII secolo.\nUna prima fase riguard\u00f2 il monastero di Corbie, a nord di Parigi, in Piccardia, nel quale si iniziarono a produrre codici (come il Salterio di Corbie, della Biblioteca municipale di Amiens) caratterizzati da una equilibrata sintesi tra testo e immagini, derivata dalla scuola irlandese, con iniziali ornate da personaggi e mostri fantastici. Una seconda fase si registr\u00f2 con la committenza di Ludovico il Pio, tramite la quale per la prima volta si cerc\u00f2 di penetrare l'arte antica anche riproducendone i caratteri stilistici. Ne sono un esempio gli Evangeli dell'Incoronazione (inizio del IX secolo. Una terza fase \u00e8 rappresentata da un gruppo di codici provenienti forse da Reims (vangeli di Ebbone, ante 823, e il Salterio di Utrecht), dove si riscontra un'innovativa vitalit\u00e0 espressiva, come per esempio nelle vivide figurette dei codici di Ebbone (cacciatori, letterati, scalpellini, animali simbolici, piante, ecc) o nelle scenette del Salterio di Utrecht, dallo stile narrativo efficace.\nScultura e arti suntuarie.\nPer quanto riguarda la scultura, oltre all'evoluzione dei modelli merovingi e antichi, come nel caso dei capitelli, dei fregi, degli amboni, primeggi\u00f2 lo stucco, testimoniato in vari decorazioni resistite nei secoli a Germigny e a Brescia. Il bronzo, la cui officina pi\u00f9 famosa fu quella di Aquisgrana, venne frequentemente utilizzato per le statue equestri e altri soggetti.\nAnche la produzione di oreficerie e di oggetti preziosi in genere ebbe un picco durante la \"rinascenza carolingia\", grazie anche alle immense ricchezze accumulate nelle vittoriose campagne militari: solo dagli Avari nel 795 erano stati saccheggiati cinquanta carri colmi d'oro e argento. Le opere di alta oreficeria venivano spesso donate a basiliche, abbazie e cattedrali ai sovrani stessi.\nIl prezioso avorio veniva intagliato con grande maestria per polittici o placche da applicare a libri preziosi o ad altri oggetti. Per esempio Carlo Magno stesso regal\u00f2 a Leone III delle placche per adornare la cattedra di San Pietro dopo l'incoronazione dell'800.\nNel caso di copertine per libri, queste erano prodotte negli stessi monasteri dove si trovavano gli \"scriptoria\" per la miniatura, e avevano caratteri iconografici e stilistici vicini a quelli delle miniature stesse. Queste opere avevano una funzione anche illustrativa, essendo mostrate durante le ostensioni dei libri sacri al popolo, come si faceva con i reliquiari. Restano tra i capolavori di quel periodo le due copertine dell'Evangeliario di Lorsch (oggi una al British Museum ed una ai Musei Vaticani), dell'810 circa, che presentano affinit\u00e0 con le placche della cattedra di Massimiano a Ravenna, o la coperta del salterio dell'epoca di Carlo il Calvo, oggi a Zurigo allo Schweizerisches Landesmuseum (870 circa), dovuta ad un atelier noto come \"Gruppo di Liutardo\", nella cui attivit\u00e0 si individua uno dei vertici dell'arte carolingia. In quest'opera si raggiunse nell'intaglio dell'avorio la morbidezza e rotondit\u00e0 della cera molle, con una vivacit\u00e0 delle scene che ricorda la scuola di Reims, con il dinamismo del Salterio di Utrecht.\nNel Flabello di Tournus (ventaglio liturgico della met\u00e0 del IX secolo, conservato al Bargello di Firenze) si trova un gusto pi\u00f9 aulico, con scene delle \"Egloghe\" di Virgilio, che richiamano le contemporanee miniature delle Bibbie.\nIn et\u00e0 carolingia rifior\u00ec anche la glittica e in particolare la lavorazione del cristallo di rocca, arte, in occidente, pressoch\u00e9 abbandonata con la scomparsa del mondo romano. \nAnche in questo campo si raggiunsero risultati estetici del massimo rilievo come testimonia una delle opere pi\u00f9 celebri realizzate nell'ambito di questa tecnica in epoca carolingia: il \"Cristallo con storie della vita di Santa Susanna\" (British Museum), datato al tempo di re Lotario II.\nLa qualit\u00e0 della lavorazione \u00e8 altissima, degna di essere accostata ai capolavori della glittica classica, ed \u00e8 rimarchevole anche la dimensione del cristallo (18,6\u00a0cm di diametro), che dimostra l'abilit\u00e0 tecnica raggiunta dagli artisti che lo realizzarono.\nPer quanto riguarda l'oreficeria, un capolavoro assoluto \u00e8 l'altare di Sant'Ambrogio, conservato magnificamente intatto presso la basilica di Milano, fatto per il vescovo Angilberto II da Vuolvino \"faber\". Altre opere di massimo rilievo sono la Coperta del Codice Aureo di Monaco di Baviera (Bayerische Staatsbibliothek, 870 circa) o il cosiddetto Ciborio di Arnolfo (Monaco, Tesoro della M\u00fcnchner Residenz, stesso periodo), decorati con uno stile repentino e \"nervoso\", ancora collegabile con la scuola di Reims, con numerose linee spezzate che rifrangono la luce sull'oro e creano un effetto scintillante.\nNel museo di Santa Giulia a Brescia si conservano invece due rari esemplari di arte decorativa in stucco di et\u00e0 carolingia, due altorilievi con una \"Madonna col Bambino\" databili alla prima met\u00e0 del IX secolo, mentre un rarissimo esempio di arredo (la sella plicatilis) in ferro rivestito di agemina di argento e rame dorato venne rinvenuto a Pavia."}
{"id": "1056985", "revid": "1305772", "url": "https://it.wikipedia.org/wiki?curid=1056985", "title": "Paesaggio sonoro", "text": "Per paesaggio sonoro, traduzione dall'inglese \"soundscape\", si intende, nelle parole del compositore canadese Raymond Murray Schafer che coni\u00f2 per primo l'espressione, \"un qualsiasi campo di studio acustico [...], una composizione musicale, un programma radio o un ambiente\".\nCos\u00ec inteso, si riferisce innanzitutto all'ambiente acustico naturale, consistente nei suoni delle forze della natura e degli animali, inclusi gli uomini. \u00c8 il campo di studio del design acustico.\nLa teorizzazione del \"paesaggio sonoro\" \u00e8 stata sviluppata dal World Soundscape Project, un progetto di ricerca condotto negli anni Settanta da Schafer alla \"Simon Fraser University\"\nElementi.\nIl paesaggio sonoro \u00e8 composto da diversi elementi, come le toniche (\"keynote sounds\"), i segnali (\"sound signals\") e le impronte sonore (\"soundmarks\").\nTonica: \u00e8 un termine musicale riconducibile all'armonia tonale che indica sia la prima nota di una scala, sia una funzione armonica di stasi. Nella terminologia elaborata dal \"World Soundscape Project\" sta ad indicare un suono che potrebbe non essere sempre udito coscientemente, ma che \"evidenzia il carattere delle persone che vivono in quel luogo\" (Schafer). Le toniche sono create ad esempio dalla natura: il vento, l'acqua, le foreste, gli uccelli, gli insetti, gli animali. In molte aree urbane il traffico \u00e8 diventato una tonica.\nSegnali: sono suoni in primo piano, uditi coscientemente. Ad esempio: dispositivi d'allarme, campane, fischietti, corni, sirene, ecc.\nImpronte sonore: \u00e8 un suono caratteristico di un'area. \"Una volta che un'impronta sonora \u00e8 stata identificata, meriterebbe di essere protetta, perch\u00e9 le impronte sonore rendono unica la vita acustica di una comunit\u00e0\" (Schafer).\nI paesaggi sonori sono spesso utilizzati in performance musicali.\nUna soundscape composition \u00e8 una composizione musicale elettroacustica che crea un ritratto sonoro di un ambiente acustico. Tra i compositori che hanno storicamente lavorato sul concetto di paesaggio sonoro: il pioniere della sintesi granulare in tempo reale Barry Truax, Luc Ferrari, la cui \"Presque rien, num\u00e9ro 1\" del 1970 (e in generale la sua musica aneddotica) pu\u00f2 essere considerata come una delle prime opere di \"soundscape composition;\" tra le esperienze recenti quelle di Riccardo Piacentini, ideatore della foto-musica con foto-suoni per sonorizzazioni ambientali."}
{"id": "1056989", "revid": "26891", "url": "https://it.wikipedia.org/wiki?curid=1056989", "title": "MBDA ASTER", "text": ""}
{"id": "1056992", "revid": "322321", "url": "https://it.wikipedia.org/wiki?curid=1056992", "title": "Peter Turkson", "text": "Biografia.\nNasce a Wassaw Nsuta, allora nell'arcidiocesi di Cape Coast, l'11 ottobre 1948.\nIl 20 luglio 1975 \u00e8 ordinato presbitero, nella cattedrale di San Francesco di Sales a Cape Coast, dall'arcivescovo John Kodwo Amissah.\nMinistero episcopale e cardinalato.\nIl 6 ottobre 1992 papa Giovanni Paolo II lo nomina arcivescovo metropolita di Cape Coast e contestualmente assume il titolo onorifico di primate del Ghana; succede a John Kodwo Amissah, deceduto il 22 settembre 1991. Il 27 marzo 1993 riceve l'ordinazione episcopale, nella cattedrale di San Francesco di Sales a Cape Coast, dall'arcivescovo Dominic Kodwo Andoh, co-consacranti l'arcivescovo Peter Poreku Dery e il vescovo Peter Kwasi Sarpong. Durante la stessa celebrazione prende possesso dell'arcidiocesi.\nDal 1997 al 2005 \u00e8 presidente della Conferenza dei vescovi del Ghana.\nNel concistoro del 21 ottobre 2003 papa Giovanni Paolo II lo innalza alla dignit\u00e0 cardinalizia, creandolo cardinale presbitero di San Liborio; il 18 aprile 2004 prende possesso del titolo.\nIl 18 e il 19 aprile 2005 partecipa come cardinale elettore al conclave che porta all'elezione di papa Benedetto XVI.\nIl 24 ottobre 2009 papa Benedetto XVI lo nomina presidente del Pontificio consiglio della giustizia e della pace; succede al cardinale Renato Raffaele Martino, dimessosi per raggiunti limiti di et\u00e0.\nDal 12 al 13 marzo 2013 partecipa al conclave che elegge papa Francesco.\nNel 2015 collabora alla stesura della seconda enciclica di papa Francesco, \"Laudato si\"'.\nIl 31 agosto 2016 papa Francesco lo nomina primo prefetto del Dicastero per il servizio dello sviluppo umano integrale.\nIl 23 dicembre 2021 papa Francesco accetta la sua rinuncia all'incarico di prefetto del Dicastero per il servizio dello sviluppo umano integrale in seguito alla scadenza del suo mandato quinquennale; le dimissioni diventano effettive il 1\u00ba gennaio 2022.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1056993", "revid": "56620", "url": "https://it.wikipedia.org/wiki?curid=1056993", "title": "Oscar alla migliore regia", "text": ""}
{"id": "1056994", "revid": "41986", "url": "https://it.wikipedia.org/wiki?curid=1056994", "title": "Hsiung-Nu", "text": ""}
{"id": "1057008", "revid": "262457", "url": "https://it.wikipedia.org/wiki?curid=1057008", "title": "Yueh-chi", "text": ""}
{"id": "1057011", "revid": "124825251", "url": "https://it.wikipedia.org/wiki?curid=1057011", "title": "Isole Caroline", "text": "Le Isole Caroline sono un arcipelago (1194\u00a0km\u00b2 con 86\u00a0000 abitanti) della Micronesia situato nella parte occidentale dell'Oceano Pacifico e costituito da circa 500 tra isole vulcaniche, atolli e scogli corallini, distribuiti tra l'Equatore e 10\u00b0 di latitudine N, su una fascia della lunghezza di 3\u00a0000\u00a0km e una larghezza di 800, con direzione prevalente W-E che si estende tra le Filippine a ovest e le Isole Marshall a est.\nPoliticamente le isole, di cui solo pochissime sono abitate, sono suddivise tra gli Stati Federati di Micronesia e Palau a cui appartengono solo le Caroline Occidentali pi\u00f9 esterne.\nGeografia.\nL'arcipelago si fraziona in tre gruppi:\nPopolazione.\nLa popolazione, considerata come \"micronesiana\" dal 1830, ma senza base antropologica o scientifica, raggruppa popolazioni oceaniche molto diverse tra loro. Le principali risorse provengono dalla pesca, dalla raccolta della madreperla e dei gusci di tartaruga, dalle colture di palme da cocco, banani, canna da zucchero e dallo sfruttamento delle foreste e di giacimenti di fosfati nell'isola di Fais.\nStoria.\nL'arcipelago fu scoperto dai Portoghesi nel 1527 e, nel 1686, occupato dagli Spagnoli, che lo intitolarono al loro re di allora Carlo II, da cui il nome di Isole Caroline.\nPassato ai Tedeschi nel 1899 e nel 1920 ai Giapponesi, fu conquistato nel 1945 dagli Stati Uniti, cui fu affidato in amministrazione fiduciaria (1946) sotto il controllo del Consiglio di Sicurezza dell'ONU.\nLe Caroline Orientali e lo stato di Yap costituiscono oggi gli Stati Federati di Micronesia che, col referendum del 1983, hanno approvato un patto di associazione con gli USA. Le Palau costituiscono una Repubblica, con una forma separata di semi-indipendenza."}
{"id": "1057012", "revid": "3543", "url": "https://it.wikipedia.org/wiki?curid=1057012", "title": "Leone e Sole Rosso", "text": ""}
{"id": "1057018", "revid": "986213", "url": "https://it.wikipedia.org/wiki?curid=1057018", "title": "Emmanuel Wamala", "text": "Biografia.\nEmmanuel Wamala \u00e8 nato il 15 dicembre 1926 nel villaggio di Kamaggwa, distretto e diocesi di Masaka, nella Regione Centrale dell'allora Protettorato britannico dell'Uganda (oggi Repubblica dell'Uganda).\nFormazione e ministero sacerdotale.\nHa studiato nel seminario minore di Bukalassa e nel seminario maggiore di Katigondo, quindi si \u00e8 trasferito a Roma dove ottenne la licenza in teologia al Pontificio Collegio Urbaniano e quella in scienze sociali alla Pontificia Universit\u00e0 Gregoriana. Ha proseguito gli studi all'Universit\u00e0 Makerere di Kampala e alla University of Notre Dame di South Bend negli Stati Uniti d'America.\n\u00c8 stato ordinato diacono il 15 agosto 1957, presso la cappella del Pontificio Collegio Urbaniano a Roma, per imposizione delle mani di Pietro Sigismondi, arcivescovo titolare di Neapoli di Pisidia e segretario della Congregazione di Propaganda Fide. Ha poi ricevuto l'ordinazione sacerdotale il 21 dicembre seguente nello stesso luogo e dallo stesso arcivescovo, incardinandosi, appena trentunenne, come presbitero della diocesi di Masaka; durante la stessa cerimonia ha ricevuto l'ordinazione anche il futuro cardinale giapponese Stephen Fumio Hamao.\nDopo l'ordinazione \u00e8 divenuto docente e poi rettore dell'Universit\u00e0 Makerere. Dal 1974 al 1981 \u00e8 stato vicario generale della diocesi di Masaka. Il 25 maggio 1977 papa Paolo VI gli ha conferito, all'et\u00e0 di cinquant'anni, il titolo onorifico di Cappellano di Sua Santit\u00e0.\nMinistero episcopale.\nIl 17 luglio 1981, con la bolla \"Ut populi Dei\", papa Giovanni Paolo II ha eretto la diocesi di Kiyinda-Mityana, scorporandone il territorio dall'arcidiocesi di Kampala; contestualmente lo ha nominato, cinquantaquattrenne, 1\u00ba vescovo della nuova sede. Ha ricevuto la consacrazione episcopale il 22 novembre seguente, presso la Pro-cattedrale di San No\u00e8 Mawaggali a Mityana, per imposizione delle mani del cardinale Emmanuel Kiwanuka Nsubuga, arcivescovo metropolita di Kampala, assistito dai co-consacranti monsignori Adrian Kivumbi Ddungu, vescovo di Masaka, e Josef Stimpfle, vescovo di Augusta; ha preso possesso della diocesi durante la stessa cerimonia. Come suo motto episcopale il neo vescovo Wamala ha scelto \"In Te Domine speravi\", che tradotto vuol dire \"In Te confido, Signore\".\nNel 1986 \u00e8 stato eletto presidente della Conferenza Episcopale dell'Uganda, succedendo a Barnabas Rugwizangonga Halem 'Imana, vescovo di Kabale; terminato il mandato quadriennale, \u00e8 stato nuovamente eletto nel 1990, ricoprendo l'incarico fino al 1994 quando gli \u00e8 subentrato Paul Lokiru Kalanda, vescovo di Fort Portal.\nIl 21 giugno 1988 papa Giovanni Paolo II lo ha promosso, sessantunenne, arcivescovo coadiutore di Kampala, facendo in seguito il proprio ingresso in arcidiocesi.\nL'8 febbraio 1990, dopo l'accettazione della rinuncia per raggiunti limiti d'et\u00e0 del settantacinquenne cardinale Nsubuga, che aveva guidato la sede metropolitana per ben ventitr\u00e9 anni, \u00e8 succeduto per coadiutoria come arcivescovo metropolita di Kampala. In seguito ha preso possesso dell'arcidiocesi durante una cerimonia svoltasi presso la Cattedrale di Santa Maria a Kampala. Il 29 giugno seguente, giorno della solennit\u00e0 dei Santi Pietro e Paolo, si \u00e8 recato presso la Basilica di San Pietro in Vaticano, dove il papa gli ha imposto il pallio, simbolo di comunione tra il metropolita e la Santa Sede.\n\u00c8 stato anche il primo rettore della Nuova Uganda Martyrs University, inaugurata ufficialmente il 18 ottobre 1993.\nCardinalato.\nIl 30 ottobre 1994, al termine dell'Angelus domenicale, papa Giovanni Paolo II ha annunciato la sua creazione a cardinale nel concistoro del 26 novembre seguente; quasi sessantottenne, \u00e8 stato il secondo ugandese a ricevere la porpora cardinalizia dopo il suo diretto predecessore Nsubuga. Durante la cerimonia gli sono stati conferiti la berretta, l'anello ed il titolo cardinalizio di Sant'Ugo, istituito nello stesso concistoro. Ha preso possesso della sua chiesa titolare durante una celebrazione successiva.\nDopo la morte di papa Giovanni Paolo II, ha preso parte al conclave del 2005, che si \u00e8 concluso con l'elezione al soglio pontificio del cardinale Joseph Ratzinger, prefetto della Congregazione per la dottrina della fede, con il nome di Benedetto XVI.\nIl 16 agosto 2006 papa Benedetto XVI ha accettato la sua rinuncia dal governo pastorale dell'arcidiocesi di Kampala per raggiunti limiti d'et\u00e0, ai sensi del can. 401 \u00a7 1 del Codice di diritto canonico, divenendone arcivescovo emerito all'et\u00e0 di settantanove anni; gli \u00e8 succeduto il cinquantatreenne Cyprian Kizito Lwanga, contestualmente trasferito dalla Kasana-Luweero.\nIl 15 dicembre 2006, al compimento dell'ottantesimo genetliaco, ha perso il diritto di entrare in conclave ed ha cessato di essere membro dei dicasteri della Curia romana, in conformit\u00e0 all'art. II \u00a7 1-2 del motu proprio \"Ingravescentem Aetatem\", pubblicato da papa Paolo VI il 21 novembre 1970.\nIl 4 marzo 2010 si \u00e8 recato, assieme agli altri membri dell'episcopato ugandese, in visita \"ad limina apostolorum\" in Vaticano, discutendo con il Pontefice della situazione e dei problemi relativi alla sua zona pastorale.\nDopo la rinuncia di papa Benedetto XVI, per via dell'et\u00e0 non ha potuto prendere parte al conclave del 2013, che si \u00e8 concluso con l'elezione al soglio pontificio del cardinale Jorge Mario Bergoglio, arcivescovo metropolita di Buenos Aires, con il nome di Francesco.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1057037", "revid": "120870122", "url": "https://it.wikipedia.org/wiki?curid=1057037", "title": "Quarta Convenzione di Ginevra", "text": "La Convenzione di Ginevra per la protezione delle persone civili in tempo di guerra fu firmata a Ginevra il 12 agosto 1949. \nInsieme ad altri tre trattati, che costituiscono le \"convenzioni di Ginevra\", \u00e8 l'esito di una Conferenza Diplomatica svoltasi nella citt\u00e0 svizzera dal 21 aprile al 12 agosto 1949.\nHa come oggetto le persone che non partecipano direttamente alle ostilit\u00e0, compresi i membri di forze armate che abbiano deposto le armi e le persone messe fuori combattimento, garantendo agli stessi dei diritti, tra questi vi \u00e8 quello di non essere utilizzato come scudo umano. L'art. 12 introdusse un distintivo standard per identificare la protezione civile. "}
{"id": "1057039", "revid": "33751", "url": "https://it.wikipedia.org/wiki?curid=1057039", "title": "Losing my religion", "text": ""}
{"id": "1057042", "revid": "648655", "url": "https://it.wikipedia.org/wiki?curid=1057042", "title": "Marian Jaworski", "text": "Biografia.\nIl 25 giugno 1950 fu ordinato presbitero in Polonia.\nJaworski ebbe per decenni una solidissima amicizia con Karol Wojty\u0142a, futuro papa Giovanni Paolo II, certamente rafforzatasi negli anni sessanta allorquando questi, che era arcivescovo di Cracovia e quindi impegnato a Roma col Concilio Vaticano II, chiese a monsignor Jaworski di sostituirlo in una visita pastorale. Durante il tragitto che lo conduceva alla parrocchia soggetta alla visita, il treno su cui viaggiava ebbe un incidente, causando al futuro cardinale l'amputazione della mano sinistra.\nMinistero episcopale e cardinalato.\nIl 21 maggio 1984 fu nominato vescovo titolare di Lambesi e amministratore apostolico di Leopoli. Ricevette la consacrazione episcopale il 23 giugno dello stesso anno per l'imposizione delle mani del cardinale Franciszek Macharski.\nIl 16 gennaio 1991 fu nominato arcivescovo della medesima sede.\nFu creato cardinale \"in pectore\" nel concistoro del 1998. La sua nomina fu poi resa pubblica da papa Giovanni Paolo II nel concistoro del 21 febbraio 2001. Partecip\u00f2 al conclave del 2005 nel quale fu eletto papa Benedetto XVI.\nIl 21 ottobre 2008 papa Benedetto XVI accett\u00f2 le sue dimissioni per raggiunti limiti di et\u00e0; gli successe l'arcivescovo coadiutore Mieczys\u0142aw Mokrzycki.\nDal 1992 al 2008 fu presidente della Conferenza episcopale ucraina. Gli succedette anche in questa carica l'arcivescovo Mieczys\u0142aw Mokrzycki.\nMor\u00ec a Cracovia il 5 settembre 2020 all'et\u00e0 di 94 anni. In seguito ai solenni funerali presieduti 6 giorni dopo dall'arcivescovo di Leopoli Mieczys\u0142aw Mokrzycki presso il santuario mariano di Kalwaria Zebrzydowska, venne sepolto nella cappella sottostante all'immagine sacra della Madonna del Calvario.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1057060", "revid": "1935652", "url": "https://it.wikipedia.org/wiki?curid=1057060", "title": "Desmond Connell", "text": "Biografia.\nDopo aver frequentato la St. Peter's National School e il Belvedere College, studi\u00f2 al Clonliffe College e venne ordinato sacerdote il 19 maggio 1951. Si laure\u00f2 in Lettere presso l\u2019University College Dublin nel 1946 e dal 1947 al 1951 studi\u00f2 teologia a Maynooth e nel 1950 consegu\u00ec anche la laurea in Teologia. In seguito frequent\u00f2 l'Universit\u00e0 di Lovanio, in Belgio, dal 1951 al 1953, anno in cui consegu\u00ec la laurea in Filosofia mentre dal 1953 lavor\u00f2 nel Dipartimento di Metafisica presso lo UCD (University College Dublin). Nel 1972 divenne professore di Metafisica generale e fu eletto Decano della Facolt\u00e0 di Filosofia e Sociologia nel 1983 per due mandati. Nel 1981 per le sue pubblicazioni venne insignito del Dottorato in Lettere dalla National University of Ireland. Nel 1984 fu nominato Prelato d'Onore del Papa e Cappellano in tre comunit\u00e0 di suore contemplative: le Clarisse Povere (Clarisse dell'Immacolata Concezione), a Donnybrook (1953-55), le Carmelitane a Drumcondra (1955-1966) e le Carmelitane a Blackrock dal 1966.\nVenne nominato da papa Giovanni Paolo II nuovo arcivescovo metropolita di Dublino e primate d'Irlanda il 21 gennaio 1988 e consacrato il 6 marzo successivo. Papa Giovanni Paolo II lo innalz\u00f2 alla dignit\u00e0 cardinalizia nel concistoro del 21 febbraio 2001.\nRinunci\u00f2 al governo pastorale dell'arcidiocesi il 26 aprile 2004, quando gli successe Diarmuid Martin, e nel 2005 partecip\u00f2 al conclave che elesse papa Benedetto XVI.\nAllo scoppiare dello scandalo di abusi sessuali da parte di membri del clero irlandese, nel 2009, venne accusato dalla Commissione istituita dall'arcidiocesi di Dublino per indagare su tali crimini, di aver adottato un comportamento inadeguato nell'affrontare questi casi. Nello stesso anno, Connell aveva chiesto perdono pubblicamente alle vittime.\nMalato da tempo, \u00e8 morto nel sonno all'et\u00e0 di 90 anni il 21 febbraio 2017. In seguito ai solenni funerali celebrati dall'arcivescovo Diarmuid Martin il 24 febbraio, \u00e8 stato sepolto all'interno della cripta della procattedrale di Santa Maria.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1057061", "revid": "63945", "url": "https://it.wikipedia.org/wiki?curid=1057061", "title": "Monte Peleo", "text": ""}
{"id": "1057067", "revid": "117422760", "url": "https://it.wikipedia.org/wiki?curid=1057067", "title": "Acciona", "text": "Acciona \u00e8 una societ\u00e0 spagnola che si occupa di ingegneria civile, costruzioni e infrastrutture. \u00c8 stata fondata nel 1997 dalla fusione di \"Entrecanales y Tavora\" e \"Cubiertas y MZOV\".\nL'azienda ha la sua base a Alcobendas nella Comunit\u00e0 Autonoma di Madrid, mentre la sede statunitense si trova a Chicago. Il Gruppo Acciona \u00e8 formato da oltre 100 societ\u00e0 che occupano diversi settori dell'economia, tra i quali quello immobiliare, delle energie alternative, della logistica delle infrastrutture e dei trasporti.\nAcciona Trasmediterranea, \u00e8 la principale compagnia di traghetti della Spagna; grazie ad una moderna flotta di 25 navi, collega giornalmente la penisola con le Isole Baleari, le Canarie, Ceuta e Melilla. Offre inoltre collegamenti per il Marocco, Algeria e Francia.\nAcciona ha partecipato, come socio di minoranza, alla scalata di Enel sulla spagnola Endesa, e ha poi ceduto la sua quota (25%) a Enel per 11,1 miliardi di euro, nel febbraio del 2009.\nMaggiori progetti.\nTra i maggiori progetti si ricordano il Ting Kau Bridge in Hong Kong, ultimato nel 1998\ne la diga di Alqueva, in Portogallo, inaugurata nel 2002."}
{"id": "1057069", "revid": "599013", "url": "https://it.wikipedia.org/wiki?curid=1057069", "title": "Santiago Ca\u00f1izares", "text": "Biografia.\nSuo figlio Lucas (classe 2002) gioca anche lui come portiere. Lucas \u00e8 nato (cos\u00ec come Carlota e Olivia) dall'unione con la sua prima compagna, mentre dalla seconda (la popstar Mayte Garcia) ha avuto Marina, India, Martina e Santi; quest'ultimo \u00e8 morto (all'et\u00e0 di 5 anni) il 23 marzo 2018 a causa di un cancro.\nCarriera.\nClub.\nComincia la carriera nel settore giovanile del e viene integrato nella rosa della prima squadra nella stagione 1988/1989, ma non totalizza alcuna presenza in campo.\nL'anno successivo la squadra madrilena d\u00e0 il giocatore in prestito al Real Madrid Castilla (allora in Segunda Divisi\u00f3n), dove il giovane comincia a porsi all'attenzione del pubblico. Da questo momento in avanti comincia un rapido giro che lo porta, nell'arco di poche stagioni, dapprima all'Elche, poi al M\u00e9rida e al Celta Vigo, squadra in cui per la prima volta resta per due stagioni di fila.\nTornato al Real Madrid nella stagione 1994-1995, vi rimane fino alla stagione 1997-1998. In questo periodo conquista i primi trofei della carriera: 2 campionati spagnoli, una Champions League ed una Supercoppa di Spagna. Nonostante sia sempre considerato portiere di riserva dai vari allenatori che si avvicendano sulla panchina del Real Madrid, riesce a giocare qualche partita anche in Champions League e Coppa UEFA.\nNel 1998 si trasferisce al Valencia, dove, da titolare, in pochi anni diventa uno degli idoli del Mestalla. Agli ordini di allenatori come Claudio Ranieri, H\u00e9ctor C\u00faper e Rafa Benitez vince altri due campionati (2002 e 2004), una Coppa del Re (1999), una Supercoppa di lega spagnola (1999), una Coppa UEFA (2004) e la conseguente Supercoppa Europea e arriva anche due volte in finale di Champions League (entrambe perse, nel 2000 contro il e nel 2001 contro il ). Continua a giocare fino alla stagione 2007-2008, chiusa con la vittoria di un'altra Coppa del Re (oltre che con dei problemi con l'allenatore Ronald Koeman che lo aveva messo ai margini della rosa) per poi ritirarsi dal calcio giocato.\nNazionale.\nLa carriera in Nazionale gli ha dato minori soddisfazioni. Fa parte del gruppo che vince la medaglia d'Oro alle Olimpiadi di Barcellona, nelle quali per\u00f2 il titolare \u00e8 Toni. Partecipa poi ai Mondiali del 1994 (gioc\u00f2 la partita contro la Corea al posto di Zubizarreta) e del 1998 e agli Europei del 1996 come secondo di Zubizareta, senza mai scendere in campo. Agli Europei del 2000 pur avendo il numero 1 viene relegato in panchina in favore del portiere Molina, salvo poi diventare titolare in quanto Molina nella prima partita ha commesso un errore decisivo nella sconfitta degli iberici per 1-0 contro la Norvegia. Alla vigilia del , in cui avrebbe dovuto giocare come titolare, si infortuna in maniera piuttosto singolare: una bottiglietta di dopobarba gli cade su un piede provocando la rottura di un tendine. Salta quindi il torneo e perde definitivamente il posto da titolare in favore di Casillas, ritornando al ruolo di secondo portiere anche ai successivi Europei del 2004 e ai Mondiali di Germania 2006 (in cui gioca solo la sfida vinta per 1-0 contro l'Arabia Saudita nella fase a gironi), dopo i quali decide di dare l'addio alle \"Furie rosse\".\nControversie.\nIl 2 giugno 2019, a seguito della morte di Jos\u00e9 Antonio Reyes per incidente stradale (andando a una velocit\u00e0 di 237 km/h), Ca\u00f1izares ha commentato l'accaduto nel seguente modo: \nLa famiglia di Reyes ha successivamente sporto denuncia nei suoi confronti per quanto detto da lui."}
{"id": "1057073", "revid": "287204", "url": "https://it.wikipedia.org/wiki?curid=1057073", "title": "Cultura di Adena", "text": "La cultura di Adena fu una cultura nativo americana di epoca precolombiana, fiorita dal 1000 a.C. al 100 d.C., in un'epoca conosciuta come primo Woodland period. La cultura di Adena, molto probabilmente, era espressione di una pluralit\u00e0 di popoli nativi americani, le cui societ\u00e0 erano collegate fra di loro e condividevano un particolare cerimoniale di sepoltura.\nTratti culturali.\nGli Adena vivevano in diversi luoghi degli attuali Stati Uniti d'America, corrispondenti agli attuali stati dell'Ohio, Indiana, Virginia, Kentucky e parte della Pennsylvania e dello stato di New York. La cultura di Adena \u00e8 considerata la precorritrice della cultura Hopewell. Il suo popolo era noto per la pratica dell'agricoltura, la fabbricazione di vasellame e per la realizzazione di monili ottenuti con il rame dei Grandi Laghi e le conchiglie della costa oceanica.\nEarthworks.\nUno dei tratti distintivi di questa cultura \u00e8 anche l'abitudine di costruire manufatti in terra (\"earthworks\") che si presume dovessero servire per marcare dei luoghi importanti come siti cerimoniali o edifici particolari. Soltanto pochi dei tumuli costruiti da questa popolazione sono pervenuti fino a noi. Alcuni di essi, aventi in genere un diametro fra i 7 ed i 100 metri, erano allo stesso tempo siti per la sepoltura, aree cerimoniali e luoghi di raduno. Questi tumuli venivano costruiti con centinaia di migliaia di cesti di terra particolarmente selezionata. I morti venivano talvolta inseriti in manufatti di pietra o di legno.\nTumuli.\nSecondo le risultanze di alcune ricerche archeologiche, i tumuli di Adena di solito erano costruiti ricoprendo con la terra delle costruzioni funerarie. Questa doveva essere una sepoltura provvisoria in attesa che venisse costruito il monumento funebre vero e proprio. Di fronte al tumulo venivano posti degli oggetti che avrebbero dovuto essere come un dono per i morti sepolti. Sulla sommit\u00e0 del tumulo sarebbe poi stato costruito il monumento funebre. Diverse stratificazioni di cumuli e sepolture, messe una sull'altra, avrebbero dato luogo alla costruzione di tumuli di una certa altezza e diametro. Nella tarda civilt\u00e0 di Adena, in alcuni casi si riscontrano delle creste circolari di cui si ignora la funzione.\nBibliografia.\nSebbene siano stati condotti numerosi studi sugli Adena, un classico delle ricerche di carattere generale, che costituisce un'eccellente introduzione, resta il seguente libro:"}
{"id": "1057074", "revid": "770634", "url": "https://it.wikipedia.org/wiki?curid=1057074", "title": "Liga Federal", "text": "La Liga Federal (Lega federale), chiamata anche Uni\u00f3n de Los Pueblos Libres (Unione dei Popoli Liberi), fu una alleanza esistita tra il 1815 e il 1853 tra alcune province facenti parte delle Province Unite del R\u00edo de la Plata; inizialmente furono: C\u00f3rdoba, Corrientes, Entre R\u00edos, Misiones, la Provincia Orientale (l'attuale Uruguay) e la provincia di Santa Fe.\nOgni provincia aveva il proprio governo ed erano molto importanti i \"caudillos\". Erano unite dal comando di Jos\u00e9 Gervasio Artigas, dalle idee federaliste e dalla posizione comune contro il centralismo di Buenos Aires.\nStoria.\nLa Liga Federal (Lega federale), trova la sua origine nell'operato (per esempio con le \"Istruzioni del tredicesimo anno\" del 1813) di Jos\u00e9 Gervasio Artigas per stabilire un sistema di governo federale nelle Province Unite del R\u00edo de la Plata.\nContro la Liga Federal si opponeva il centralismo dei cosiddetti \"unitarios\", installati principalmente della citt\u00e0 di Buenos Aires (sebbene ci fossero unitari anche nelle altre citt\u00e0 principali della zona, inclusa Montevideo).\nSi tenga in considerazione, per dare una dimensione all'insieme, che in quel periodo (tra il 1814 e il 1820) il territorio del R\u00edo de la Plata (del quale l'Argentina rappresenta la continuit\u00e0 storica) era costituito da meno di quattordici province, essendo le quattro province dell'Alto Per\u00f9 (nell'attuale Bolivia) occupate, e in dubbio controllo il resto, dal pericolo di recupero realista a nord e a est.\nIl motto argentino: EN UNI\u00d3N Y LIBERTAD (in unione e libert\u00e0), trova la sua corrispondenza con l'altro nome della lega federale: \"Uni\u00f3n de los Pueblos Libres\".\nLa prima tappa della Liga Federal si conclude nel 1820 con la sconfitta di Artigas da parte dei luso-brasiliani a Tacuaremb\u00f3. Dopo questa catastrofe e a causa del vuoto di potere, entrerono rapidamente in conflitto le province che facevano parte della Lega.\nDopo l'esilio di Jos\u00e9 Gervasio Artigas in Paraguay, Francisco Ram\u00edrez, il governatore di Entre R\u00edos cre\u00f2 la \"Repubblica di Entre R\u00edos\" ed invase la provincia di Corrientes.\nLa Provincia Orientale (l'odierno Uruguay) fu invasa dai luso-brasiliani e poi dal Brasile, dando origine alla Guerra argentino-brasiliana. Il sistema di equilibri cambia, e dopo la guerra, con la secessione della Provincia Orientale nel 1828, \u00e8 la Provincia di Buenos Aires che adotta un federalismo molto singolare ed egemonizza la Lega, tra il 1829 e il 1852 in contrapposizione alla cosiddetta \"Liga Unitaria\", formata dal 1830 dalle province argentine che facevano parte del \"Pacto Federal\" (Patto Federale): San Luis, La Rioja, Catamarca, Mendoza, San Juan, Tucum\u00e1n, C\u00f3rdoba, Salta e Santiago del Estero.\nSotto il controllo politico del governatore della Provincia di Buenos Aires, Juan Manuel de Rosas, la Liga Federal fin\u00ec per prevalere sulla Lega Unitaria, formando di fatto la Confederazione Argentina."}
{"id": "1057081", "revid": "62221", "url": "https://it.wikipedia.org/wiki?curid=1057081", "title": "Macromesinae", "text": ""}
{"id": "1057082", "revid": "1305772", "url": "https://it.wikipedia.org/wiki?curid=1057082", "title": "FIFA Street 2", "text": "FIFA Street 2 \u00e8 il sequel di \"FIFA Street\", gioco sportivo di EA Sports BIG che consiste nel battersi con l'avversario in partite di calcio giocate in campi non regolamentari, come palestre o vie cittadine.\nNon ci sono regole, ovvero non sono segnati falli e fuorigioco: lo scopo non \u00e8 solo segnare, ma anche realizzare ingegnose ed efficaci mosse in modo da acquisire numerosi punti.\nSi gioca 4vs4; da 1 a 4 giocatori insieme.\nCi sono varie modalit\u00e0 di gioco, che variano anche a seconda della piattaforma utilizzata.\nModalit\u00e0 di gioco.\nUsando quelle fisse ci si pu\u00f2 cimentare nelle seguenti modalit\u00e0:\nLocation.\nPer Ps2 solo le seguenti:\nSquadre.\nPortieri: Abbondanzieri (71), Lux (63).Giocatori: Riquelme (89), T\u00e9vez (89), Sor\u00edn (85), Crespo (84), Saviola (84), D'Alessandro (83), J. Zanetti (83), Aimar (83), Messi (82), Ayala (80), Samuel (80), Heinze (80), Ver\u00f3n (75), Delgado (73).\nPortieri: Schwarzer (68), Kalac (63).Giocatori: Viduka (78), Cahill (76), Kewell (76), Emerton (74), Aloisi (70), Grella (69), Lazaridis (66), Skoko (64), Agostino (64), Chipperfield (63), Moore (62), Popovi\u0107 (61), Foxe (60), Neill (55).\nPortieri: Dida (81), J\u00falio C\u00e9sar (67).Giocatori: Ronaldinho (93), Ronaldo (90), Adriano (89), Robinho (89), Kak\u00e1 (88), J\u00falio Baptista (87), Cafu (87), L\u00facio (86), Roberto Carlos (84), Edm\u00edlson (83), Den\u00edlson (82), Gilberto Silva (82), Z\u00e9 Roberto (81).\nPortieri: Kameni (69), Souleymanou (67).Giocatori: Eto'o (90), Lauren (81), Geremi (77), Job (70), Olemb\u00e9 (70), Song (69), Saidou (67), Web\u00f3 (66), Djemba-Djemba (65), Kome (64), Wome (61), Atouba (61), Tchato (57), Angbwa (52).\nPortieri: \u010cech (80), Kinsk\u00fd (50).Giocatori: Nedv\u011bd (91), Rosick\u00fd (81), Ujfalu\u0161i (79), Grygera (79), Koller (78), Baro\u0161 (76), Gal\u00e1sek (76), Jankulovski (72), \u0160micer (71), Poborsk\u00fd (68), Lokvenc (67), Heinz (67), Jun (66), Pla\u0161il (64).\nPortieri: S\u00f8rensen (68), Christiansen (53).Giocatori: Gravesen (84), Tomasson (80), J\u00f8rgensen (79), Kr\u00f8ldrup (72), Laursen (71), Rommedahl (70), Poulsen (70), Perez (66), C. Jensen (66), Gr\u00f8nkj\u00e6r (65), Madsen (64), Helveg (63), D. Jensen (60), N. Jensen (59).\nPortieri: Robinson (74), James (57).Giocatori: Rooney (92), Beckham (87), Gerrard (86), Owen (85), Lampard (85), A. Cole (84), Wright-Phillips (81), Ferdinand (81), Terry (81), J. Cole (80), Defoe (79), Campbell (79), Hargreaves (73), Crouch (70).\nPortieri: Coupet (72), Barthez (70).Giocatori: Henry (93), Vieira (90), Zidane (90), Trezeguet (88), Mak\u00e9l\u00e9l\u00e9 (86), Thuram (85), Pir\u00e8s (82), Ciss\u00e9 (80, Malouda (80), Gallas (78), Rothen (77), Wiltord (77), Giuly (76), Pedretti (71).\nPortieri: Kahn (79), Lehmann (77).Giocatori: Ballack (88), Frings (86), Podolski (84), Mertesacker (81), Schweinsteiger (81), Klose (81), Lahm (80), Huth (77), Owomoyela (76), Schneider (76), Hinkel (76), Kur\u00e1nyi (75), Friedrich (72), Borowski (68).\nPortieri: Nikopolidis (70), Chalkias (64).Giocatori: Zagorakis (76), Seitaridis (71), Tsiartas (70), Vryzas (70), Kapsis (70), Basinas (70), Charisteas (70), Giannakopoulos (69), Dellas (68), Kyrgiakos (67), Goumas (67), Karagounis (66), Lakis (63), Katsouranis (62).\nPortieri: Buffon (85), Pelizzoli (63).Giocatori: Totti (87), Del Piero (84), Vieri (83), Gattuso (82), Bonera (80), Gilardino (80), Zambrotta (80), Pirlo (79), Panucci (79), Toni (78), Corradi (77), Cassano (77), Cannavaro (77), Camoranesi (75).\nPortieri: S\u00e1nchez (79), P\u00e9rez (61).Giocatori: M\u00e1rquez (81), Zinha (80), Bravo (76), Pardo (75), Fonseca (75), Borgetti (75), Salcido (74), Blanco (74), Garc\u00eda (73), Rodr\u00edguez (69), Arellano (69), Osorno (67), Torrado (66), Bautista (64).\nPortieri: Ejide (61), Enyeama (54).Giocatori: Martins (83), Yakubu (75), Kanu (73), Okocha (73), Makinwa (72), Obodo (71), Yobo (71), Utaka (69), Udeze (68), Babayaro (67), Odemwingie (64), Aghahowa (63), Enakarhire (60), Ekwueme (57).\nPortieri: Ricardo (70), Quim (59).Giocatori: Cristiano Ronaldo (89), Figo (83), Deco (82), Ricardo Carvalho (81), Jorge Andrade (81), Paulo Ferreira (80), Sim\u00e3o (79), Nuno Gomes (78), Petit (77), Costinha (77), Nuno Valente (74), Maniche (74), Pauleta (74), H\u00e9lder Postiga (66).\nPortieri: Given (76), Kenny (57).Giocatori: Duff (84), Roy Keane (82), Robbie Keane (77), Finnan (77), O'Shea (77), Carr (74), Holland (72), Harte (69), Reid (67), O'Brien (67), Doherty (67), Kilbane (65), Morrison (64), Cunningham (61).\nPortieri: Gordon (63), Marshall (58).Giocatori: Ferguson (73), McFadden (72), Pressley (71), Fletcher (68), Dailly (67), K. Miller (67), Beattie (65), Quashie (64), Riordan (64), Thompson (63), L. Miller (62), McNamara (60), Weir (59), Maloney (57).\nPortieri: Lee Woon-jae (65), Kim Young-Kwang (61).Giocatori: Park Ji-sung (74), Ahn Jung-hwan (71), Lee Young-Pyo (70), Park Chu-Young (70), Seol Ki-Hyeon (67), Cha Du-Ri (67), Song Chong-gug (67), Kim Nam-Il (65), Lee Chun-soo (63), Yoo Sang-Chul (61), Kim Dong-jin (60), Lee Eul-Yong (59), Cho Jae-Jin (58), Lee Dong-gook (58).\nPortieri: Casillas (83), Reina (72).Giocatori: Puyol (87), Ra\u00fal (87), Torres (85), L. Garc\u00eda (82), Xabi Alonso (81), Vicente (81), M\u00edchel Salgado (81), Helguera (81), Joaqu\u00edn (81), Del Horno (80), Reyes (79), Morientes (79), Xavi (77), Sergio Ramos (77).\nPortieri: Isaksson (64), Hedman (56).Giocatori: Ibrahimovi\u0107 (88), Ljungberg (82), Larsson (81), Mellberg (77), K\u00e4llstr\u00f6m (74), Wilhelmsson (71), Allb\u00e4ck (70), Edman (69), \u00d6stlund (67), Lu\u010di\u0107 (67), Linderoth (65), Jonson (64), Svensson (62), Nilsson (54).\nPortieri: Keller (66), Howard (62).Giocatori: Donovan (72), Beasley (72), Adu (71), Reyna (69), Armas (69), Mathis (67), McBride (66), Johnson (65), Mastoreni (64), Bocanegra (63), Onyewu (62), Hejduk (61), Convey (60), Lewis (54).\nPortieri: Ravelli (83).Giocatori: Beckenbauer (94), Cantona (91), S\u00e1nchez (90), Baresi (90), Gascoigne (90), Zico (90), Hagi (89), Brehme (87), Koeman (87), Krankl (87), Alberto Torres (86), V\u00f6ller (86), Boniek (86), Abedi Pel\u00e9 (85), Papin (84).\nCuriosit\u00e0.\nCi sono delle differenze sostanziali tra Fifa Street e Fifa Street 2, tra cui:"}
{"id": "1057084", "revid": "47767", "url": "https://it.wikipedia.org/wiki?curid=1057084", "title": "Provincie Unite del R\u00edo de la Plata", "text": ""}
{"id": "1057094", "revid": "339392", "url": "https://it.wikipedia.org/wiki?curid=1057094", "title": "Vickers V.C.10", "text": ""}
{"id": "1057099", "revid": "729019", "url": "https://it.wikipedia.org/wiki?curid=1057099", "title": "Contea di Carbon (Montana)", "text": "La contea di Carbon (in inglese Carbon County) \u00e8 una contea del Montana. Il suo capoluogo amministrativo \u00e8 Red Lodge e fa parte dell'Area Statistica Metropolitana di Billings.\nGeografia fisica.\nLa contea ha un'area di 5.341 km\u00b2 di cui lo 0,69% \u00e8 coperto d'acqua. Confina con le seguenti contee:"}
{"id": "1057102", "revid": "123015712", "url": "https://it.wikipedia.org/wiki?curid=1057102", "title": "Vultus 5", "text": " \u00e8 una serie televisiva anime di genere fantascienza mecha del 1977. L'anime presenta molte analogie col precedente \"Combattler V\", sempre di Tadao Nagahama.\nProduzione e distribuzione.\nVenne trasmessa in Giappone nel 1977 e in Italia a partire dal 1983, su emittenti private a copertura locale.\nIl fatto che Tadao Nagahama diresse i primi episodi di \"Lady Oscar\", ha fatto supporre che la storia di \"Vultus 5\", col tema della popolazione schiavizzata che si solleva contro un'aristocrazia il cui aspetto e atteggiamento fossero influenzati dalle precedenti ricerche di Nagahama sulla rivoluzione francese.\nTrama.\nIn un pianeta simile alla Terra, Boazan, vivono degli umanoidi altrettanto simili ai terrestri, con l'unica differenza di avere le corna. Secondo le leggi dei Boazani, chi non possiede le corna \u00e8 automaticamente schiavo, pertanto il mondo \u00e8 diviso in una casta regnante, nobile e agiata, e una schiavizzata e sfruttata. Altra caratteristica \u00e8 che la loro societ\u00e0 presenta infatti questo e ulteriori elementi relativamente arretrati, nonostante posseggano una tecnologia molto avanzata: gli abiti e gli edifici ricordano quelli della rivoluzione francese, ci sono spade, nobili, e valori aristocratici, ma dall'altro la tecnologia bellica e molte cose sono notevolmente pi\u00f9 avanzate rispetto a quelle della Terra del XX secolo.\nSul pianeta Boazan si sta decidendo il successore dell'imperatore: l'erede \u00e8 troppo debole, restano perci\u00f2 il figlio del fratello minore dell'imperatore, Kentarus, e il figlio della cortigiana preferita dell'imperatore, Zambazir. Zambazir scopre che il dott. Kentarus, sebbene nipote dell'imperatore, ha in realt\u00e0 corna artificiali, dunque lo smaschera e lo fa imprigionare. L'imperatore Zambazir, dopo la nomina, inizia una politica di invasione di altri pianeti, Terra inclusa. Kentarus invece, che ha sempre avuto dubbi sulle leggi discriminatorie del suo pianeta, si ritrova anch'egli fra gli schiavi: sfruttando le sue conoscenze scientifiche, crea armi di fortuna e organizza una rivolta, ma le forze dell'esercito sono superiori e la sommossa viene soffocata. Nel frattempo scopre che sua moglie \u00e8 morta, dando alla luce un figlio. Lo scienziato, con la speranza di poter organizzare una nuova rivolta contro l'imperatore Zambazir, fugge da Boazan. Naufragato sulla Terra, si innamora della dottoressa Annabelle, dalla quale ha altri tre figli: Michel, Ivan e Carl.\nKentarus \u00e8 consapevole che Zambazir non lascer\u00e0 stare la sua nuova casa, quindi insieme alla moglie, al dottor Esperus (che morir\u00e0 in un combattimento e sar\u00e0 sostituito dal dottor Barion) e al comandante Okanin, costruisce la base di Big Falcon e il robot gigante Vultus 5. I cinque piloti che lo guidano sono:\nPurtroppo Kentarus, anni prima dell'invasione, \u00e8 obbligato a tornare su Boazan per dare alla Terra il tempo necessario a prepararsi.\nDopo vari combattimenti e un potenziamento, alla fine il Vultus riesce a sconfiggere la base terrestre boazana, comandata dal principe Sirius. Kentarus, nel frattempo scappato nuovamente a Zambazir e tornato di nascosto sulla Terra grazie all'aiuto di altri boazani ribelli, costruisce una potente astronave, l'Uccello solare, che combinata con Big Falcon pu\u00f2 raggiungere in poco tempo il pianeta Boazan, grazie alla curvatura spaziale. Quando il geniale scienziato viene rapito di nuovo e portato su Boazan per essere giustiziato, gli eroi lo inseguono con la nuova base e, una volta arrivati, un proclama via radio d\u00e0 il via alla rivolta degli schiavi che si riversano nelle strade.\nNell'ultima puntata, il principe Sirius rimane l'unico nobile ad essere ancora determinato a sconfiggere i ribelli quindi, a bordo di un gigantesco robot meccanico simile a Vultus, tenta un ultimo scontro contro Michel e gli altri, ma nonostante la chiara parit\u00e0, un breve momento di distrazione permette ai cinque piloti di vincere di nuovo. Zambazir invece si dimostrer\u00e0 un codardo e poi, anche di fronte all'evidenza, non sapr\u00e0 riconoscere la propria sconfitta e tenta di scaricare la colpa sul principe: con in mano una granata per minacciare i terrestri, l'imperatore viene ucciso da Sirius che, disgustato per il comportamento del sovrano, gli lancia un pugnale che gli fa perdere la presa sull'ordigno, che gli cade ai piedi esplodendo. Dal simbolo posto sul manico del pugnale, Kentarus capisce che Sirius \u00e8 il figlio avuto dalla prima moglie, pertanto egli \u00e8 il fratellastro maggiore di Michel e degli altri. Compreso ci\u00f2, Sirius fa scudo col proprio corpo a Michel, per proteggerlo dall'esplosione, ma poco dopo il terreno cede, separandoli: Michel incita Sirius a salvarsi, ma lui, triste per la morte del suo unico amore, Kazarine, si lascia sparire in lacrime fra le fiamme. La guerra giunge al termine: Kentarus diventa il leader del pianeta Boazan, mentre Vultus viene dotato del meccanismo che gli permette di compiere il balzo spaziale verso la Terra autonomamente, in modo che da l\u00ec in avanti i tre figli possano venire a trovarlo quando vogliono. Il Big Falcon-Uccello Solare e Vultus V fanno ritorno sulla Terra, che si avvia verso un lungo periodo di pace.\nPersonaggi.\nTra parentesi i nomi giapponesi nell'originale.\nMecha.\nVultus 5.\nIl robot degli eroi, progettato dal prof. Kentarus e dal Dr. Esperus.\nIl Vultus 5 \u00e8 composto da 5 veicoli, ognuno dei quali parte dalla base Big Falcon\nCaratteristiche tecniche del robot combinato:\nIl Vultus 5 dispone delle seguenti armi:\nMecha nemici.\nI nemici non hanno dei mecha veri e propri, ma dei mostri guerrieri, animali trattati geneticamente con parti meccaniche. Sono poche le puntate dove si vedono dei personaggi boazani, come lo stesso Sirius, a bordo di mecha. A met\u00e0 della guerra, le armi boazane cominciano ad essere costruite con un metallo alieno resistentissimo, chiamato Boazanite, duro a tal punto che per pi\u00f9 di uno scontro sar\u00e0 necessario l'aiuto nascosto di Kentarus perch\u00e9 il nemico sia sconfitto, fino a che, sempre Kentarus di nascosto, non riesce a mettere a punto un potenziamento per Vultus 5 grazie a cui il robot riuscir\u00e0 a distruggere i nemici autonomamente.\nEpisodi.\nL'anime \u00e8 composto da 40 puntate. I titoli delle puntate nell'edizione italiana non sono una fedele traduzione di quelli giapponesi, ma sono un adattamento che nella maggior parte dei casi ne mantiene abbastanza il senso:\nDoppiaggio.\nLa direzione del doppiaggio italiano \u00e8 stata fatta al risparmio e a cura dello studio \"Ricmon Sound\". I nomi originali giapponesi dei personaggi sono stati sostituiti da nomi di tipo anglosassone. I doppiatori italiani talvolta hanno dato voce a pi\u00f9 personaggi nella serie e la voce dei personaggi cambia in alcuni episodi:\nSigla italiana.\nLa sigla italiana, dal titolo \"Voltus Five\", \u00e8 stata composta da Loriana Lana e incisa da Lory &amp; Daniele."}
{"id": "1057103", "revid": "92723", "url": "https://it.wikipedia.org/wiki?curid=1057103", "title": "Iscrizione di Nazareth", "text": "Iscrizione di Nazaret (o lapide di Nazaret) \u00e8 il nome convenzionale generalmente attribuito a una lastra di marmo di 24 x 15 cm recante un'iscrizione greca in 22 righe, riportante la prescrizione della pena capitale per chi avesse asportato cadaveri dai sepolcri.\nLa lingua dell'iscrizione rimanda al greco della \"koin\u00e8\" dei due secoli a cavallo dell'inizio dell'evo moderno, ma la lettura del testo lascia l'impressione che la sua redazione riposi su un originale latino.\nNon vi \u00e8 accordo tra gli studiosi sulla reale natura del documento, se esso sia da considerarsi un rescritto, o invece un editto imperiale. A quest'ultimo potrebbe ricondurre il significato generalmente associato al termine in greco \"di\u00e1tagma\" (\"Ka\u00edsaros\") e l'analogia tra le formula prescrittive utilizzate (\"piace a me\"..., \"ordino\") con quelle leggibili nel primo editto di Augusto a Cirene.\nOrigine.\nFu acquisita nel 1878 da Wilhelm Fr\u00f6hner (1834\u20131925), e inventariata con una scarna nota manoscritta (\"Dalle de marbre envoy\u00e9e de Nazareth en 1878\") che ne indicava il luogo di provenienza e l'anno di acquisizione, senza fornire per\u00f2 alcuna indicazione sulle circostanze e sulla data del ritrovamento: pur dando fede a tale laconica annotazione, non \u00e8 possibile concludere alcunch\u00e9, come fanno alcuni studiosi (tra cui Michael Green), sulla localit\u00e0 in cui essa \u00e8 stata scoperta o in cui era originariamente eretta. Non \u00e8 escluso che la stele sia pervenuta a Nazareth da un diverso luogo, non necessariamente nell'antichit\u00e0, forse anche in un'epoca moderna, non esclusi gli anni settanta dell'Ottocento, quando la citt\u00e0, al pari di Gerusalemme, era sede naturale di un mercato di reperti antiquari.\nNel 1925 la lapide, insieme alla collezione, fu acquistata dalla Biblioth\u00e8que nationale de France, dove \u00e8 oggi in mostra al \"Cabinet des M\u00e9dailles\".\nTraduzione.\n1. Ordinanza di Cesare\n2. Piace a me che i sepolcri e tombe, di qualsiasi tipo\n3. che furono fatte per la devozione per i genitori o (per la devozione) dei figli o dei familiari\n4. queste rimangano indisturbate in perpetuo. Qualora qualcuno legalmente\n5. denuncia persone che hanno distrutto, o hanno in qualsiasi modo sottratto\n6. chi vi era sepolto, o hanno, con cattiva intenzione, spostato in altri posti,\n7. coloro che vi sono stati sepolti, commettendo un crimine contro di loro, o hanno\n8. spostato pietre sepolcrali, contro queste persone, ordino che\n9. venga istruito un giudizio, a protezione della piet\u00e0 dei mortali, alla stessa stregua delle pratiche \n10. religiose rivolte alle divinit\u00e0. Ancora di pi\u00f9 perci\u00f2 sar\u00e0 obbligatorio \n11. onorare color che sono stati sepolti. Voi non dovete assolutamente \n12. permettere a nessuno di spostare [coloro che sono stati sepolti]. Ma se\n13. [qualcuno lo facesse], io ordino che [il violatore] subisca la pena capitale con \n14. l'accusa di violatore di tombe.\nAutenticit\u00e0.\nL'editio princeps del testo fu condotta da Franz Cumont nel 1930, su sollecitazione di Michael Rostovtzeff. Da allora l'autenticit\u00e0 del reperto \u00e8 largamente accettata, contro le contestazioni di alcuni studiosi che ne hanno ipotizzato la genesi in una falsificazione antica o, viceversa, ottocentesca, finalizzata in questo caso alla creazione di una prova 'antica' della resurrezione di Ges\u00f9.\nContro l'ipotesi di una genesi ottocentesca, si ritiene la scrittura troppo complessa e pleonastica per essere stata prodotta al solo scopo di ingannare il pubblico. Si ritiene inoltre improbabile che un falsario moderno, in epoca anteriore al 1878, sia stato in grado di servirsi di elementi stilistici e itacismi che oggi si riconoscono tipici della scrittura greco-ellenistica dell'epoca.\nContro l'ipotesi della falsificazione antica sta il fatto che, se l'iscrizione fosse un prodotto locale, opera di magistrati o del proprietario di una tomba, essa non avrebbe l'apparenza stilistica di un calco da un testo originale in lingua latina.\nStoricit\u00e0 di Ges\u00f9 e della resurrezione.\nL'iscrizione ha dato luogo a varie controversie, in particolare riguardo alla sua utilizzazione come prova della storicit\u00e0 di Ges\u00f9 e della sparizione del suo corpo dal sepolcro, che per i credenti \u00e8 una prova della sua resurrezione e per i non credenti del furto del cadavere.\nFranz Cumont, autore della \u00abmagistrale editio princeps\u00bb, pur non potendo categoricamente escludere una tale ipotesi, propendeva per un'origine pre-cristiana dell'iscrizione.\nClyde Billington del \"Northwestern College\" (Minnesota) la data al 41, e la interpreta come prova della storicit\u00e0 della resurrezione di Cristo, redatta nel decennio successivo alla sua crocifissione.\nIl teologo anglicano Michael Green ritiene che questa iscrizione sia la dimostrazione che, immediatamente dopo la morte di Cristo, la tomba vuota aveva creato una reazione da parte dell'autorit\u00e0 costituita. Cos\u00ec ne parla nel suo \"Man Alive\":\nAltri studiosi ne forniscono una datazione pi\u00f9 tarda. Erhard Grzybek, sulla base di considerazioni stilistiche, data l'iscrizione al 63 o al 64 e la attribuisce all'imperatore Nerone (54-68 d.C.). All'iniziativa neroniana, forse sollecitata dalla \u00abgiudaizzante\u00bb Poppea, aderisce anche la studiosa Marta Sordi, che gi\u00e0 da tempo aveva anticipato l'ipotesi di identificazione, basandosi per\u00f2 su considerazioni storiche."}
{"id": "1057108", "revid": "124117454", "url": "https://it.wikipedia.org/wiki?curid=1057108", "title": "Gaetano Corrado", "text": "Fu molto legato al luogo natio e non perse mai occasione per inneggiare con i suoi scritti le sue terre. Tra le sue opere ricordiamo \"Parete - Ricerche storiche e cenni descrittivi\" in cui descrive la storia della citt\u00e0 che gli ha dato i natali. Le sue ricerche hanno assunto valore storico essendo andato distrutto, anche se solo in parte, durante la seconda guerra mondiale, l'archivio del . Pubblic\u00f2 anche cinque volumetti di poesie e quattro opuscoli di storia aversana oltre ad un opuscolo sulle vie romane della Campania.\nTradusse in italiano il Pentamerone di Giovan Battista Basile. Fu per lungo tempo consigliere comunale, quindi commissario prefettizio ed infine podest\u00e0 del comune di Parete. Fu ispettore ai monumenti ed alle belle arti. Ottenne un posto di rispetto nell'enciclopedia napoletana alla voce \"Uomini Illustri\". "}
{"id": "1057119", "revid": "287204", "url": "https://it.wikipedia.org/wiki?curid=1057119", "title": "Jigger", "text": "Il jigger [ ] \u00e8 un misurino per cocktail utilizzato negli Stati Uniti come dose standard di servizio nella preparazione dei cocktail. Un jigger equivale a 1,5 once liquide ovvero a circa 44 ml. Generalmente \u00e8 realizzato in acciaio inox. Ne esistono in svariate misure sempre doppie dato che, quasi sempre i jigger hanno una forma a doppio imbuto, quindi troveremo jigger da 1/2 - 1 oz ,3/4 - 1.1/2 oz ,1 - 2 oz.\nStoria.\nIl termine \"jigger\" nel senso di una piccola tazza o misura di liquori o vino ha origine negli Stati Uniti all'inizio del XIX secolo. Molti riferimenti del 1800 descrivono il \"boss jigger\" che forniva jiggers di whisky ai lavoratori immigrati irlandesi che stavano scavando canali nel nordest degli Stati Uniti.\nLo stile di jigger a doppia estremit\u00e0 comune oggi, realizzato in acciaio inossidabile con due coni opposti di dimensioni disuguali a forma di clessidra, \u00e8 stato brevettato nel 1893 da Cornelius Dungan di Chicago. In genere, un cono misura un colpo singolo regolamentare e l'altro una frazione o un multiplo, con le dimensioni effettive che dipendono dalle leggi e dalle consuetudini locali.\nUna misura jigger contemporanea negli Stati Uniti di solito contiene 1,5 once liquide statunitensi (44 ml), mentre i jigger utilizzati nel Regno Unito sono in genere 25 ml o talvolta 35 ml. I jigger possono contenere anche altre quantit\u00e0 e rapporti e possono variare a seconda della regione e della data di produzione. Molti jigger possono anche avere segni frazionari all'interno della ciotola, per facilitare piccole misure di liquido.\nNegli Stati Uniti fino al proibizionismo, un jigger era comunemente noto per essere circa mezza branchia o 2 once liquide statunitensi (59 ml), ma a partire dalla fine del 20\u00ba secolo, \u00e8 generalmente interpretato come 1,5 once liquide statunitensi (44 ml)."}
{"id": "1057129", "revid": "110157", "url": "https://it.wikipedia.org/wiki?curid=1057129", "title": "Endesa", "text": "Endesa \u00e8 la pi\u00f9 grande societ\u00e0 di energia elettrica in Spagna, la cui attivit\u00e0 \u00e8 prevalentemente concentrata sul mercato iberico. Il suo CEO \u00e8 Jos\u00e9 Bogas. Nel 2015 conta 11.000 dipendenti, ha distribuito energia a circa 11,2 milioni di clienti e ha avuto un fatturato di circa 21 miliardi di euro con una capacit\u00e0 di generazione lorda di oltre 21 GW ed una produzione pari a quasi 19 TWh da energia nucleare, combustibili fossili ed impianti idroelettici.\nStoria.\nPrimi anni (1944-1955).\nLa societ\u00e0 \u00e8 stata fondata nel 1944 con il nome di \u201cEmpresa Nacional de Electricidad\u201d, quando il consiglio di amministrazione dell'INI (Instituto National de Industria) ha proposto al governo spagnolo di creare questa azienda con lo scopo di avviare la costruzione della centrale termica di Ponferrada.\nIl 18 novembre 1944 si \u00e8 insediato il consiglio di amministrazione di Endesa che ha nominato Esteban Terradas Ylla presidente.\nInizialmente l'attivit\u00e0 di Endesa si \u00e8 concentrata sull'installazione della centrale termica di Compostilla, a Ponferrada, entrata in funzione nel 1949, con una potenza totale di 167.000\u00a0kW. La centrale di Compostilla ha funzionato come centrale di riserva del sistema elettrico e ha contribuito tramite la sua produzione a colmare l'insufficienza di fornitura elettrica sul territorio. Successivamente Endesa \u00e8 intervenuta nelle zone con problemi di fornitura elettrica installando nel territorio altre piccole centrali mobili.\nNel 1951 Luis Saez de Ibarra viene nominato presidente.\nL'et\u00e0 della crescita e del consolidamento (1956-1987).\nA conferma del ruolo di azienda produttrice di energia elettrica in Spagna, Endesa ha avviato nel 1961 la centrale termoelettrica di Compostilla II e le centrali idroelettriche di Cornatel e Quereno.\nNel 1971 Endesa si \u00e8 fusa con la societ\u00e0 spagnola Hidroel\u00e8ctrica de Galicia. Nel 1972, il consiglio dei Ministri ha approvato un piano di ristrutturazione della \u201cEmpresa Nacional Calvo Sotelo\u201d ed ha autorizzato il trasferimento delle sue installazioni elettriche ad Endesa. Negli stessi anni Endesa ha costruito le centrali termoelettriche di Puentes e Andorra e ha ampliato la centrale di Compostilla.\nNel 1972 Antonio Linares Sanchez \u00e8 stato nominato presidente.\nNel 1974 \u00e8 stato firmato un contratto con il Gruppo di Imprese Elettriche per la vendita totale dell'energia prodotta da Endesa, rinnovato successivamente nel 1980 e che \u00e8 restato vigente fino all'entrata in vigore del regime tariffario conosciuto come Marco Legal Estable (Quadro Giuridico Stabile).\nNel 1979 Pedro Jose Lopez Jimenez viene nominato presidente.\nNel 1980 Endesa \u00e8 diventata la prima impresa produttrice di energia elettrica in Spagna, con una produzione di 18.694 GWh pari al 16,8% del totale nazionale, e nel 1983 \u00e8 stato creato il Gruppo Endesa, a seguito dell'acquisizione delle partecipazioni dell'INI in altre compagnie elettriche spagnole quali Enher, Gesa, Unelco, Encasur ed ERZ.\nNel 1984 Feliciano Fuster viene nominato presidente del gruppo. Nel 1985 Endesa \u00e8 entrata nella produzione dell'energia nucleare con l'acquisto di una partecipazione del 40% nella centrale nucleare di Asc\u00f3 e del 72% in quella di Vandell\u00f2s.\nPrivatizzazione ed espansione del gruppo (1988-2006).\nNel 1988 il governo ha iniziato la privatizzazione di Endesa, riducendo la sua partecipazione al 75% tramite un'offerta pubblica di vendita. Nello stesso anno le azioni della societ\u00e0 vengono scambiate per la prima volta alla borsa di New York.\nA partire dagli anni 90 il gruppo si \u00e8 espanso ulteriormente con l'acquisto di azioni di societ\u00e0 elettriche tra cui:\nNel 1994 la partecipazione dello stato si riduce al 66.89%.\nA seguito della vittoria del Partito Popolare alle elezioni del 1996, il governo spagnolo ha avviato la liberalizzazione del mercato elettrico con l'annuncio della conseguente privatizzazione totale di Endesa.\nNel 1997 Rodolfo Martin Villa viene nominato presidente del gruppo e Feliciano Fuster viene nominato Presidente onorario.\nLo stato spagnolo ha ridotto ulteriormente la sua partecipazione nella societ\u00e0 vendendo il 25% delle azioni con un'offerta pubblica di vendita, riducendo la sua quota al 50%. Tra il 1997 e il 1998 Endesa ha acquisito il 64% di Enersis diventando azionista di controllo della compagnia.\nNel 1997 il gruppo ha cambiato denominazione in Endesa S.A.\nNel 1998 \u00e8 stata ultimata la privatizzazione di Endesa con la vendita di un ulteriore 33% ed il nuovo consiglio di amministrazione ha nominato Rodolfo Martin Villa come presidente, Rafael Miranda amministratore delegato e Manuel Pizarro Moreno vicepresidente.\nDurante questi anni Endesa ha avviato un processo di riordino societario effettuando una distinzione tra attivit\u00e0 di generazione, distribuzione e vendita di energia elettrica e creando nuove societ\u00e0 collegate come Endesa Generacion, Endesa Distribucion ed Endesa Energia.\nNel 2000 le azioni di Endesa sono state quotate per la prima volta alla borsa di Santiago del Cile.\nNel 2002 il consiglio di amministrazione ha disposto la creazione del \"Customer Ombudsman\", figura indipendente dalla gestione dell'impresa, creata al fine di creare un ulteriore canale di assistenza tra societ\u00e0 e clienti.\nNel 2003 il consiglio di amministrazione ha approvato il codice di comportamento nei mercati finanziari.\nNel 2004 ha acquisito il controllo della SNET (Soci\u00e9t\u00e9 Nationale d'Electricit\u00e9 et de Thermique), azienda francese produttrice e distributrice di energia elettrica, detenendo il 65% delle azioni.\nL'acquisizione da parte di Enel (2006-presente).\nNel 2006 la societ\u00e0 spagnola Acciona ha acquisito il 10% di Endesa.\nNel 2007 Enel ha acquisito il 9,9% di Endesa, affermando di detenere in via diretta ed indiretta il 24.9% del capitale.\nNello stesso anno la societ\u00e0 tedesca E.On lancia un'offerta pubblica di acquisto su Endesa alla quale ha rinunciato nello stesso anno dopo aver raggiunto un accordo con Enel ed Acciona, conseguentemente al lancio di un'offerta pubblica da parte delle ultime, che prevedeva in cambio, in caso di ritiro dell'offerta da parte di E.On, la cessione a quest'ultima di alcuni asset strategici in Spagna, Italia e Francia del valore pari a 10 miliardi di euro.\nNel 2009 Enel \u00e8 giunta al pieno controllo di Endesa con una partecipazione pari al 92% grazie all'accordo raggiunto con Acciona in base al quale quest'ultima ha ceduto ad Enel il totale delle azioni detenute in cambio di alcuni asset operativi eolici ed idroelettrici per un valore di 2,9 miliardi di euro. Nel primo consiglio di amministrazione sono stati eletti Borja Prado Eulate presidente e Jorge Vega-Penichet Lopez amministratore delegato.\nNel 2010 i consigli di amministrazione di Endesa ed Enel hanno approvato l'operazione di integrazione delle attivit\u00e0 di Endesa ed Enel Green Power nel settore delle energie rinnovabili di Spagna e Portogallo.\nNel 2011 Endesa ha raggiunto i 25 milioni di consumatori nel mercato elettrico.\nNel 2011 viene fondata Enel Green Power Espa\u00f1a (EGPE), societ\u00e0 che opera nel settore delle energie rinnovabili e di cui sono azionisti Enel (60%) ed Endesa (40%). La societ\u00e0 \u00e8 stata costituita a seguito dell'acquisto da parte di Enel Green Power dell'azienda spagnola Endesa Cogeneracion y Renovables, societ\u00e0 del gruppo Endesa che era operante nel settore delle energie rinnovabili.\nNel 2014 Endesa ha ceduto il 60,62% di Enersis a Enel Energy Europe, societ\u00e0 controllata di Enel.. Sempre nel 2014 Enel ha ceduto il 22% delle sue azioni in Endesa, riducendo la sua partecipazione dal 92% al 70%.\nAttivit\u00e0.\nLe attivit\u00e0 di produzione, distribuzione di energia elettrica e gas sono concentrate in Spagna, Portogallo, Marocco. Nel 2015 ha prodotto energia elettrica per un totale di 18.019 GWh con una capacit\u00e0 installata totale pari a 21.713 MW. \u00c8 il secondo produttore di energia elettrica in Portogallo con una capacit\u00e0 installata pari a 1.479 MW tramite l'utilizzo di centrali elettriche, termiche, nucleari, idroelettriche e a ciclo combinato.\nEndesa \u00e8 presente in Marocco tramite una partecipazione azionaria del 32% in Electrique de Tahaddart, azienda francese che \u00e8 proprietaria di una centrale a ciclo combinato situata a Tahaddart con una capacit\u00e0 installata di 384 MW e la cui produzione totale nel 2014 \u00e8 stata pari a 2,5 TWh (di cui 801 GWh rappresentano la quota di Endesa).&lt;ref name=\"endesa.com/Morocco\"&gt;&lt;/ref&gt;"}
{"id": "1057130", "revid": "63945", "url": "https://it.wikipedia.org/wiki?curid=1057130", "title": "Cinghiale caledonio", "text": ""}
{"id": "1057132", "revid": "120875", "url": "https://it.wikipedia.org/wiki?curid=1057132", "title": "Lega Federale", "text": ""}
{"id": "1057136", "revid": "842", "url": "https://it.wikipedia.org/wiki?curid=1057136", "title": "Fifa street 2", "text": ""}
{"id": "1057137", "revid": "17351", "url": "https://it.wikipedia.org/wiki?curid=1057137", "title": "ATR-42", "text": ""}
{"id": "1057142", "revid": "1573940", "url": "https://it.wikipedia.org/wiki?curid=1057142", "title": "Miscogasterinae", "text": "Miscogasterinae , \u00e8 una delle pi\u00f9 vaste sottofamiglie di insetti della famiglia degli Pteromalidi (Hymenoptera: Chalcidoidea) comprendente specie parassitoidi.\nMorfologia.\nIn generale hanno il torace con i notauli completi, zampe posteriori fornite di due speroni nell'estremit\u00e0 distale delle tibie, addome peziolato. clipeo con superficie liscia o reticolata. Questi caratteri permettono di distinguere i Miscogasterini dagli Pteromalidi pi\u00f9 frequenti, che rientrano nella sottofamiglia degli Pteromalini. Un altro carattere morfologico, non sempre presente, \u00e8 il particolare ingrossamento della vena marginale.\nBiologia.\nI Miscogasterini sono generalmente parassitoidi associati a larve o pupe di Ditteri minatori di steli e foglie (Agromizidi, Tefritidi, Cecidomidi). Fra le varie specie, un numero pi\u00f9 limitato \u00e8 associato ad altri insetti, spesso minatori, come Lepidotteri fillominatori, Coleotteri, Imenotteri. Fra questi ultimi gli ospiti possono essere fitofagi (Diprionidi, Cinipedi) oppure parassitoidi (Braconidi), comportandosi in questo caso come iperparassiti. Gli ospiti primari degli iperparassiti sono spesso Rincoti Omotteri. Fra ausiliari predatori di Afidi si citano anche le larve dei Ditteri Sirfidi, che possono essere parassitizzate da alcune specie di Miscogasterini.\nSistematica.\nI Miscogasterini rappresentano il secondo raggruppamento, in ordine di importanza numerica, all'interno della famiglia, con oltre circa 300 specie distribuite fra circa 30 generi:"}
{"id": "1057143", "revid": "767487", "url": "https://it.wikipedia.org/wiki?curid=1057143", "title": "Angelo Girardi", "text": "Biografia.\n\u00c8 ancora piccolo quando si trasferisce con la famiglia a Torino.\nFrequenta la seconda superiore all'ITIS \"A. Avogadro\" di Torino quando un compagno, tornato da una vacanza a Londra, porta un 45 giri di un complesso musicale (The Beatles) ancora sconosciuto in Italia ma che in Inghilterra era gettonatissimo nei juke-box.\nInizia a suonare la chitarra da autodidatta e forma con alcuni compagni di scuola il suo primo gruppo \"Le Pesche col Verme\".\nSempre seguendo un percorso autodidatta, passa al basso elettrico e presto aiuta e accompagna lo zio Franco Fazion (voce) durante le serate organizzate in sale da ballo e palchetto di Torino e Piemonte.\nCon due ragazzi dello stesso quartiere, Marco Astarita (batteria) e Marcello Capra (chitarra) forma i Flash, che accompagnano il noto cantante torinese Mariolino Barberis.\nSi stacca poi dal gruppo per dedicarsi a serate in proprio con un repertorio di cover di Jimi Hendrix, Cream, Led Zeppelin, Free; con Marcello Capra si iscrive al corso di contrabbasso del Conservatorio \"Giuseppe Verdi\" di Torino.\nNel 1970 \u00e8 protagonista della nascita del gruppo \"Procession\" con cui incide, presso il \"Forum Studio\" di Roma, il disco \"Frontiera\" (etichetta Help!, con distribuzione della RCA Italiana) presentato al famoso Piper Club di Roma.\nNel 1973 lascia i Procession e per un periodo smette di frequentare i palchi rock; parallelamente alla passione per il basso elettrico e la continua partecipazione in piccoli gruppi torinesi, impara, sempre autonomamente, a suonare il corno e il flicorno contralto, facendo parte, gi\u00e0 dai primi tempi dopo la formazione, della Banda della Polizia Municipale di Torino.\nL'attivit\u00e0 bandistica lo impegna per oltre dieci anni, durante i quali ha modo di conoscere Michele Spaccamonti (sax e voce) e Renato Trevisan (batteria): dall'amicizia con i due strumentisti e dalla collaborazione con Marco Pescaglini (tastiere e voce) e Marco Nicosia (chitarre) prende forma un nuovo gruppo fusion-rock-progressive, i TSO (Trattamento Sanitario Obbligatorio).\nAngelo Girardi e i TSO si esibiscono nei locali della Torino \"by night\", e le serate passate in sala portano all'incisione del CD \"Something Of Magic\", registrato presso la Rainbow Music di Torino.\nI TSO continuano per parecchi anni la loro attivit\u00e0 compositiva in sala prove, ma col tempo diventano sempre pi\u00f9 sporadici i ritrovi e le apparizioni in pubblico; questo porta allo scioglimento del gruppo.\nAngelo Girardi, entra quindi a far parte degli U.K.O., presenti gi\u00e0 da alcuni anni nella realt\u00e0 musicale torinese del rock-progressivo; presto arrivano le serate nei locali e l'attivit\u00e0 compositiva del gruppo sfocia nel CD \"The U.K.O. 2006\" registrato presso la Rainbow Music di Torino.\nParallelamente all'attivit\u00e0 di bassista, nel 2004, in Angelo Girardi cresce la passione per la musica occitana, folk, e irlandese: si impegna quindi a studiare nuovi strumenti, come il bouzouki, il mandolino americano e poi l'organetto diatonico.\nCon quest'ultimo strumento c'\u00e8 subito grande affinit\u00e0: inizia da autodidatta, poi frequenta un corso tenuto da Dino Tron (organettista dei Lou Dalfin).\nLa forte spinta per trovare o formare un gruppo si realizza nel 2007 quando viene chiamato a far parte dei Controcanto, gruppo folk di Torino, gi\u00e0 affermato nel panorama Italiano: entra come bassista nella formazione portando con s\u00e9 un'idea di modernizzazione del sound che viene realizzata fondendo i suoni tipicamente popolari di fisarmonica, organetto diatonico, chitarra, flauto e percussioni, con quelli pi\u00f9 moderni di basso elettrico e violino elettrificato.\nAngelo Girardi prosegue tuttora la sua attivit\u00e0 musicale con il gruppo Controcanto."}
{"id": "1057146", "revid": "767487", "url": "https://it.wikipedia.org/wiki?curid=1057146", "title": "For Blood and Empire", "text": "For Blood and Empire \u00e8 il settimo album in studio del gruppo punk rock statunitense Anti-Flag, pubblicato nel 2006 dalla RCA."}
{"id": "1057149", "revid": "287204", "url": "https://it.wikipedia.org/wiki?curid=1057149", "title": "Jean-Baptiste van Loo", "text": "Biografia.\nNato in una famiglia di origine olandese, ricevette i primi rudimenti d'arte dal padre Louis-Abraham. Avendo in giovent\u00f9 prodotto parecchi dipinti per la decorazione di chiese e palazzi pubblici di Aix, fu occupato per simili lavori a Tolone, che fu costretto ad abbandonare durante l'assedio del 1707.\nEntr\u00f2 sotto la protezione del principe di Carignano, il quale lo invi\u00f2 a Roma per studiare presso Benedetto Luti. Qui lavor\u00f2 molto affrescando chiese, e in particolar modo la \"Flagellazione di Cristo\" nella Santa Maria in Monticelli. A Torino ritrasse Carlo Emanuele II di Savoia e altri membri della corte. Successivamente, nel recarsi a Parigi, dove fu eletto membro dell\"'Acad\u00e9mie Royale de Peinture et de Sculpture\", realizz\u00f2 parecchie pale d'altare e restaur\u00f2 i lavori di Francesco Primaticcio a Fontainebleau.\nNel 1737 si rec\u00f2 in Inghilterra, dove suscit\u00f2 attenzione per i suoi ritratti di Colley Cibber e dell'impresario Owen McSwiny; il successivo, come molti altri lavori di van Loo, fu inciso a mezzatinta dal giovane John Faber. Inoltre dipinse Sir Robert Walpole, il quale, raffigurante quest'ultimo nel suo abito di Cancelliere dello Scacchiere, \u00e8 conservato alla National Portrait Gallery di Londra. Tuttavia non rimase molto in Inghilterra, poich\u00e9 a causa di problemi di salute, dovette tornare a Parigi nel 1742 e successivamente ad Aix, dove mor\u00ec 3 anni dopo.\nDalla sua famiglia si ricordano i figli Louis-Michel van Loo e Charles-Am\u00e9d\u00e9e-Philippe van Loo e il fratello Charles-Andr\u00e9 van Loo, tutti e tre noti pittori."}
{"id": "1057150", "revid": "287204", "url": "https://it.wikipedia.org/wiki?curid=1057150", "title": "Grand-Santi", "text": "Grand-Santi \u00e8 un comune francese situato nella Guyana francese."}
{"id": "1057151", "revid": "466539", "url": "https://it.wikipedia.org/wiki?curid=1057151", "title": "Tommy Mottola", "text": "Biografia.\n\u00c8 comproprietario dell'etichetta Casablanca Records, in joint venture con la Universal Music Group. Ha guidato per quasi 15 anni la Sony Music fin quando Michael Jackson lo accus\u00f2 di aver boicottato un suo album (diverbio che port\u00f2 al suo licenziamento) e lo accus\u00f2 di sfruttare i cantanti di colore per i propri sporchi fini; \u00e8 anche maggiore azionista della Columbia.\nMottola \u00e8 noto inoltre come mentore ed ex \"talent scout\", avendo collaborato con artisti come Hall &amp; Oates, Carly Simon, John Mellencamp, Diana Ross, Taylor Dayne negli anni settanta ed anni ottanta, nonch\u00e9 Mariah Carey (anche sua ex moglie) negli anni novanta. Sposato con la famosa cantante messicana Thal\u00eda, la coppia ha una figlia, Sabrina, nata il 7 ottobre 2007, e un figlio, Matthew Alejandro, nato il 25 giugno 2011."}
{"id": "1057153", "revid": "38120", "url": "https://it.wikipedia.org/wiki?curid=1057153", "title": "Periodo medievale caldo", "text": ""}
{"id": "1057154", "revid": "1645873", "url": "https://it.wikipedia.org/wiki?curid=1057154", "title": "Steingr\u00edmur Hermannsson", "text": "\u00c8 stato due volte Primo ministro dell'Islanda, sul finire del XX secolo.\nBiografia.\nSteingr\u00edmur \u00e8 nato da Hermann J\u00f3nasson, gi\u00e0 primo ministro d'Islanda nella prima met\u00e0 del XX secolo. Nel 1948 si \u00e8 trasferito negli Stati Uniti d'America, dove ha studiato ingegneria a Chicago e presso il Caltech. Dopo essere ritornato in patria, ha fatto il suo ingresso in politica negli anni 1960, venendo eletto all'Al\u00deing (il parlamento islandese) per la prima volta nel 1971, nelle file del Partito Progressista.\nSteingr\u00edmur ha assunto la carica di presidente del partito nel 1979, ed \u00e8 stato primo ministro fra il 1983 e il 1987 e fra il 1988 e il 1991; ha anche ricoperto, nell'arco di questi anni, gli incarichi di Ministro della Giustizia, Ministro dell'Agricoltura, Ministro della Pesca, Ministro dei Trasporti e Ministro degli Esteri.\nFino al 1994 ha guidato il Partito Progressista; successivamente ha lavorato per la Banca Centrale d'Islanda, che ha abbandonato nel 1998, ritirandosi a vita privata.\n\u00c8 scomparso nel 2010 all'et\u00e0 di 81 anni\nAttivit\u00e0 politica.\nL'eredit\u00e0 politica di Steingr\u00edmur Hermansson \u00e8 oggetto di controversia; il suo periodo di governo coincide, secondo molti, con l'ultima fase del \"vecchio corso\" della politica islandese, legato a fenomeni diffusi di favoritismo e corruzione. Il sistema \u00e8 stato gradualmente smantellato nel corso dei governi successivi, guidati da Dav\u00ed\u00f0 Oddsson, che hanno fortemente riformato l'economia della nazione e la struttura dell'amministrazione pubblica. Per contro, i sostenitori di Steingr\u00edmur osservano che il suo governo ha comunque affrontato nel miglior modo possibile le difficili condizioni economiche degli anni 1980.\nDal punto di vista internazionale, il momento pi\u00f9 importante del suo mandato, nel 1986, ha coinciso con l'incontro ufficiale, a Reykjav\u00edk, fra il segretario generale dell'Unione Sovietica Mihail Gorba\u010d\u00ebv e il presidente degli Stati Uniti d'America Ronald Reagan. Seppur privo di conseguenze immediate, il vertice di Reykjav\u00edk fu un passo decisivo verso la fine della Guerra fredda, e l'esecutivo islandese ricevette lodi unanimi per l'ottima gestione dell'evento."}
{"id": "1057156", "revid": "287204", "url": "https://it.wikipedia.org/wiki?curid=1057156", "title": "Ouanary", "text": "Ouanary \u00e8 un comune francese situato nella Guyana francese."}
{"id": "1057162", "revid": "466539", "url": "https://it.wikipedia.org/wiki?curid=1057162", "title": "John Marshall", "text": " Presidente della Corte Suprema degli Stati Uniti dal 1801 alla morte, afferm\u00f2 la centralit\u00e0 della Corte e influenz\u00f2 enormemente il diritto costituzionale statunitense. Resse la presidenza della corte per trentaquattro anni, primato tuttora imbattuto.\nBiografia.\nFu il quarto segretario di Stato degli Stati Uniti (1800-1801) durante la Presidenza di John Adams e il quarto Presidente della Corte Suprema degli Stati Uniti, carica che ricopr\u00ec dal 1801 al 1835, era un lontano parente di Thomas Jefferson con cui non aveva buoni rapporti. Nato vicino a Germantown da Thomas Marshall e Mary Randolph Keith. Viene descritto nella sua giovent\u00f9 pieno di buon umore e intelligente mentre per quanto riguarda il fisico si distingueva per i suoi occhi neri.\nDurante la guerra di indipendenza serv\u00ec Continental Army e divenne amico di George Washington, fu tenente dal 1775 sino al 1780. Vinse poi un seggio nel 1782 nella Virginia House of Delegates (una delle due camere, per la precisione la camera bassa dell'assemblea generale della Virginia). La stesura del testo della convenzione di Filadelfia era simile al piano della Virginia ma non fu possibile trovare un accordo sul sistema giudiziario federale; il testo della nuova Costituzione era vago in proposito: fu Marshall con la sentenza Marbury contro Madison a chiarire il ruolo dell Corte suprema.\nLavor\u00f2 con Cyrus Griffin, quando Oliver Ellsworth per motivi di salute stava valutando la possibilit\u00e0 di abbandonare il suo posto come Presidente della Corte Suprema degli Stati Uniti, Adams cercando un valido sostituto offr\u00ec il posto a John Jay che rifiut\u00f2 l'offerta, il posto venne poi offero a Marshall che accett\u00f2 immediatamente. L'American Colonization Society (abbreviato in ACS) venne fondata nel 1817 grazie all'aiuto di Marsahll e Henry Clay. Visse a Richmond, Virginia, (la casa dove abit\u00f2 venne costruita nel 1790) fino alla sua morte. La sua abitazione divenne poi National Historic Landmark, ovvero venne ufficialmente considerata come avente un interesse storico di portata nazionale, dal 1960.\nNel 1797 fu inviato dal presidente John Adams in Francia dove fu coinvolto nel primo incidente internazionale della storia degli Stati Uniti, l'affare XYZ. Inoltre essendo un grande ammiratore di George Washington, e ne scrisse una biografia fra gli anni 1805 e 1807, in 5 volumi, poi rivisti e riassunti in due volumi con il titolo di \"Life of Washington\" venne pubblicato nel 1832.\nFu membro della Massoneria. Il 25 dicembre 1831 mor\u00ec sua moglie all'et\u00e0 di 49 anni, tale evento ebbe conseguenze nefaste sul carattere di Marshall, alla morte di John il suo corpo venne seppellito al Shockoe Hill Cemetery.\nCause importanti.\nMarshall partecip\u00f2 ad oltre 1000 decisioni della corte suprema, e molte di esse furono molto importanti per la storia politica degli USA, fra esse:\nRiconoscimenti.\nCompare nella Hall of Fame for Great Americans"}
{"id": "1057163", "revid": "181059", "url": "https://it.wikipedia.org/wiki?curid=1057163", "title": "Amonherkhepshef", "text": "i-mn:n-D2*Z1:F24-I9-A51\nJmn \u1e25r \u1e2bp\u0161=f\nBiografia.\nNacque negli anni in cui il padre era coreggente al fianco di Seti I. Originalmente fu chiamato \"Amonherwenemef\" (\"Amon \u00e8 insieme alla sua mano destra\") ma cambi\u00f2 il nome in \"Amonherkhepshef\" (\"Amon \u00e8 con il suo forte braccio\") al momento della salita al trono del padre e della sua conseguente nomina a \"principe della corona\".\nPotrebbe aver cambiato nome ancora una volta, intorno al 20\u00ba anno di regno del padre, sostituendo Amon con Seth divenendo cos\u00ec Setherkhepshef.\nSecondo una diversa lettura dei dati in nostro possesso, Setherkhepshef potrebbe essere stato un figlio di Amonherkhepshef oppure un altro figlio di Ramses II.\nAmonherkhepsef fu erede al trono per 25 anni durante il regno del padre a cui per\u00f2 premor\u00ec. Il suo rango venne allora ricoperto per altri 25 anni dal secondogenito di Ramses, detto Ramses B. Alla morte di questi subentrarono nel titolo i vari fratelli fino a Merenptah, nel 67\u00ba anno di regno del padre, che fu poi l'effettivo successore di Ramses II.\nAmonherkhepshef, in quanto erede al trono, ebbe molti titoli e ricopr\u00ec numerosi incarichi. Alcuni erano unici (\"Comandante delle truppe\", \"Confidente effettivo\", \"Figlio pi\u00f9 anziano del Re\") altri erano condivisi con altri principi di sangue reale (\"Portatore del flabello alla destra del re\", \"Scriba reale\"). \nInsieme al fratellastro Khaemuaset, figlio di Isinofret, \u00e8 raffigurato combattente nella battaglia di Qadesh e nelle campagne nubiane, quest'ultime immortalate poi nel tempio rupestre di Beit el-Uali. Il suo nome compare anche in alcune lettere diplomatiche scambiate tra Egitto e regno Ittita nell'anno 21 di regno di Ramses II. Partecip\u00f2 alla campagna moabita che si svolse intorno all'anno VII e successivamente prese parte, nell'anno VIII, unitamente al padre, a una campagna nella terra di Canaan.\nLe immagini di Amonherkhepshef, sia statue che pitture, compaiono numerose nei templi di Abu Simbel e nel tempio di Abido dove \u00e8 raffigurato mentre offre un toro insieme al padre. A Karnak, sui bassorilievi della battaglia di Qadesh, sono rappresentati numerosi figli di Ramses II mentre conducono i prigionieri. Nel Ramesseum sono elencati diciotto principi, figli del sovrano, in una battaglia successiva, avvenuta nel VIII anno.\nNel Museo egizio di Torino, vi \u00e8 una statua che raffigura Ramses II, assiso, con \"khepresh\" e \"hekat\". In basso, sul lato destro, \u00e8 rappresentato il primogenito Amonherkhepshef mentre sul lato sinistro, vi \u00e8 la Grande sposa reale Nefertiti. \nAmonherkhepshef scompare come erede al trono, forse solo con questo nome, intorno all'anno XX e mor\u00ec verso il 25\u00ba anno del regno di suo padre all'et\u00e0 stimata di circa 40 anni. La morte fu causata, da quanto risulta dall'analisi della mummia, da un colpo alla testa. Sua moglie fu Nefertari II, con ogni probabilit\u00e0 una delle figlie di Ramses II.\nAmon-her-khepshef fu seppellito nella Valle dei Re, nella KV5, una grande tomba costruita appositamente per i figli di Ramses II.\nSetherkhepeshef.\nSeth-her-khepeshef oppure Seth-her-khepshef fu un figlio di Ramses II e della regina Nefertari.\nFu principe ereditario e sacerdote del culto di suo padre, nonch\u00e9 ministro di stato speciale per gli stati settentrionali partecipando nei rapporti diplomatici con la terra di Hatti.\nC7-D2*Z1:F24-I9-A51\nSt\u1e96 \u1e25r \u1e2bp\u0161=f\nNacque, nel XIII secolo a.C. negli anni in cui il padre Ramses II era coreggente al fianco di Seti I. Originalmente fu chiamato \"Amonheruenemef\" (\"Amon \u00e8 insieme alla sua mano destra\") ma cambi\u00f2 il nome in \"Amonherkhepshef\" (\"Amon \u00e8 con il suo forte braccio\") al momento della salita al trono del padre e della sua conseguente nomina a \"principe della corona\".\nAmonherkhepshef nell'Esodo.\nSecondo una tradizione scarsamente confermata dalle fonti, Amonherkhepshef mor\u00ec quando era ancora fanciullo. Alcune testimonianze, infatti, raccontano che il principe erede al trono di Ramses II fu una delle vittime della decima piaga d'Egitto: secondo il Libro dell'Esodo (nella Bibbia), grazie ai poteri divini, Mos\u00e8 scagli\u00f2 tale piaga su tutto il paese d'Egitto colpendo tutti i primogeniti, affrancando cos\u00ec la schiavit\u00f9 ebrea durata per pi\u00f9 di 400 anni. Fu proprio la morte di Amonherkhepshef che convinse l'allora faraone in carica ad acconsentire la liberazione del popolo d'Israele dall'Egitto."}
{"id": "1057164", "revid": "287204", "url": "https://it.wikipedia.org/wiki?curid=1057164", "title": "Apatou", "text": "Apatou \u00e8 un comune francese situato nella Guyana francese. Il comune \u00e8 stato creato nel 1976 separandolo dal vecchio comune di Grand-Santi-Papa\u00efchton-Apatou."}
{"id": "1057166", "revid": "466539", "url": "https://it.wikipedia.org/wiki?curid=1057166", "title": "Contea di Steuben (New York)", "text": "Steuben \u00e8 una contea situata nell'area sud-occidentale dello Stato di New York negli Stati Uniti.\nGeografia fisica.\nLa contea confina a nord-ovest con la contea di Livingston, a nord con la contea di Ontario, ad est con le contee di Schuyler e di Chemung, a sud con le contee di Tioga e di Potter della Pennsylvania ed a ovest con la contea di Allegany.\nIl territorio \u00e8 prevalentemente montuoso e raggiunge i 732 metri di elevazione massima con la \"Call Hill\" situata a occidente. Il fiume \"Cohocton\" scorre da nord-ovest verso sud-est. Riceve da nord-est gli affluenti: \"Fivemile Creek\", \"Mud Creek\" e \"Meads Creek\". A Painted Post riceve da sud-ovest il fiume \"Tioga\" e dalla loro confluenza ha origine il fiume \"Chemung\".\nIl Chemung riceve da nord il \"Post Creek\" e scorre verso la foce nel fiume Susquehanna. Il fiume Tioga scorre prevalentemente verso nord e riceve da occidente il \"Canisteo\" ed il \"Tuscarora Creek\". Al confine nord-orientale \u00e8 situato il lago Keuka il cui ramo meridionale \u00e8 situato completamente nel territorio della contea.\nIl capoluogo di contea \u00e8 la cittadina di Bath posta sul fiume Cohacton nell'area centro-settentrionale.\nLa maggiore citt\u00e0 della contea \u00e8 la citt\u00e0 industriale di Corning che \u00e8 posta a sud-est.\nStoria.\nI primi abitanti del territorio della contea furono gli indiani irochesi.\nQuando furono istituite le \"Province di New York\" nel 1683 l'area dell'attuale contea faceva parte della contea di Albany.\nLa contea \u00e8 stata istituita nel 1796 separandone il territorio da quello della contea di Ontario. Fu nominata in onore del generale tedesco Friedrich Wilhelm von Steuben che combatt\u00e9 con gli americani durante la guerra di indipendenza. Il territorio della contea era molto pi\u00f9 esteso di quello attuale e la popolazione era di 890 abitanti. Nel 1823 ne venne separato una parte con cui sarebbe stata costituita la contea di Yates e nel 1854 ne venne separata una porzione che avrebbe costituito la contea di Schuyler.\nCorning ebbe lo status di citt\u00e0 nel 1890. \u00c8 stata fin dal XIX secolo uno dei maggiori centri al mondo nella ricerca e della produzione dell'industria del vetro e dei suoi derivati.\nLa citt\u00e0 di Hornell si svilupp\u00f2 come un importante nodo ferroviario e grazie alle sue officine ferroviarie."}
{"id": "1057167", "revid": "287204", "url": "https://it.wikipedia.org/wiki?curid=1057167", "title": "Roura", "text": "Roura \u00e8 un comune francese situato nella Guyana francese. Comprende la localit\u00e0 di Cacao, abitata soprattutto da rifugiati Hmong."}
{"id": "1057168", "revid": "1516087", "url": "https://it.wikipedia.org/wiki?curid=1057168", "title": "Repsol", "text": "Repsol \u00e8 una societ\u00e0 spagnola attiva nei settori del petrolio e del gas naturale con interessi in 29 paesi.\nStoria.\nLe origini dell'azienda risalgono al 1981, con la creazione dell'ente pubblico \"Instituto Nacional de Hidrocarburos\" (INH). Il gruppo, per la verit\u00e0, ebbe scarsa diffusione (nel 1986 era conosciuto solo dal 2% degli spagnoli). Per poter meglio affrontare la concorrenza internazionale, quindi, fu fondata la moderna Repsol, di cui l'INH era l'unico azionista; il marchio non fu una novit\u00e0, dato che il nome \"Repsol\" comparve per la prima volta nel 1968 come nome commerciale dei prodotti della spagnola REPESA, nata nel 1948 e poi confluita negli organismi statali.\nNel 1997 Repsol viene privatizzata. Nel 1999 acquisisce l'argentina YPF. \u00c8 una delle dieci principali societ\u00e0 petrolifere del mondo con circa 30.000 dipendenti, quotata alla Borsa di Madrid e parte dell'indice IBEX 35, possiede 12 raffinerie e oltre 6.000 stazioni di servizio in Spagna, Portogallo, Italia e America meridionale. \nIl gruppo possiede anche l'ex monopolista petrolifero Campsa, noto per la sua guida turistica.\nNel 2004 la compagnia avvia l'attivit\u00e0 di distribuzione di carburanti in Italia, dove era gi\u00e0 presente nel mercato extra-rete, con l'acquisizione di 45 stazioni di servizio.\nL'8 maggio 2012 l'Argentina ha deciso di nazionalizzare il 51% di YPF. In seguito a minacce da parte del governo argentino verso investitori stranieri che dovessero investire in esplorazioni petrolifere nelle Isole Falkland, la Repsol ha prospettato a sua volta azioni legali verso aziende che dovessero avere partecipazioni con la YPF in analoghe operazioni nell'area, in particolare attraverso una joint venture con aziende venezuelane, suscitando commenti improntati alla prudenza e ammonimenti da parte di Rafael Ram\u00edrez Carreno, attuale presidente della compagnia petrolifera di stato venezuelana PDVSA.\nNel 2021 la societ\u00e0 abbandona il mercato italiano, cedendo i suoi 275 impianti alla Tamoil.\nAltre attivit\u00e0.\nNel mondo \u00e8 famosa anche come sponsor in molti sport motoristici. Tra le moto, \u00e8 da tempo lo sponsor principale del team ufficiale Honda Racing Corporation MotoGP."}
{"id": "1057169", "revid": "1652134", "url": "https://it.wikipedia.org/wiki?curid=1057169", "title": "Trattato di Tolentino", "text": "Il trattato di Tolentino (o Pace di Tolentino) fu un accordo diplomatico sottoscritto fra la Francia e lo Stato Pontificio firmato nella cittadina marchigiana di Tolentino il 19 febbraio 1797, giorno 1\u00ba ventoso V. Il trattato fu imposto da Napoleone (all'epoca semplice comandante dell'Armata d'Italia) a papa Pio VI a seguito delle sue vittorie militari.\nIl trattato completava (e aggravava) le clausole del precedente trattato (armistizio di Bologna) tra il Papa e la Francia rivoluzionaria (cessione alla Francia di tutti i territori dello Stato Pontificio a nord di Ancona).\nScenario bellico.\nAl trattato di Tolentino si giunse al termine della campagna d'Italia iniziata dal generale Napoleone Bonaparte nel 1796. Intenzionato ad imporre il dominio francese nell'Italia settentrionale, Bonaparte riusc\u00ec con la forza ad ottenere da papa Pio VI, nel giugno 1796, l'armistizio di Bologna. Vanificati i tentativi austriaci di liberare Mantova nella battaglia del Ponte di Arcole e nella battaglia di Rivoli, Napoleone non ebbe pi\u00f9 nemici in Norditalia. Successivamente attacc\u00f2 nuovamente lo Stato Pontificio, di cui aveva gi\u00e0 occupato le due province emiliane: nel febbraio 1797 novemila soldati francesi invasero la Romagna, sbaragliando le forze pontificie presso Faenza. Il 15 maggio 1797 Napoleone entrer\u00e0 anche nella Repubblica di Venezia, decretandone la sua caduta. La Santa Sede fu costretta alla trattativa per ottenere la cessazione delle ostilit\u00e0.\nNuove clausole.\nL'indennit\u00e0 di guerra pass\u00f2 da 21 a 36 milioni di lire; inoltre il Papa dovette rinunciare alla Romagna, alla citt\u00e0 di Avignone con il suo territorio e al Contado Venassino, gi\u00e0 exclave pontificia precedentemente occupata dall'esercito francese. In forza del trattato, il Papa dovette inoltre cedere diverse opere d'arte, sicch\u00e9 oltre cento fra statue e dipinti vennero portati a Parigi. I francesi si riservarono il diritto di entrare in tutti gli edifici (pubblici, privati o religiosi) per sottrarre le opere. Questa parte del trattato fu estesa con i trattati del 1798 a tutto il territorio italiano. Foligno divenne il luogo prescelto per il pagamento e la consegna da parte dello Stato Pontificio verso la Repubblica Francese di parte delle somme pattuite nell'armistizio di Bologna: 10 milioni di lire tornesi in contanti e 5 milioni di lire tornesi in diamanti. Ulteriori 15 milioni di lire tornesi erano da corrispondere con scadenza nei mesi di marzo e aprile. A garanzia di tutti i pagamenti concordati venivano mantenute sotto occupazione militare l\u2019Umbria a tutela della prima rata, le Marche per la seconda e il Montefeltro per la terza. Altre condizioni imponevano il risarcimento della famiglia del diplomatico della Francia repubblicana Ugo di Basseville, ucciso dalla folla romana nel 1793, e il consenso allo stazionamento delle truppe francesi in Ancona sino al termine della guerra.\nA Parigi confluirono opere di ineguagliabile valore: in primis il \"busto in bronzo di Giunio Bruto\" e la testa marmorea di Marco Bruto, poi quelle conservate nei giardini del Belvedere Vaticano, tra cui il \"Laocoonte\", l\"Apollo\", il \"Torso\" e tante altre sculture antiche conservate nei maggiori musei romani, come i Vaticani e Villa Albani. Vi erano anche dipinti del Rinascimento italiano, fra cui la \"Trasfigurazione\" di Raffaello, la \"Pala Decemviri\" di Perugino. Alcuni misero in dubbio la legittimit\u00e0 di queste spoliazioni. Tra i sostenitori pi\u00f9 accaniti ci fu Quatrem\u00e8re de Quincy che nel 1796 scrisse un pamphlet, \"Lettres \u00e0 Miranda\", in cui sosteneva il forte rapporto che lega l'opera d'arte al luogo cui \u00e8 stata destinata. Quatrem\u00e8re sosteneva che, sradicando l'opera dal contesto in cui \u00e8 stata creata, venga irrimediabilmente compromessa la sua leggibilit\u00e0.\nEventi successivi.\nI territori sottratti allo Stato della Chiesa (Romagna e Ancona) entrarono a far parte della neonata Repubblica Cispadana, con capitale Bologna.\nIl 29 giugno 1797 fu annessa anche la Legazione di Romagna.\nIl 9 luglio dello stesso anno la Repubblica Cispadana venne unita con la Repubblica Transpadana; le due entit\u00e0 formarono la Repubblica Cisalpina, con capitale Milano."}
{"id": "1057172", "revid": "1602064", "url": "https://it.wikipedia.org/wiki?curid=1057172", "title": "Progress (veicolo spaziale)", "text": "Il Progress \u00e8 un velivolo spaziale da carico russo. Si tratta di una capsula spaziale senza capacit\u00e0 di rientro nell'atmosfera terrestre, realizzata modificando la ben pi\u00f9 nota versione con equipaggio, il Sojuz.\nIl programma spaziale sovietico la realizz\u00f2 per permettere il rifornimento delle stazioni spaziali Salyut durante missioni di lunga durata. In seguito, molti esemplari vennero utilizzati per lo stesso scopo durante tutta la vita della stazione Mir, e poi con l'attuale ISS, verso la quale vengono effettuati tre o quattro lanci l'anno.\nCome la maggioranza delle capsule russe, \u00e8 dotata di un sistema automatico che pu\u00f2 eseguire in maniera semiautonoma l'attracco alla stazione. Una volta agganciata alla Stazione Spaziale, vi rimane fino a poco tempo prima dell'arrivo della Progress successiva; viene quindi riempita di rifiuti, viene sganciata, viene fatta decadere dall'orbita e fatta bruciare nell'atmosfera.\nDurante un test di attracco manuale, nel 1997, una serie di malfunzionamenti provocarono una collisione col modulo Spektr della Mir, creando una falla e mettendo in grave pericolo l'equipaggio. Il danno venne per\u00f2 controllato ed in seguito riparato, senza che si rendesse necessaria l'evacuazione con la capsula Sojuz d'emergenza.\nProgetto e design.\nIl Progress \u00e8 molto simile alla Sojuz in forma e grandezza, e consiste di tre moduli:\nLa navicella non \u00e8 per\u00f2 in grado, al contrario del Sojuz, di separarsi in moduli ed una volta separato dalla Stazione, brucia interamente al rientro nell'atmosfera.\nVersioni.\nProgress (1978-1990).\nVi furono 42 voli spaziali utilizzando il progetto iniziale Progress, l'ultimo fu lanciato nel maggio 1990. L'ufficio incaricato alla progettazione di una nave cargo era TsKBEM, ora RKK Energia, Si cominci\u00f2 a lavorare sul design nella met\u00e0 del 1973. Il disegno fu completato nel febbraio 1974, e il primo modello venne lanciato nel novembre 1977. Progress 1 fu lanciato il 20 gennaio 1978 a bordo dello stesso razzo usato per lanciare la Sojuz.\nQuesta prima versione Progress aveva una massa di 7,020\u00a0kg e poteva trasportare 2300\u00a0kg di carico. Aveva lo stesso diametro della Sojuz, ma era leggermente pi\u00f9 lunga. Il tempo di volo autonomo era di tre giorni ma poteva stare un mese ancorata alla stazione a cui fa rifornimento.\nProgress-M 11F615A55 (1989-2009).\nLa nuova versione della Progress fu lanciata nel mese di agosto del 1989. I primi 43 voli furono destinati alla Mir, dopodich\u00e9 la capsula spaziale \u00e8 stata utilizzata come veicolo di rifornimento per la Stazione Spaziale Internazionale. In totale la navicella ha effettuato 33 voli di rifornimento verso la ISS. La Progress M \u00e8 essenzialmente la stessa navicella precedente, ma \u00e8 dotata di miglioramenti basati sulla Sojuz TM. Utilizza lo stesso sistema appuntamento della Sojuz, e dispone di pannelli solari.\nProgress M1 (2000-2004).\nVariante della versione M, poteva contenere pi\u00f9 combustibile, ma aveva meno spazio di carico. Vi furono 11 voli di questa versione.\nProgress-\u041c 11F615A60 (2008-2015).\nLa versione aggiornata era equipaggiata con il nuovo computer di volo TsVM-101 e il sistema di telemetria digitale MBITS, ed \u00e8 stata lanciata la prima volta il 28 novembre 2008, con la navetta Progress M-01M.\nQuesta versione apparteneva alla cosiddetta serie 400, e tutte le modifiche applicate sono state installate anche nella navetta con equipaggio Sojuz-TMA.\nL'ultimo lancio di questa versione \u00e8 avvenuto con la Progress M-29M, il 1 ottobre 2015.\nProgress MS (2015-oggi).\nLa versione MS \u00e8 stata utilizzata per la prima volta il 21 dicembre 2015, e contiene le seguenti migliorie:\nIncidenti recenti.\nIl 28 aprile 2015 un Progress ha fallito un incontro con la stazione spaziale internazionale a causa di una perdita di controllo dell'assetto improvvisa; il Progress non ha potuto correggersi a causa della troppo elevata velocit\u00e0 di rotazione sul proprio asse che ha portato ad un inadeguato orientamento dei propri pannelli solari.\nA causa di un'orbita instabile la navetta \u00e8 naturalmente decaduta all'interno dell'atmosfera terrestre l'8 maggio 2015 alle ore 4.04 italiane con a bordo oltre 2.359\u00a0kg di materiale di rifornimento per la stazione. A causa dell'incidente il ritorno della Expedition 42 \u00e8 stato posticipato di un mese.\nI responsabili russi il 2 giugno 2015 avrebbero individuato il difetto che consisteva in un problema di progettazione legato alla separazione dello stadio 2 del vettore Soyuz-2.1a; l'anormale rilascio del Progress avrebbe innescato nel veicolo cargo una rotazione irrecuperabile."}
{"id": "1057176", "revid": "1568601", "url": "https://it.wikipedia.org/wiki?curid=1057176", "title": "Nossana", "text": "Il torrente Valle Nossana scorre nella valle Nossana, laterale della Valle Seriana, nella provincia di Bergamo in Lombardia. A breve distanza dalla foce, al confine tra i comuni di Parre, Ponte Nossa e Premolo, riceve le acque della sorgente Nossana, un oggetto idrologicamente ben distinto.\nDescrizione.\nNasce dal massiccio del Pizzo Arera, nelle Prealpi Orobie e, dopo aver ricevuto le acque del tributario torrente \"Gorgolina\", confluisce dopo 7\u00a0km da destra nel Serio a Ponte Nossa; funge da confine amministrativo tra i comuni di Parre e Premolo.\nIl torrente per gran parte del proprio corso presenta un alveo asciutto a causa del carsismo, tanto che anche nell'asta principale \u00e8 visibile ruscellamento in superficie solamente dopo precipitazioni abbondanti. Nel tratto conclusivo, alla quota di circa 500 metri e a breve distanza dalla foce nel fiume Serio affiora una importante sorgente carsica che va ad alimentare il torrente e si viene in questo modo a formare un fiume vero e proprio lungo qualche centinaio di metri.\nSorgenti della Nossana.\nSi tratta di una grande risorgenza carsica di fondovalle con una portata compresa tra i 900 ed i 1.500 litri al secondo.\nRappresenta il collettore di tutto l'acquifero carsico del massiccio Arera - Monte Secco, e tale estensione areale del bacino imbrifero, assieme allo spessore di oltre 1.500 metri del serbatoio dell'acquifero, fanno s\u00ec che la sorgente abbia una portata pressoch\u00e9 costante e molto alta.\nIn passato l'importanza di questa sorgente era legata alla presenza di numerosi magli posti nella parte terminale della valle subito a monte dell'abitato di Ponte Nossa. Nel corso dei secoli garantirono prosperit\u00e0 al paese, ora sono dismessi e trasformati in museo. \nDal 1975, anno in cui sono state completate le opere di captazione, le sue acque alimentano un acquedotto che permette di soddisfare il fabbisogno idrico di persone nella provincia di Bergamo, tra cui i comuni di Alzano Lombardo, Nembro, Ranica, Torre Boldone, Gorle e Bergamo."}
{"id": "1057177", "revid": "2121138", "url": "https://it.wikipedia.org/wiki?curid=1057177", "title": "Stato di Hannover", "text": "Lo Stato di Hannover () fu un effimero Land tedesco, esistito per alcuni mesi nella zona di occupazione britannica nel 1946. \nStoria.\nLo Stato di Hannover fu creato il 23 agosto 1946 per decreto dell'occupante britannico sul territorio fino ad allora costituente la provincia prussiana di Hannover.\nIl 1\u00ba novembre dello stesso anno lo Stato di Hannover venne fuso con gli stati di Braunschweig, Oldenburgo e Schaumburg-Lippe formando il nuovo Land della Bassa Sassonia."}
{"id": "1057182", "revid": "58420", "url": "https://it.wikipedia.org/wiki?curid=1057182", "title": "Nefoenus", "text": ""}
{"id": "1057184", "revid": "2179016", "url": "https://it.wikipedia.org/wiki?curid=1057184", "title": "Concerto per Patty", "text": "Concerto per Patty \u00e8 il secondo album della cantante italiana Patty Pravo, pubblicato nel 1969 dall'etichetta discografica ARC, come il precedente. Dal disco successivo Patty incider\u00e0 per la RCA Italiana, che \u00e8, del resto, la casa madre della ARC.\nL'edizione originale ha l'etichetta ARC di colore verde chiaro, una ristampa successiva si presenta con l'etichetta azzurra della RCA Italiana.\nIl disco.\nNel 1969 Patty Pravo aveva gi\u00e0 raggiunto il successo: dal primo 45 giri, \"Ragazzo triste\", nel 1966, a cui erano seguiti altri brani: \"Qui e l\u00e0\", \"Se perdo te\", \"La bambola\" e \"Gli occhi dell'amore\".\nAveva inoltre inciso il suo album di debutto, intitolato con il suo nome, che racchiudeva i suoi successi e l'interpretazione di alcune reinterpretazioni, fra cui \"Yesterday\" dei Beatles.\nPer questi motivi Crocetta decise di alzare le ambizioni, e studi\u00f2 un 33 giri in cui un lato fosse interamente occupato da un lungo brano orchestrale: fu cos\u00ec che nacque \"Concerto per Patty\", scritto per il testo da Gianni Meccia e per la musica da Bruno Zambrini, con un grosso contributo del maestro Franco Pisano, che diresse l'orchestra eseguendo anche gli arrangiamenti degli archi e dei fiati.\nIn un articolo pubblicato dal settimanale \"Oggi\" il 13 agosto 1969 \u00e8 riportata una testimonianza di un tecnico degli studi RCA (dove la canzone venne registrata):\nNello stesso articolo l'avvocato Crocetta espresse i suoi dubbi sul testo della canzone che, descrivendo una Patty Pravo che rimpiangeva la Nicoletta degli esordi, ragazza semplice, in realt\u00e0 si allontanava da quella che era la personalit\u00e0 effettiva della cantante: fu questa comunque l'ultima volta in cui i due lavorarono insieme, dopodich\u00e9 Patty, dubbiosa sull'immagine di lei su cui Crocetta puntava, ruppe i rapporti.\nLa canzone, comunque, musicalmente anticipa certi sviluppi del progressive: inizia con un arpeggio di arpa che fa da introduzione, mentre il resto dell'orchestra entra con la voce della cantante; verso il quinto minuto l'orchestra si ferma, ed un accordo di chitarra introduce un sottofondo di organo Hammond, sostituito presto da un pianoforte, su cui Patty canta la melodia; pian piano entrano gli altri strumenti e, intorno all'ottavo minuto, nuovamente l'orchestra completa.\nLa casa discografica decise anche di far uscire un 45 giri, con una versione di \"Concerto per Patty\" ridotta e frutto di una differente incisione discografica. La durata \u00e8 di circa 8 minuti ed \u00e8 suddivisa in tre \"movimenti\", intitolati \"Le ore del passato\" e \"L'aria di un paese\" sul lato A (durata 3:43) e \"Il mio pensiero diventi tu\" sul lato B (durata 5:48), quest'ultima ancora inedita su cd.\nPer completare il disco, sul lato B vennero inserite alcune reinterpretazioni e le canzoni degli ultimi 45 giri di Patty, usciti sempre con grande successo alcuni mesi prima: \"Tripoli 1969\" e \"Il paradiso\" (tralasciando i rispettivi retri, e cio\u00e8 \"Lasciatemi amare chi voglio\" e \"Scende la notte sale la luna\").\nLa canzone che apre il lato B, \"Il paradiso\", ha una storia curiosa: scritta da Mogol e Lucio Battisti con il titolo \"Il paradiso della vita\", fu incisa dalla Ragazza 77 (pseudonimo di Ambra Borelli) con nessun successo, verr\u00e0 ripresa dal gruppo inglese degli Amen Corner, col titolo \"(If Paradise Is) Half as Nice\", raggiungendo il primo posto delle classifiche di vendita britanniche; viene quindi nuovamente incisa in Italia, con un certo successo, da Patty in un 45 giri.\nSegue \"Sola in capo al mondo\", cover di \"End of the world\" degli Aphrodite's Child, gruppo greco di successo in quegli anni, in cui suonavano il celebre tastierista Vangelis Papathanassiou ed il cantante Demis Roussos, e \"Un giorno come un altro\", cover di \"First of May\" dei Bee Gees.\n\"With a Little Help from My Friends\" \u00e8 eseguita in versione quasi strumentale (con alcuni cori in inglese), eseguita al pianoforte dalla stessa Patty Pravo, con l'accompagnamento e l'arrangiamento molto rock dei The Primitives: la chitarra elettrica \u00e8 in evidenza all'inizio.\n\"Tripoli 1969\" \u00e8 l'altra canzone uscita in precedenza su 45 giri: anche se il testo \u00e8 firmato da Miki Del Prete e Vito Pallavicini, alcuni riferimenti \"esotici\" fanno pensare allo zampino, mai confermato ufficialmente, dell'autore della musica, Paolo Conte (insieme al suo concittadino Michele Virano).\nIl brano conclusivo del lato e del disco \u00e8 \"Un'ora fa\", presentata pochi mesi prima al Festival di Sanremo da Fausto Leali e Tony Del Monaco, scritta, per quel che riguarda la musica, dal jazzista Gianfranco Intra; questa canzone viene incisa senza la parte iniziale introduttiva, ed \u00e8 l'unica in cui sono accreditati in copertina i Cyan Three che per\u00f2, essendo il gruppo ufficiale di Patty, \u00e8 molto probabile che abbiano suonato nelle altre canzoni (tranne, come abbiamo visto, in \"With a Little Help from My Friends\").\nLa foto della copertina del disco \u00e8 opera di Fernando Muscinelli, ed era gi\u00e0 stata pubblicata all'interno della copertina del primo disco: raffigura Patty con un abitino corto bianco e con in mano un narciso.\nGli arrangiamenti sono di Franco Pisano per la title track; di Piero Pintucci per \"Il paradiso\", \"Sola in capo al mondo\", e \"Un giorno come un altro\"; di Giancarlo Trombetti per \"Tripoli 1969\"; dei Cyan Three per \"Un'ora fa\" e dei The Primitives per \"With a Little Help from My Friends\".\nL'album in classifica.\nRisult\u00f2 il 7\u00ba album pi\u00f9 venduto del 1969, raggiungendo il 5\u00ba posto in hit-parade."}
{"id": "1057185", "revid": "110157", "url": "https://it.wikipedia.org/wiki?curid=1057185", "title": "Forma Chen Lao Jia Yi Lu", "text": "Chenshi Taijiquan Laojia Yilu (\u9648\u6c0f\u592a\u6781\u62f3\u8001\u67b6 \"prima via dell'antica intelaiatura del Taijiquan della famiglia Chen\") \u00e8 una \"forma\" (Taolu) dello stile chen del taijiquan.\nIl nome Jia (\u67b6) \u00e8 una contrazione di Jiazi che si pu\u00f2 tradurre con Struttura, Intelaiatura, Telaio e nelle arti marziali cinesi sta ad indicare l'esercizio di base di uno stile.\nContiene molti movimenti lenti derivanti da quelli di avvolgere il filo di seta oltre che di fajin, cio\u00e8 di rilascio esplosivo di energia.\nApprenderla \u00e8 di ovvio interesse per i cultori dello stile Chen, ma anche di grande valore per i praticanti degli altri stili di Taijiquan che possono cos\u00ec ritrovare la versione originale delle posizioni che gi\u00e0 praticano.\nI movimenti del \"lao jia yi lu\" tendono ad essere larghi e meno complessi di altre forme (xin jia, xiao jia, er lu) e, per questo, \u00e8 studiata prima.\nCollegamenti esterni.\nesempi disponibili su YouTube"}
{"id": "1057187", "revid": "1154737", "url": "https://it.wikipedia.org/wiki?curid=1057187", "title": "Parco nazionale di Connemara", "text": "Il parco nazionale di Connemara \u00e8 un'area naturale protetta dell'Irlanda occidentale caratterizzata da montagne suggestive, distese di torbiere, praterie e boschi. Alcune delle montagne del parco fanno parte della catena montuosa delle Dodici Cime.\nStoria.\nIl parco \u00e8 stato istituito e aperto al pubblico nel 1980. La maggior parte del territorio del parco apparteneva alla tenuta dell'abbazia di Kylemore e all'istituto industriale di Letterfrack, mentre i territori rimanenti appartenevano a privati.\nClima.\nLa vicinanza all'oceano Atlantico e l'effetto della corrente del Golfo favoriscono un clima mite e umido.\nGeografia.\nIl parco si estende su una superficie di 2.957 acri all'interno della suggestiva regione del Connemara, e la sua forma allungata tocca a nord-ovest il comune di Letterfrack e si estende in direzione sud-est fino alle colline di Benbaun, Bencullagh, Benbrack e Muckanacht, che fanno parte della catena delle Dodici Cime, in gaelico \"Beana Beola\".\nFlora e fauna.\nLa vegetazione presente \u00e8 per lo pi\u00f9 formata da piante a basso fusto. Buona parte del parco \u00e8 coperto da erba di brughiera, che ne determina il colore per la maggior parte dell'anno. Vi si trovano, tra gli altri, alcuni tipi di piante carnivore che attraggono gli insetti e li catturano per trarne sostanze nutrienti. I sentieri ad ovest, verso la parte bassa del parco, sono contornati di ginestre, una delle piante pi\u00f9 popolari lungo la costa atlantica dell'intera Irlanda.\nLe paludi e le torbiere sono ricche di diverse specie di rane, allodole, fringuelli, pettirossi, scriccioli, gheppi, falchi, falchetti e altri tipi di uccelli. Sono stati inoltre reintrodotti dei cervi rossi e dei pony di pura razza Connemara.\nSentieri.\nAll'interno del parco sono stati tracciati quattro sentieri: il primo, il sentiero naturale del bosco di Hellis, \u00e8 un anello di 500 metri che attraversa il bosco nei pressi dell'ingresso del parco. Il secondo, denominato sentiero naturale Sruffaunboy, \u00e8 lungo 1 chilometro e mezzo e attraversa la parte bassa del parco. Il terzo, il sentiero basso della collina Diamond, \u00e8 lungo 3 chilometri e attraversa le torbiere che si adagiano sul lato ovest del Monte Diamond. Il quarto sentiero, detto sentiero alto della collina di Diamond, \u00e8 un prolungamento del terzo: la partenza \u00e8 infatti situata in una diramazione posta pressappoco a met\u00e0 del sentiero basso della collina Diamond, prolungandone il percorso di 3,7 chilometri. Quest'ultimo sale fino in cima alla collina Diamond."}
{"id": "1057190", "revid": "110157", "url": "https://it.wikipedia.org/wiki?curid=1057190", "title": "Forma Chen Lao Jia Er Lu", "text": "La lao jia er lu (vecchia struttura, seconda forma), nota anche come lao jia pao chui (vecchia struttura, pugno cannone), \u00e8 una delle molteplici forme dell'arte marziale taoista dello taijiquan stile Chen.\n\u00c8 caratterizzata da un ritmo di esecuzione veloce e da un gran numero di movimenti di fajin. Per una sua corretta esecuzione, occorre che lo studente abbia gi\u00e0 sviluppato un buon livello di comprensione della disciplina, altrimenti i movimenti sono eseguiti in modo rigido ed \"esterno\".\nCollegamenti esterni.\nEsempi di esecuzione su YouTube"}
{"id": "1057193", "revid": "77358", "url": "https://it.wikipedia.org/wiki?curid=1057193", "title": "Lao Jia Pao Chui", "text": ""}
{"id": "1057197", "revid": "17351", "url": "https://it.wikipedia.org/wiki?curid=1057197", "title": "Derrygimlagh Bog", "text": ""}
{"id": "1057199", "revid": "27723", "url": "https://it.wikipedia.org/wiki?curid=1057199", "title": "Kurciatovio", "text": ""}
{"id": "1057200", "revid": "1964990", "url": "https://it.wikipedia.org/wiki?curid=1057200", "title": "Stadio Geoffroy Guichard", "text": "Lo stadio Geoffroy Guichard () \u00e8 un impianto sportivo multifunzione francese di Saint-\u00c9tienne; si trova nel settore settentrionale della citt\u00e0 nel quartiere di Carnot Le Marais.\nEdificato a partire dal 1930 e inaugurato nel 1931 come stadio di propriet\u00e0 del club calcistico dell'Association Sportive de Saint-\u00c9tienne Loire, \u00e8 utilizzato anche per il rugby sia in ambito di club che internazionale.\nCapace di posti a sedere, ha ospitato gare calcistiche del campionato mondiale 1998 e di due campionati d'Europa (1984 e 2016); oltre a ci\u00f2, fu anche tra le sedi della , ed \u00e8 destinata ad accoglierne incontri dell'edizione 2023.\n\u00c8 intitolato a Geoffroy Guichard, storico imprenditore cittadino fondatore dell'azienda alimentare divenuta nota come Groupe Casino, e dal 2001 \u00e8 di propriet\u00e0 di Saint-\u00c9tienne M\u00e9tropole, entit\u00e0 amministrativa della conglomerazione dei comuni del circondario di Saint-\u00c9tienne.\nIn omaggio alla tifoseria del proprio club, ritenuta tra le pi\u00f9 accese del Paese, lo stadio ricevette nel corso degli anni settanta il soprannome di \u00abcalderone\u00bb o \u00abcalderone verde\u00bb ().\nIl fondo di gioco \u00e8, dal 2015, in erba ibrida con tecnologia AirFibr.\nStoria.\nLa genesi dello stadio \u00e8 legata a quella del club che lo edific\u00f2: entrambi infatti nacquero per iniziativa dell'industriale francese del ramo alimentare Geoffroy Guichard, che nel 1919 cre\u00f2 un club sportivo sociale nel proprio dopolavoro, l'Amicale S.C., poi divenuto A.S. St\u00e9phanoise, che nel 1927 si fuse con lo Stade For\u00e9zien Universitaire a formare l'A.S.S.S.F.U. (A.S. St\u00e9phanoise et Stade For\u00e9zien Universitaire).\nLa federcalcio francese aveva aperto, in quegli anni, al professionismo e Guichard volle guidare il club verso tale traguardo, ma necessitava di uno stadio, ragion per cui nel 1930 istitu\u00ec una societ\u00e0 senza scopo di lucro, \"Les Amis du Sport\", al fine di raccogliere i fondi per costruire l'impianto su un terreno di venduto a Guichard da una nobildonna della zona.\nI lavori iniziarono nell'autunno 1930 e un anno dopo, il , lo stadio, intitolato allo stesso Guichard, fu inaugurato con un'esibizione delle due rappresentative dell'A.S.S.S.F.U., quella calcistica contro il mentre quella rugbistica ospit\u00f2 il .\nAltre manifestazioni si svolsero a latere delle due partite inaugurali, tra cui una riunione amichevole d'atletica leggera.\nLa struttura appena inaugurata era capace di posti dei quali 800 a sedere sulla tribuna d'onore ed era dotata di pista regolamentare da intorno al campo in erba delle dimensioni di .\nDue anni pi\u00f9 tardi il club, che nel frattempo era stato ribattezzato Association Sportive de Saint-\u00c9tienne o ASSE, debutt\u00f2 nel calcio professionistico.\nIl nuovo stadio necessit\u00f2 fin da subito di ampliamenti, e quindi il club tra il 1936 e il 1938 provvide a dotarlo di tribune laterali dietro le linee di fondo e una tribuna centrale intitolata a Henri Point.\nQuando nel 1957 il divenne campione di Francia la pista d'atletica fu rimossa al fine di aumentare la capienza del Geoffroy Guichard, ma le spese sostenute per tale ristrutturazione resero impossibile al club continuare a mantenere la struttura, che nel 1965 fu rilevata dal comune che ne finanzi\u00f2 i lavori.\nLa mano pubblica port\u00f2 a termine i lavori di illuminazione, rifacimento spogliatoi e copertura di ogni ordine di posto.\nNegli anni settanta lo stadio divenne teatro di alcune delle pi\u00f9 famose imprese del calcio francese di club, con il , vincitore di 7 titoli nazionali in 9 stagioni, a raggiungere la finale di Coppa dei Campioni 1975-76; in quegli anni il club forn\u00ec alla selezione nazionale francese importanti giocatori quali per esempio G\u00e9rard Janvion, Dominique Bathenay, Dominique Rocheteau e soprattutto Michel Platini.\nFu in quegli anni che lo stadio acquis\u00ec la fama di \u00abcalderone\u00bb.\nNegli ottavi di finale di Coppa dei Campioni 1974-75 il era contrapposto all': l'andata termin\u00f2 4-1 per il club jugoslavo, e al ritorno, in uno stadio pieno in ogni ordine di posti, Jean-Michel Larqu\u00e9 segn\u00f2 il goal del temporaneo 1-0 per i francesi; tuttavia a meno di mezz'ora dalla fine dell'incontro Mi\u0107un Jovani\u0107 pareggi\u00f2 per l'Hajduk.\nBench\u00e9 le speranze di qualificazione fossero ridotte (servivano 3 goal per pareggiare e 4 per passare il turno), Dominique Bathenay e Georges Bereta portarono il sul 3-1, e nei minuti finali, Yves Triantafyllos segn\u00f2 il 4-1 che indirizzava l'incontro ai supplementari, nei quali egli stesso marc\u00f2 il goal del 5-1 che mand\u00f2 la squadra ai quarti di finale.\nIl giorno dopo, la stampa sportiva, \"l'\u00c9quipe\" in testa, descrissero lo stadio come \u00abun calderone\u00bb, e da allora l'espressione divenne antonomastica del Geoffroy Guichard.\nTra il dicembre 1982 e il febbraio 1984 lo stadio fu ristrutturato in vista del settimo campionato europeo di calcio, con conseguente aumento della capacit\u00e0 a spettatori e l'installazione dei display a cristalli liquidi in luogo dei vecchi tabelloni segnapunti elettrici.\nDurante la manifestazione, tenutasi a giugno 1984, il Geoffroy Guichard ospit\u00f2 due incontri, entrambi nella fase a gironi, \u2012 e \u2012 .\nPer un decennio lo stadio spar\u00ec dalla ribalta, seguendo le vicende del club che, dopo il suo periodo migliore, oscillava tra la prima e la seconda divisione, ma nel 1994 fu tra gli impianti designati ad accogliere gare del campionato mondiale di calcio 1998: furono messe in opera entrate prive di barriere architettoniche per favorire gli ingressi agli invalidi, le biglietterie furono spostate sotto gli accessi a ogni tribuna e furono modernizzati i servizi sugli spalti, eliminando i posti in piedi e riducendo la capacit\u00e0 a posti con tribune ormai a ridosso del campo di gioco.\nA Saint-\u00c9tienne furono affidati cinque incontri della fase a gironi e un ottavo di finale, che a posteriori si rivel\u00f2 uno dei pi\u00f9 spettacolari di quell'edizione del campionato e pi\u00f9 in generale del torneo: l' elimin\u00f2 l' ai tiri di rigore dopo avere pareggiato 2-2 ai tempi supplementari con goal di Gabriel Batistuta e Javier Zanetti per i sudamericani e Alan Shearer e Michael Owen da parte britannica.\nNel 2001 lo stadio pass\u00f2 dal comune di Saint-\u00c9tienne alla comunit\u00e0 urbana di Saint-\u00c9tienne-M\u00e9tropole, nel 2018 divenuta Metropoli di Saint-\u00c9tienne.\nNel novembre 2002 ospit\u00f2 l'incontro di ritorno del \"barrage\" di qualificazione UEFA al mondiale femminile 2003 in Cina che vide la battere le pari categoria dell' .\nInsieme a Saint-Denis e Lione, Saint-\u00c9tienne fu tra le sedi anche della FIFA Confederations Cup 2003 della quale ospit\u00f2 diverse partite della fase a gironi pi\u00f9 la finale per il terzo posto, vinta 2-1 dalla sulla .\nA tale data la Francia aveva ricevuto anche l'organizzazione della per il cui svolgimento furono utilizzate tutte le sedi gi\u00e0 impiegate per il mondiale di calcio 1998; nel corso della competizione ospit\u00f2 tre incontri, tutti nella fase a gironi, l'ultimo dei quali quello decisivo, ai fini della qualificazione per entrambe le squadre, tra e , vinto dai britannici 18-16.\nNella stagione rugbistica 2010-11 lo stadio ospit\u00f2 anche la concittadina squadra del Club athl\u00e9tique de Saint-\u00c9tienne (C.A.S.E.), promosso in Pro D2 per la prima volta nella sua storia.\nTra il 2011 e il 2014 lo stadio fu sottoposto a lavori di ristrutturazione e adeguamento in vista del campionato europeo di calcio 2016 e nel 2015 fu dotato di manto erboso in erba sintetica di tecnologia AirFibr.\nIn occasione del secondo appuntamento francese con il campionato europeo, il Geoffroy Guichard ospit\u00f2 quattro incontri, tra cui l'ottavo di finale tra e , vinto ai rigori da quest'ultima.\nIl comitato organizzatore della , che la Francia organizza a 16 anni di distanza dall'ultima volta che la ospit\u00f2, ha designato lo stadio tra le sedi destinate ad accogliere incontri del torneo."}
{"id": "1057201", "revid": "1573940", "url": "https://it.wikipedia.org/wiki?curid=1057201", "title": "Nefoenus pilosus", "text": "Nefoenus pilosus () \u00e8 un imenottero Calcidoide della famiglia degli Pteromalidi.\nQuesta specie \u00e8 l'unico rappresentante della sottofamiglia Nefoeninae e del genere Nefoenus, taxa definiti da Bou\u010dek nella sua generale revisione della sistematica degli Pteromalidi del 1988. \nLa specie \u00e8 citata come endemica della fauna del Queensland in Australia. La specie sarebbe associata a Coleotteri xilofagi, ma non si hanno informazioni precise sulla sua biologia. "}
{"id": "1057202", "revid": "106737885", "url": "https://it.wikipedia.org/wiki?curid=1057202", "title": "Liga Unitaria", "text": "La cosiddetta Liga Unitaria (Lega Unitaria) fu una unione creata dal Generale Jos\u00e9 Mar\u00eda Paz nel 1830 tra alcune province argentine facenti parte delle Province Unite del R\u00edo de la Plata.\nLa componevano le province di San Luis, La Rioja, Catamarca, Mendoza, San Juan, Tucum\u00e1n, C\u00f3rdoba, Salta e Santiago del Estero.\nIl Generale Paz fu nominato Capo militare supremo.\nGovernavano la citt\u00e0 di Buenos Aires.\nLa lega era unita dalle comuni idee di centralismo e liberalismo economico.\nSi contrapponevano dapprima alla Liga Federal, costituita da altre province rioplatensi unite dal comando di Jos\u00e9 Gervasio Artigas, dalle idee federaliste e dalla posizione comune contro il centralismo di Buenos Aires.\nLa Liga Unitaria fu sconfitta nel 1831 da parte del governatore di Buenos Aires Juan Manuel de Rosas e dalle province del Pacto Federal e il General Paz fu catturato.\nLe province della Liga Unitaria si incorporarono al Pacto Federal."}
{"id": "1057205", "revid": "287204", "url": "https://it.wikipedia.org/wiki?curid=1057205", "title": "Armistizio di Bologna", "text": "LArmistizio di Bologna fu un trattato firmato il 23 giugno 1796 fra lo Stato della Chiesa (pontefice Pio VI) e la Francia nella persona del generale Napoleone Bonaparte. \nStoria.\nNel marzo 1796 il generale francese Napoleone Bonaparte scaten\u00f2 l'attacco all'Italia. \nDopo aver costretto il Regno di Sardegna alla resa con la vittoria di Mondov\u00ec (21 aprile 1796), le truppe francesi proseguirono l'avanzata verso il Po. La fortezza di Mantova fu cinta d'assedio il 3 giugno, quindi i francesi rivolsero le armi contro i territori dello Stato Pontificio e del Granducato di Toscana. Bonaparte il 23 giugno si impossess\u00f2 del poderoso Forte Urbano, sito a una trentina di chilometri da Bologna. \nFirenze e Ferrara aprirono spontaneamente le porte ai francesi. La rapida occupazione delle Legazioni di Bologna e di Ferrara, nonch\u00e9 delle citt\u00e0 di Loreto ed Ancona costrinse il Papa ad accettare un armistizio che venne firmato nella citt\u00e0 di Bologna il 23 giugno 1796. Con l'armistizio la Santa Sede dovette versare una somma di 21 milioni di scudi, cedere i territori di Bologna e Ferrara, il porto di Ancona e consegnare numerose opere d'arte. Si dispose, inoltre, l'invio di commissari francesi a Roma affinch\u00e9 definissero le condizioni per un accordo duraturo e, perdurando la guerra generale (come nel caso del Piemonte) venne confermato il libero passaggio degli eserciti francesi sul suolo dello Stato Ecclesiastico.\nL'anno seguente le clausole dell'armistizio furono riprese ed aggravate nel trattato di Tolentino (19 febbraio 1797), con il quale i francesi pretesero la cessione delle Legazioni di Bologna, Ferrara e Romagna."}
{"id": "1057207", "revid": "61051", "url": "https://it.wikipedia.org/wiki?curid=1057207", "title": "Drosophila", "text": "Drosophila , \u00e8 un genere di insetti della famiglia dei Drosophilidae (Diptera: Schizophora: Ephydroidea). Insetti di dimensioni medio-piccole, sono comunemente chiamati moscerini della frutta, nome comune propriamente attribuito alla specie pi\u00f9 conosciuta, \"Drosophila melanogaster\", ma per estensione \u00e8 generalmente applicato a tutte le specie congeneri, per la maggior parte carpofaghe e attratte dalla frutta.\nEtimologia.\nIl termine \"\"Drosophila\", \u00e8 un adattamento scientifico moderno del latino \"Drosophila\"\", a sua volta dal greco antico , ', \"rugiada\", e , ', \"amante\", quindi col significato di \"amante della rugiada\".\nDescrizione.\nGli studi susseguitisi nel corso di molti decenni hanno condotto, in passato, alla formulazione di chiavi diagnostiche per la determinazione del genere \"Drosophila\", di cui una delle pi\u00f9 significative si deve a Wheeler &amp; Takada (1964). Questa chiave \u00e8 tuttavia insufficiente ai fini della distinzione tassonomica in quanto alcuni caratteri sono da ritenersi plesiomorfici. Pi\u00f9 recenti sono le definizioni diagnostiche fornite da Okada (1989) e Grimaldi (1990), ai cui contributi si deve, nell'impianto generale, l'attuale suddivisione tassonomica della famiglia dei Drosophilidae. Le chiavi di Okada e Grimaldi, tuttavia, possono presentare incongruenze a seguito delle ripetute revisioni tassonomiche che coinvolgono un clade parafiletico come \"Drosophila sensu lato\".\nSecondo Okada, nell'ambito della trib\u00f9 dei Drosophilini, il genere \"Drosophila\" \u00e8 morfologicamente affine a \"Zaprionus\", con cui condivide alcune apomorfie non tutte ricorrenti negli altri generi: presenza di setole sugli occhi, peli acrosticali allineati su non pi\u00f9 di otto file, setole prescutellari generalmente assenti. I caratteri differenziali che distinguono \"Drosophila\" da \"Zaprionus\" consistono nell'assenza di fasce longitudinali bianche sul mesoscuto (presenti in \"Zaprionus\") e nella setola orbitale reclinata posteriore pi\u00f9 vicina alla proclinata che alla verticale interna.\nGrimaldi individua i seguenti caratteri diagnostici per il genere \"Drosophila\": \nSistematica.\nL'inquadramento e la suddivisione tassonomica di \"Drosophila\" sono caratterizzati da una particolare complessit\u00e0 a causa dell'uso ricorrente, in passato, di includere in \"Drosophila\" le specie e i gruppi di specie che non mostravano evidenti caratteri distintivi nell'ambito della famiglia Drosophilidae. Grimaldi (1990) ribadisce questo concetto usando il termine \"catchall\" (\"ripostiglio\") per rappresentare la funzione storica svolta da \"Drosophila\" in materia di tassonomia dei Drosophilidae. Conseguenza di questo costume era la consistenza del genere, comprendente oltre 2000 specie, pari a circa la met\u00e0 di quelle comprese nell'intera famiglia, ma soprattutto il carattere artificiale del raggruppamento, in quanto parafiletico.\nNegli ultimi decenni, la ricostruzione dell'albero tassonomico della famiglia su base filogenetica e l'analisi cladistica hanno ridimensionato il numero di specie di \"Drosophila\" e consentito la costruzione di una sistematica interna al genere, ancora oggi in fase di perfezionamento. Le revisioni hanno riguardato:\nLa suddivisione in sottogeneri fu in gran parte definita da Sturtevant (1939, 1942), ma in seguito lo schema \u00e8 stato modificato in pi\u00f9 revisioni con l'istituzione di nuovi sottogeneri e lo spostamento di altri al rango di genere. Gruppi scorporati da \"Drosophila\", per elevazione dal rango di sottogenere a quello di genere, sono \"Hirtodrosophila\" (circa 160 specie), \"Lordiphosa\" (circa 60 specie), \"Scaptodrosophila\" (circa 280 specie), mentre \"Engiscaptomyza\" (sei specie) \u00e8 stato spostato come sottogenere in \"Scaptomyza\".\nIncerta e controversa \u00e8 invece la posizione sistematica di \"Idiomyia\", un clade di drosofilidi delle isole Hawaii, presumibilmente monofiletico, comprendente oltre 420 specie descritte. Questo gruppo \u00e8 composto da specie di grandi dimensioni, con due centimetri di apertura alare, presentanti caratteri morfologici ben distinti da quelli delle \"Drosophila sensu stricto\" presenti nel resto del mondo, ivi comprese le Hawaii. Alcune specie di \"Idiomyia\" erano in passato incluse in sottogeneri di \"Drosophila\" (\"Antopocerus\") o in generi distinti (\"Nudidrosophila\" e \"Ateledrosophila\"), il resto, pi\u00f9 numeroso, erano incluse nel genere \"Drosophila\" in un gruppo privo di identit\u00e0 tassonomica ma fortemente caratterizzato, identificato con varie denominazioni (\"Kaneshiro's Hawaiian Drosophila\", \"Hawaiian group species\", \"drosophiloids group\", ecc.). Attualmente, Antopocerus, Nudidrosophila e Ateledrosophila sono considerati sinonimi di \"Idiomyia\", ma ancora non si \u00e8 definito un consenso in merito alla posizione sistematica di questo clade. In passato le \"Idiomyia\" erano considerate, secondo l'autore, un genere distinto oppure appartenenti al genere \"Drosophila\"; \"Antopocerus\" e \"Ateledrosophila\", invece, erano trattati dai diversi autori come generi distinti o sottogeneri di \"Drosophila\". Con la revisione sistematica del 1990, Grimaldi tratta le \"Idiomyia\" come genere distinto, ma ribadisce l'assenza di un consenso in merito a questa collocazione. B\u00e4chli offre una collocazione non bene definita facendo riferimento a differenti gruppi riportati in letteratura: nel TaxoDros segnala \"Idiomyia\" , sinonimo di \"Drosophila\", ma i clade trattati da Carson et al. (1970), Kaneshiro (1976) e Hardy &amp; Kaneshiro (1981) come gruppi distinti identificabili con il genere \"Idiomyia\". Sempre nel TaxoDros, il ditterologo svizzero classifica le centinaia di specie di \"Idiomyia\" distinguendole dal genere \"Drosophila\" ed attribuendole al genere \"Idiomyia\", tuttavia nel catalogo Fauna Europaea, in qualit\u00e0 di consulente scientifico per i Drosophilidae, avalla la segnalazione di \"Idiomyia\" , come sinonimo di \"Drosophila\". L'apparente contraddizione si spiega con una sinonimizzazione del genere \"Idiomyia sensu Grimshaw\" e con una trattazione di \"Idiomyia sensu lato\" come clade da elevare al rango di genere. Infine, va segnalata l'attribuzione del nome valido \"Drosophila (Idiomyia)\" a tutte le specie di \"Idiomyia sensu lato\" da parte del BioSystematic Database of World Diptera, assumendo automaticamente la validit\u00e0 del gruppo \"Idiomyia\" come sottogenere di \"Drosophila\". Quest'ultima impostazione, tuttavia, non trova un adeguato riscontro in bibliografia.\nIl numero di specie che complessivamente rientrano nel genere \"Drosophila\" \u00e8 un dato decisamente approssimativo a causa della complessit\u00e0 della letteratura prodotta e dei lavori di revisioni ancora in corso, ma soprattutto a causa delle divergenze in merito all'esatta collocazione di alcuni gruppi di specie, con particolare riferimento alle \"Idiomyia\". Escludendo queste ultime, le specie attualmente incluse nel genere \"Drosophila\" sarebbero circa 1150, facendo riferimento al TaxoDros, ma inserendo anche le \"Idiomyia\" attualmente descritte, il numero complessivo si avvicina alle 1600 specie. Tali numeri sono soggetti a variazioni pi\u00f9 o meno consistenti alla luce di nuove acquisizioni, in futuro, sulle relazioni filogenetiche, in quanto altri gruppi di \"Drosophila\" sono destinati ad essere separati in altri generi allorch\u00e9 sar\u00e0 confermato il carattere parafiletico del genere. La tendenza alla diminuzione del numero di specie \u00e8 in parte compensata, in ogni modo, dall'aggiunta di specie di nuova descrizione, in quanto anche il genere \"Drosophila\" comprende un numero indeterminato di specie ancora sconosciute.\nSuddivisione tassonomica.\n\"Drosophila\" \u00e8 attualmente suddiviso in otto sottogeneri riconosciuti:\nUn aspetto curioso, nella nomenclatura, \u00e8 che i nomi \"Dorsilopha\", \"Ploridosa\", \"Psilodorha\" e \"Siphlodora\" sono stati ricavati anagrammando il nome \"Drosophila\".\nI sottogeneri pi\u00f9 rappresentativi, per numero di specie e diffusione, sono \"Drosophila\" e \"Sophophora\". \"Drosophila\" comprende un numero di specie indeterminato a causa delle divergenze presenti in letteratura. Secondo il TaxoDros, le specie del sottogenere \"Drosophila\" sarebbero circa 730. Il BDWD contempla un numero pi\u00f9 alto, oltre 770, in quanto classifica nel sottogenere anche una quarantina di specie, quasi tutte trattate come \"incertae sedis\" nel TaxoDros e alcune classificate in altri sottogeneri. Al sottogenere \"Sophophora\" sono invece attribuite dal TaxoDros quasi 340 specie, ma anche per questo raggruppamento ricorrono incongruenze rispetto ad altre fonti. Ad esempio, il BDWD annovera circa una ventina di specie segnalate come \"incertae sedis\", incluse in altri sottogeneri o classificate con nomi differenti, oppure non registrate. Il numero di specie riportato in questa banca dati, pertanto, \u00e8 di poco superiore alle 300 unit\u00e0.\nGli altri sottogeneri comprendono un numero limitato di specie; la letteratura prodotta, pi\u00f9 contenuta, offre un quadro pi\u00f9 coerente sul quale c'\u00e8 una sostanziale convergenza, tranne poche eccezioni. \"Chusqueophila\" comprende una sola specie, \"Dudaica\", \"Psilodorha\" e \"Siphlodora\" due specie ciascuna. Divergenze si riscontrano, invece, sulla composizione dei sottogeneri \"Dorsilopha\" e \"Phloridosa\". \"Dorsilopha\" comprende quattro specie secondo il TaxoDros e tre secondo il BDWD, \"Phloridosa\", invece, comprende otto specie secondo il TaxoDros e sette secondo il BDWD.\nFra le incongruenze ricorrenti in letteratura va segnalata anche la collocazione della specie \"Drosophila nigrosparsa\" sia il TaxoDros sia il BDWD includono questa specie nel sottogenere \"Drosophila\", con il nome \"Drosophila (Drosophila) nigrosparsa\" e riducono \"Spinodrosophila\" a sinonimo minore di \"Drosophila\". Il catalogo Fauna Europaea, invece, riporta \"Spinodrosophila\" come sottogenere di \"Drosophila\".\nDrosophila \"incertae sedis\".\nL'opera di riordino dell'albero tassonomico del genere, basata fondamentalmente sull'esame delle relazioni filogenetiche rende difficile o controversa la collocazione sistematica di diverse specie di \"Drosophila\" di cui non si hanno sufficienti informazioni o, comunque, la descrizione non offre, allo stato attuale, elementi sufficienti a definirne la posizione in uno degli otto sottogeneri. Queste specie trovano perci\u00f2 collocazione nel genere come \"incertae sedis\" e mantengono la denominazione originaria con il nome \"Drosophila\" e il nome della specie. Anche sulle \"incertae sedis\", le principali fonti di catalogazione non manifestano uniformit\u00e0: sia il TaxoDros sia il BDWD segnalano circa 60 specie \"incertae sedis\", tuttavia poco meno di venti hanno collocazione incerta in entrambe le banche dati, mentre completamente diverse sono le liste delle specie restanti.\nFossili.\nA fronte dell'elevato numero di specie, pochi sono i fossili di \"Drosophila\". Attualmente si conoscono solo cinque specie, classificate, secondo la fonte, come \"incertae sedis\" oppure attribuite al sottogenere \"Drosophila\".\nDistribuzione.\n\"Drosophila\" \u00e8 un genere cosmopolita, comprendente specie distribuite in tutte le regioni zoogeografiche del pianeta, con un notevole grado di biodiversit\u00e0 nelle regioni tropicali di tutti i continenti. La maggior parte delle \"Drosophila\" ha un areale limitato ad una sola ecozona, mentre poche sono le specie cosmopolite o di ampia distribuzione. Le \"Drosophila\" cosmopolite sono le seguenti:\nIn Europa sono segnalate poco pi\u00f9 di 41 specie, tutte appartenenti ai sottogeneri \"Drosophila\" e \"Sophophora\", con l'eccezione di \"D. busckii\", appartenente a \"Dorsilopha\". Oltre alle specie cosmopolite, buona parte delle drosofile europee hanno un'ampia distribuzione paleartica e sono perci\u00f2 rappresentate anche in regioni limitrofe extraeuropee (Nordafrica, Medio oriente, Russia asiatica, Asia centrale e regioni temperate dell'Asia orientale).\nIn Italia \u00e8 presente solo poco pi\u00f9 della met\u00e0 delle specie europee."}
{"id": "1057214", "revid": "339392", "url": "https://it.wikipedia.org/wiki?curid=1057214", "title": "Stadio di Geoffroy-Guichard", "text": ""}
{"id": "1057217", "revid": "339392", "url": "https://it.wikipedia.org/wiki?curid=1057217", "title": "Geoffroy-Guichard", "text": ""}
{"id": "1057218", "revid": "339392", "url": "https://it.wikipedia.org/wiki?curid=1057218", "title": "Stadio Geoffroy-Guichard", "text": ""}
{"id": "1057219", "revid": "339392", "url": "https://it.wikipedia.org/wiki?curid=1057219", "title": "Geoffroy-Guichard Stadium", "text": ""}
{"id": "1057220", "revid": "287204", "url": "https://it.wikipedia.org/wiki?curid=1057220", "title": "Giochi panatenaici", "text": "I Giochi Panatenaici erano un insieme di competizioni sportive che nell'antica Grecia si tenevano ogni quattro anni ad Atene.\nI giochi facevano parte di una pi\u00f9 ampia serie di feste di carattere religioso, le Panatenee, che si celebravano invece con cadenza annuale. Ogni quattro anni, in coincidenza con l'organizzazione dei giochi, le feste prendevano il nome di \"Grandi Panatenee\" e duravano dai 5 ai 6 giorni in pi\u00f9 delle feste normali. Per i cittadini ateniesi i Giochi Panatenaici erano la competizione pi\u00f9 prestigiosa, anche se in realt\u00e0 non erano importanti come i Giochi olimpici o altri Giochi panellenici.\nLe Grandi Panatenee furono organizzate per la prima volta da Pisistrato nel 566 a.C. sul modello dei Giochi Olimpici. Pisistrato aggiunse anche delle competizioni musicali e poetiche, presenti nel programma dei Giochi pitici ma non in quelli Olimpici. Le competizioni erano divise in due categorie: quelle riservate ai soli Ateniesi e quelle aperte a qualsiasi Greco che desiderasse parteciparvi. Le gare aperte a tutti erano essenzialmente le stesse dei Giochi Olimpici e comprendevano pugilato, lotta, pancrazio, pentathlon e la corsa dei carri. Tra tutte la pi\u00f9 prestigiosa era la corsa con i carri, a differenza delle Olimpiadi in cui la pi\u00f9 importante era lo Stadion, ovvero una corsa a piedi. Il vincitore della corsa dei carri riceveva in premio 140 anfore panatenaiche piene di olio d'oliva.\nLe gare a cui potevano partecipare solo gli Ateniesi erano diverse. Tra queste c'erano:\nIn un periodo successivo fu introdotta anche una gara di voga. Le gare si svolgevano allo Stadio Panathinaiko, che \u00e8 ancora in uso anche ai giorni nostri.\nLe Panatenee comprendevano anche concorsi poetici e musicali. Furono istituiti dei premi per la migliore declamazione dei poemi omerici da parte dei rapsodi, per i migliori suonatori di \"aulos\" e di \"kithara\" (una specie di lira), e per il canto che si accompagnava a questi strumenti.\nLa processione che si concludeva al Partenone era, tuttavia, ben pi\u00f9 importante dei giochi. Durante le Grandi Panatenee (ma non per i normali festeggiamenti che si svolgevano ogni anno), le donne di Atene tessevano uno speciale peplo per la statua di Atena, che veniva portato al Partenone durante la processione. Si celebrava anche un sacrificio di massa in onore della dea chiamato \"Ecatombe\" (il sacrificio di cento buoi), e la carne degli animali uccisi veniva consumata nel corso di un fastoso banchetto che si teneva alla fine delle feste, la \"Pannychis\".\nLe Panatenee erano tra le poche feste di Atene a cui potevano partecipare anche le donne."}
{"id": "1057222", "revid": "2110845", "url": "https://it.wikipedia.org/wiki?curid=1057222", "title": "Jean-Jacques Dordain", "text": "Dal luglio 2003 al giugno 2015 ha ricoperto la carica di direttore generale dell'Agenzia Spaziale Europea.\nBiografia.\nDopo essersi laureato in ingegneria alla Ecole Centrale de Paris nel 1969 (guarda caso lo stesso anno in cui Neil Armstrong mosse il primo passo sulla Luna), inizi\u00f2 la sua carriera di ricercatore scientifico nel campo della propulsione nella French National Office for Aerospace Studies and Research (ONERA/ CNES).\nDal 1976 to 1983 \u00e8 stato il coordinatore generale delle attivit\u00e0 spaziali alla ONERA fino a che venne nominato Director of Fundamental Physics. Durante questo periodo \u00e8 rientrato tra i primi cinque astronauti francesi selezionati dal CNES per il programma ESA Spacelab 1.\nCarriera.\nLa carriera scientifica di Dordain \u00e8 iniziata nell'agenzia spaziale francese (il CNES, allora noto come ONERA). Dordain ha condotto numerose ricerche nel campo della propulsione per missili e ha studiato numerosi esperimenti in condizioni di microgravit\u00e0; \u00e8 stato anche un candidato astronauta per conto della stessa ESA. Nel 1998 \u00e8 diventato Segretario Esecutivo presso la JAXA, l'agenzia spaziale del Giappone; in seguito ha ricoperto il ruolo di Direttore Tecnico presso l'ESA, per poi assumere il ruolo di direttore generale.\nMentre era a capo dell'ESA, Jean-jacques Dordain ha presieduto una lunga serie di lanci aerospazialidi successo che hanno portato poi a termine importantissime missioni scientifiche, come ad esempio la missione del ricercatore di comete Rosetta(2004) e degli esploratori spaziali Herschel e Planck (2009). OLtre a ci\u00f2, durante il suo mandato sono stati mandati in orbita un grosso numero di satelliti volti all'osservazione del nostro satellite che hanno poi procurato dati importantissimi per il monitoraggio dell'atmosfera terrestre e del cambiamento climatico. Ad esempio: GOCE (2009) per lo studio del campo di gravit\u00e0 terrestre, SMOS (2009), Cryosat (2010) per studiare la situazione dei ghiacci negli oceani polari. E ancora: Proba-V ( V per ricollegarsi al concetto di Vegetazione), un satellite ideato per mappare la crescita della vegetazione sul nostro pianeta, satellite che \u00e8 stato lanciato su Vega all'inizio del 2013.\nDal 2003, grazie all'apporto del dottor Dordain, la ESA ha intrapreso un percorso di crescita che ha portato all'aggiunta di altri cinque stati membri, e ha aggiunto altre nuovi paesi come stati cooperanti. Tutti gli altri stati europei, anche se non ancora membri della ESA possono partecipare al Consiglio come osservatori. L'impegno di Dodain infatti \u00e8 stato volto anche a consolidare e incrementare il rapporto tra l'ESA, l'UE e le sue istituzioni."}
{"id": "1057223", "revid": "1699816", "url": "https://it.wikipedia.org/wiki?curid=1057223", "title": "Siorapaluk", "text": "Siorapaluk (o Hiurapaluk) \u00e8 un piccolo villaggio della Groenlandia di 68 abitanti (2010). Si affaccia a sud sullo Stretto di Nares ed \u00e8 poco a sud-est di Capo Alexander; si trova a meno di 1400\u00a0km dal Polo nord; appartiene al comune di Avannaata.\n\u00c8 il villaggio permanente abitato da nativi pi\u00f9 a nord del mondo, nonch\u00e9 uno degli insediamenti abitati pi\u00f9 a nord del mondo.\nLa caccia \u00e8 la principale attivit\u00e0: si trovano in questa zona numerosi gazze marine minori, volpi, lepri artiche, foche e trichechi. Tra i servizi presenti, vi sono una scuola, una chiesa, un negozio e una piccola biblioteca; un medico e un dentista vengono periodicamente a visitare la popolazione. Vi sono una centrale elettrica, radio e trasmissioni TV satellitari.\nMolti abitanti sono i diretti discendenti della migrazione di inuit dal Canada del XIX secolo; parlano, oltre al Kalaallisut, l'Inuktun, un dialetto tipico di queste zone.\nEliporto.\nA Siorapaluk \u00e8 presente un eliporto (codice IATA: SRK, ICAO: BGSI), e si possono richiedere voli Air Greenland tra Siorapaluk e Qaanaaq."}
{"id": "1057226", "revid": "339392", "url": "https://it.wikipedia.org/wiki?curid=1057226", "title": "Pcd'i", "text": ""}
{"id": "1057229", "revid": "60395", "url": "https://it.wikipedia.org/wiki?curid=1057229", "title": "Scorzone", "text": ""}
{"id": "1057232", "revid": "120875", "url": "https://it.wikipedia.org/wiki?curid=1057232", "title": "Lega unitaria", "text": ""}
{"id": "1057235", "revid": "767487", "url": "https://it.wikipedia.org/wiki?curid=1057235", "title": "Veliko Trgovi\u0161\u0107e", "text": "Veliko Trgovi\u0161\u0107e \u00e8 un comune nella regione geografica di Hrvatsko Zagorje, nella Croazia settentrionale. Da un punto di vista amministrativo fa parte della regione di Krapina e dello Zagorje.\n\u00c8 noto per aver dato i natali a Franjo Tu\u0111man, primo Presidente della Croazia, che vi nacque il 14 maggio del 1922."}
{"id": "1057238", "revid": "1776051", "url": "https://it.wikipedia.org/wiki?curid=1057238", "title": "Dhamm (album)", "text": "Dhamm \u00e8 l'album di debutto del gruppo musicale italiano Dhamm, pubblicato nel 1995 dall'etichetta discografica EMI.\nL'album d'esordio dei Dhamm contiene il brano \"Irene\" con cui il gruppo ha vinto la manifestazione \"Sanremo Giovani 1994\" e il singolo \"Ho bisogno di te\", presentato l'anno successivo alla \"Festival di Sanremo 1995\".\nNel disco, oltre ai quattro componenti del gruppo, suonano quaranta elementi d'orchestra sui brani \"Ho bisogno di te\", \"Atmosphere\", \"Controvento\" ed \"Amico\", una sezione fiati su \"Voglio Stare Bene\" ed il coro della RAI su \"Irene\", \"Ho bisogno di te\" e \"Voglio stare bene\". L'album \u00e8 molto vario e contiene al suo interno due brani strumentali (\"Tunnel\" ed \"Atmosphere\"), brani \"progressive\" della durata ben al di sopra dei 4 minuti convenzionali come \"Johnny\", \"Amico\", \"Quello che non hai avuto mai\" e brani contenenti tempi dispari come \"Quando cambier\u00e0\", \"Quello che non hai Avuto Mai\" ed \"Amico\". "}
{"id": "1057248", "revid": "62221", "url": "https://it.wikipedia.org/wiki?curid=1057248", "title": "Nefoeninae", "text": ""}
{"id": "1057249", "revid": "76963", "url": "https://it.wikipedia.org/wiki?curid=1057249", "title": "Nancy Meyers", "text": "Biografia.\nDopo aver curato le sceneggiature di film come \"Soldato Giulia agli ordini\", \"Baby Boom\", \"Inviati molto speciali\", \"Il padre della sposa\" e \"Il padre della sposa 2\", debutta alla regia con la commedia \"Genitori in trappola\", interpretata da Dennis Quaid, Natasha Richardson e Lindsay Lohan. Il suo secondo lungometraggio, con cui arriva al successo, \u00e8 \"What Women Want - Quello che le donne vogliono\" del 2000, con Mel Gibson e Helen Hunt.\nNel 2003 dirige \"Tutto pu\u00f2 succedere - Something's Gotta Give\", commedia con un cast di prim'ordine, tra cui Jack Nicholson, Diane Keaton e Keanu Reeves. Specializzatasi nella commedia romantica, nel 2006 dirige \"L'amore non va in vacanza\"; anche in questa occasione ha a disposizione un ricco cast, formato da Cameron Diaz, Jude Law, Kate Winslet e Jack Black. Nel 2009 dirige un'altra commedia romantica, \"\u00c8 complicato\", con Meryl Streep, Alec Baldwin e Steve Martin."}
{"id": "1057257", "revid": "8058748", "url": "https://it.wikipedia.org/wiki?curid=1057257", "title": "Organetto di Barberia", "text": ""}
{"id": "1057266", "revid": "77358", "url": "https://it.wikipedia.org/wiki?curid=1057266", "title": "Pasqua di Resurrezione", "text": ""}
{"id": "1057282", "revid": "79968", "url": "https://it.wikipedia.org/wiki?curid=1057282", "title": "Pace di Tolentino", "text": ""}
{"id": "1057285", "revid": "1005847", "url": "https://it.wikipedia.org/wiki?curid=1057285", "title": "Henry Clay", "text": "Rappresent\u00f2 il Kentucky sia alla Camera dei rappresentanti che al Senato. Noto per la sua abilit\u00e0 a spingere gli interlocutori verso un accordo, fu fondatore e leader del Partito Whig e un forte sostenitore di programmi (denominati \"sistema americano\") per modernizzare l'economia, attraverso l'introduzione di tariffe per proteggere le industrie, la creazione di una banca nazionale e l'intervento del governo federale per promuovere la costruzione di canali, ferrovie e porti.\nPresidente della Camera, fu capo dei \"falchi\" che spinsero il Congresso alla Guerra del 1812 contro la Gran Bretagna. Fu Segretario di Stato tra il 1825 e il 1829, sotto la Presidenza di John Quincy Adams.\nNonostante il fallimento dei suoi numerosi tentativi di essere eletto presidente, Clay spesso defin\u00ec l'agenda politica del paese al tempo del Secondo sistema dei partiti. Ebbe un notevole successo nel condurre in porto compromessi sul tema della schiavit\u00f9, soprattutto nel 1820 e nel 1850. Fece parte del cosiddetto \"Grande Triumvirato\" assieme a Daniel Webster e a John C. Calhoun. Nel 1957 un comitato senatoriale presieduto da John F. Kennedy inser\u00ec Clay tra i cinque pi\u00f9 grandi senatori della storia statunitense.\nGiovent\u00f9.\nClay nacque il 12 aprile 1777 nella fattoria di famiglia in Virginia. Era il settimo di nove figli. Il padre John mor\u00ec tre anni dopo, lasciando la moglie Elizabeth Hudson Clay nella difficile situazione di crescere i figli. Elizabeth si rispos\u00f2 presto con il capitano Henry Watkins, che si dimostrer\u00e0 un padre adottivo affettuoso con Clay.\nIl giovane ricevette un'educazione elementare da un maestro privato inglese, prima di essere assunto come commesso in un negozio di Richmond. In seguito trov\u00f2 lavoro presso il Cancelliere della Virginia, dove dimostr\u00f2 un'innata abilit\u00e0 a comprendere e risolvere le questioni giuridiche. Il cancelliere Theodore Wythe divenne suo amico e, nonostante Clay fosse un semplice impiegato, gli procur\u00f2 un posto presso il Procuratore generale della Virginia. L\u00ec Clay svolse la pratica legale e nel 1797 divenne avvocato.\nSi mise dunque alla ricerca di un luogo in cui potesse esercitare la sua professione e, nel novembre di quello stesso anno, si trasfer\u00ec a Lexington, nel Kentucky. Ben presto si afferm\u00f2, grazie alle capacit\u00e0 legali e all'abilit\u00e0 oratoria.\nPresidente della Camera.\nNel 1812, Clay venne eletto alla Camera dei rappresentanti e, poich\u00e9 le sue doti di leadership erano gi\u00e0 note, fu eletto \"speaker\" (presidente della Camera). Nel corso dei successivi quattordici anni, sarebbe stato rieletto alla Camera e alla sua presidenza per cinque volte.\nPrima di Clay, la carica di \"speaker\" era stata collegata pi\u00f9 che altro a funzioni di mediazione e di sorveglianza nel rispetto delle norme regolamentari. Lui trasform\u00f2 la presidenza in una posizione di potere seconda solo a quella del presidente. Come leader al Congresso del Partito Democratico-Repubblicano Clay prese a controllare gli ordini del giorno. Era un \"War Hawk\", la fazione dei \"falchi\" che spingevano alla guerra contro l'Impero britannico. Nomin\u00f2 immediatamente membri della fazione dei \"falchi\" (di cui era il capo) alla guida di tutte le commissioni pi\u00f9 importanti, cosa che gli procur\u00f2 un effettivo controllo sui lavori parlamentari. La sua presidenza fece la storia del Congresso e la sua tattica politica lo aiut\u00f2 sia a portare avanti le cause politiche che gli stavano a cuore, che a raggiungere i traguardi che gli poneva la sua ambizione.\nDopo la Guerra del 1812, fu tra i negoziatori e i firmatari del Trattato di Gand (siglato il 24 dicembre 1814), che stabil\u00ec la pace con il Regno Unito. Nel 1815, mentre si trovava ancora in Europa, collabor\u00f2 ai negoziati per un trattato commerciale con lo stesso Regno Unito.\nClay, credendo che i neri liberi non potessero mai amalgamarsi con i bianchi, a causa di un \"invincibile pregiudizio dovuto al colore della loro pelle\", cerc\u00f2 di risolvere i problemi della loro integrazione appoggiando la American Colonization Society, un'associazione che promuoveva il ritorno degli schiavi liberati in Africa. Il 21 dicembre 1816, Clay presiedette un incontro della Societ\u00e0 al Davis Hotel di Washington. Alla riunione presero parte Robert Finley, James Monroe, Bushrod Washington, Andrew Jackson, Francis Scott Key e Daniel Webster.\nIl sistema americano.\nDopo la guerra del 1812, Clay e John C. Calhoun si adoperarono per far approvare la Tariffa doganale del 1816, includendola in un piano economico nazionale che lo stesso Clay defin\u00ec \"Sistema americano\". Il Sistema aveva le sue radici nel programma che Alexander Hamilton aveva seguito come ministro del Tesoro nei primi anni dell'indipendenza. Clay voleva che il settore manifatturiero statunitense, ancora agli inizi e concentrato sulla costa atlantica potesse competere con le industrie della Gran Bretagna. Quando la fine della guerra aveva riaperto il mercato americano a queste ultime, infatti, le importazioni dei loro prodotti avevano immediatamente invaso i porti degli Stati Uniti, mettendo in crisi gli operatori locali. L'aumento della tariffa doganale proposto da Clay, quindi, non era tanto diretto ad incrementare le entrate tributarie, quanto a stimolare la produzione attraverso il protezionismo.\nPer far s\u00ec che gli stati occidentali appoggiassero la nuova tariffa (osteggiata dai piantatori di cotone del Sud e dagli armatori del New England, che temevano una contrazione dei traffici transatlantici), Clay e Calhoun si impegnarono per il finanziamento federale ai miglioramenti infrastrutturali, soprattutto riguardo alle strade e ai canali. I fondi per questi progetti sarebbero giunti dalla tariffa e dalla vendita di terre pubbliche, il cui prezzo avrebbe dovuto essere tenuto alto per generare maggiori introiti.\nVenne anche creata una banca nazionale, per stabilizzare il corso della moneta e consentire la nascita di un sistema finanziario nazionale. Calhoun fece approvare una legge che destinava alla costruzione di strade e canali anche il milione e mezzo di dollari che la Banca avrebbe pagato per ottenere la concessione, ma il presidente James Madison pose il veto e, in seguito, l'impulso federale agli interventi infrastrutturali venne limitato a poche strade di rilevanza nazionale, lasciando agli stati e ai privati l'onere di sviluppare le strade locali e il sistema dei canali.\nIl sistema americano fu inizialmente sostenuto sia dal Nord che dal Sud. Con la Tariffa del 1828 il Sud cambi\u00f2 idea. Nei decenni seguenti, la questione doganale fu uno dei molti fattori di divisione tra Nord e Sud (e anche, sotto altri aspetti, tra Est e Ovest) che avrebbero portato alla Guerra Civile.\nIl Compromesso del Missouri.\nNel quadro dei rapporti sempre pi\u00f9 tesi tra Nord e Sud, durante il 1820 si accese una grave disputa sull'estensione della schiavit\u00f9 nel Territorio del Missouri, che si apprestava a diventare Stato. Il Territorio era abitato in prevalenza da coloni originari del Sud e la Costituzione proposta per il nuovo stato riconosceva la schiavit\u00f9. Ci\u00f2 avrebbe dato agli stati schiavisti la maggioranza in Senato, mentre nella Camera dei rappresentanti il rapporto di forze era ormai sbilanciato a favore degli stati \"liberi\", che avevano una popolazione maggiore e in pi\u00f9 rapida crescita.\nClay aiut\u00f2 a risolvere la contesa facendo approvare il \"Compromesso del Missouri\". Il Maine, fino ad allora parte del Massachusetts, divenne uno stato a s\u00e9. Poich\u00e9 il Maine era \"libero\", il Missouri pot\u00e9 essere ammesso come stato schiavista, mantenendo il bilanciamento in Senato (11 stati schiavisti e 11 liberi). A Nord del parallelo a 36\u00b030' (la frontiera settentrionale dell'Arkansas) la schiavit\u00f9 venne proibita, tranne che nel Missouri.\nSegretario di Stato.\nAlle elezioni presidenziali del 1824 il Partito Democratico-Repubblicano (che dal 1820 era rimasto l'unico partito su base nazionale) non era riuscito a presentare un unico candidato. Clay venne candidato dalla legislatura del suo stato, ma non ebbe troppa fortuna: con appena 37 voti elettorali, risult\u00f2 ultimo dei quattro candidati, tutti democratico repubblicani. I risultati delle urne non erano per\u00f2 definitivi, in quanto nessun candidato aveva ottenuto la maggioranza del collegio elettorale. La scelta del Presidente ricadde cos\u00ec sulla Camera, di cui Clay era \"speaker\".\nL'alternativa era tra John Quincy Adams e Andrew Jackson. Sebbene Jackson, popolare eroe di guerra, avesse ottenuto sia la maggioranza relativa dei voti espressi nel Paese che il numero pi\u00f9 alto di grandi elettori, la scelta cadde su Adams, figlio del secondo presidente. L'appoggio di Clay fu determinante nella scelta e Adams lo nomin\u00f2 Segretario di Stato. I sostenitori di Jackson chiamarono quanto era accaduto \"the corrupt bargain\", a significare che il voto popolare era stato tradito dall'accordo tra il nuovo presidente e Clay.\nLa fazione Jacksoniana inizi\u00f2 cos\u00ec ad organizzare una struttura nazionale che consentisse la rivincita alle presidenziali del 1828, struttura da cui sarebbe nato l'odierno Partito Democratico (la denominazione \"Democratici\" verr\u00e0 usata dal 1834, in precedenza il gruppo politico Jacksoniano era noto come Repubblicani Democratici). Clay ed Adams contrapposero una loro organizzazione, denominata dei Repubblicani Nazionali che, unita ad altri gruppi politici minori, avrebbe formato, a partire dal 1832, il Partito Whig.\nAndrew Jackson si coalizz\u00f2 con Martin Van Buren e, nel 1828, riusc\u00ec finalmente a diventare presidente.\nLa crisi abrogazionista.\nIl \"Tariff Act\" del 1828 aveva aumentato considerevolmente le tariffe doganali, nel tentativo di proteggere le industrie nate grazie al protezionismo. La norma, che estendeva la protezione anche ad alcuni prodotti agricoli come la lana e la canapa, incontr\u00f2 aspre resistenze al Sud, soprattutto da parte della Carolina del Sud, la cui maggiore produzione agricola, il cotone, stava affrontando un momento di crisi. Per difendere gli interessi di quello Stato, Calhoun elabor\u00f2 la cosiddetta teoria abrogazionista, secondo la quale uno Stato aveva il potere, attraverso una Convenzione, di abrogare una legge federale ritenuta incostituzionale.\nNel 1832, di fronte a un'ulteriore riforma tariffaria, il South Carolina intraprese la strada dell'abrogazione. Una convenzione appositamente eletta dichiar\u00f2 l'incostituzionalit\u00e0 delle tariffe emanate in quell'anno e nel 1828, proib\u00ec l'esazione dei tributi federali nello stato e minacci\u00f2 la secessione nel caso il governo centrale avesse cercato di imporre l'applicazione delle tariffe con la forza. Come risposta il presidente Jackson minacci\u00f2 di invadere il South Carolina e di impiccare qualsiasi uomo che si fosse rifiutato di obbedire alla legge.\nClay, che nel 1831 era stato eletto nuovamente al Senato in rappresentanza del Kentucky, agevol\u00f2 la risoluzione della crisi, impostando un accordo che avrebbe gradualmente abbassato le tariffe. Il compromesso riusc\u00ec a riaffermare la supremazia del governo federale su quello degli Stati e ad evitare uno scontro che poteva avere gravi conseguenze, ma i suoi caratteri ambigui (in fondo, il Governo federale aveva mutato la sua politica a causa delle proteste di un solo stato) contribuirono ad aggravare la crescente contrapposizione tra il Nord e il Sud del paese sui temi dell'economia e della schiavit\u00f9.\nCandidature alla presidenza.\nClay era ormai uno dei principali leader nazionali del Partito Whig. Il suo programma politico era sempre incentrato sull'unificazione economica del territorio e sullo sviluppo industriale secondo i canoni del sistema americano. Si candid\u00f2 alla Presidenza per ben cinque volte, ma non venne mai eletto.\nSi \u00e8 gi\u00e0 menzionata la campagna presidenziale del 1824, in cui Clay fu candidato assieme John Quincy Adams, Andrew Jackson e William H. Crawford (tutti e quattro per il Partito Democratico - Repubblicano), arrivando ultimo.\nAlle elezioni presidenziali negli Stati Uniti d'America del 1832 Clay venne candidato alla Presidenza per i Repubblicani nazionali, contrapponendosi al presidente uscente, il democratico Jackson. Tema principale della campagna fu quello della Seconda banca degli Stati Uniti. Jackson ottenne un'ampia vittoria (il 54,2% del voto popolare contro il 37,4% di Clay).\nNel corso della campagna elettorale per le elezioni presidenziali negli Stati Uniti d'America del 1840 Clay tent\u00f2 di ottenere la nomination dei Whig, ma la convenzione nazionale del partito gli prefer\u00ec l'eroe di guerra William Henry Harrison, a cui erano attribuite maggiori possibilit\u00e0 di vittoria. Harrison in effetti vinse le elezioni, ma durante la cerimonia d'insediamento venne colpito da una grave polmonite, che ne caus\u00f2 la morte poco pi\u00f9 di un mese dopo. Per alcuni, se i Whigs fossero stati maggiormente consci della debolezza del presidente Martin Van Buren, avrebbero probabilmente nominato Clay.\nAlle elezioni presidenziali negli Stati Uniti d'America del 1844, Clay venne candidato dai Whigs contro il democratico James K. Polk. Polk impost\u00f2 una campagna elettorale aggressiva, in cui proponeva di annettere il Texas e tutto l'Oregon fino al parallelo 54\u00b040', includendo territori controllati dall'Impero britannico (da cui lo slogan \"Fifty-four forty or Fight\"). Clay era contrario all'annessione del Texas, che secondo lui avrebbe spinto il Messico alla guerra e avrebbe rafforzato le posizioni degli stati schiavisti.\nL'opinione pubblica preferiva le posizioni di Polk, soprattutto negli stati meridionali. Nonostante ci\u00f2, il risultato elettorale fu in bilico fino all'ultimo. A risolvere la partita furono i 36 grandi elettori dello stato di New York, che andarono a Polk grazie ad un'esigua maggioranza di 5.000 voti. Il candidato dell'antischiavista Liberty Party, James G. Birney, che conquist\u00f2 circa 15.000 consensi nello stato di New York, con ogni probabilit\u00e0 aveva sottratto voti soprattutto a Clay.\nDopo la vittoria di Polk, il presidente uscente John Tyler dichiar\u00f2 che la maggioranza degli elettori si era espressa nel senso di annettere il Texas. Poich\u00e9 quest'ultimo era uno stato sovrano, sarebbe stato necessario che il Senato approvasse il trattato d'annessione con una maggioranza dei 2/3. Dal momento che tale quorum non sarebbe stato ottenuto, Tyler sollecit\u00f2 il Congresso a procedere con una semplice risoluzione delle due Camere, che venne approvata a maggioranza semplice. I timori di Clay riguardo ad una guerra col Messico si rivelarono comunque fondati, in quanto l'annessione del Texas port\u00f2 alla Guerra messicano-statunitense (1846 - 1848).\nInfine, nel corso delle elezioni presidenziali negli Stati Uniti d'America del 1848 Zachary Taylor, un eroe della guerra contro il Messico, conquist\u00f2 la candidatura dei Whig, frustrando ancora una volta i tentativi Clay di diventare presidente.\nNel complesso si pu\u00f2 affermare che nel 1824 e nel 1832 Clay perse con larghi margini a causa della mancanza di una coalizione nazionale riunita a suo sostegno e per la maggiore organizzazione politica dei Democratici Jacksoniani. Nel 1844 i Whigs avevano costruito un'organizzazione di consenso simile a quella dei Democratici, ma Clay stesso non riusc\u00ec a sintonizzarsi con gli umori dell'elettorato, soprattutto a causa della scarsa popolarit\u00e0 al Sud delle sue idee su schiavit\u00f9 e Sistema Americano. Quando lo ammonirono a non prendere posizioni troppo nette contro la schiavit\u00f9 e a non sostenere in maniera cos\u00ec forte il Sistema Americano, si dice abbia affermato: \"Preferisco avere ragione che essere Presidente!\".\nIl Compromesso del 1850.\nNel 1848, dopo aver perso la nomination del partito Whig Party a favore di Zachary Taylor, Clay si ritir\u00f2 nella sua tenuta di Ashland, nel Kentucky. Nel 1849 venne nuovamente eletto al Senato, sempre per il Kentucky. Durante questo nuovo mandato, come Clay aveva predetto, si era riaccesa la contrapposizione sulla schiavit\u00f9 tra gli stati del Nord e quelli del Sud. La materia del contendere era sempre l'ammissione o l'esclusione della schiavit\u00f9 in nuovi territori, in questo caso quelli appena conquistati al Messico. Ancora una volta, Clay aiut\u00f2 a raggiungere un accordo, che gli storici hanno definito Compromesso del 1850.\nIn esso si ammetteva la schiavit\u00f9 nei territori del Nuovo Messico e dello Utah, ammettendo nel contempo la California come stato libero. Il patto includeva una nuova legge sugli schiavi fuggitivi e bandiva il commercio di schiavi (ma non la schiavit\u00f9 in s\u00e9 stessa) nel Distretto di Columbia. Grazie a questo compromesso, la guerra civile venne evitata per altri undici anni.\nGli ultimi anni.\nClay continu\u00f2 a sedere in Senato fino al 29 giugno 1852, quando mor\u00ec a Washington, all'et\u00e0 di 75 anni. Per la prima volta, una camera ardente venne allestita in Campidoglio. \u00c8 sepolto a Lexington, nel Kentucky. Sulla sua tomba \u00e8 scritto: \"Non conosco Nord, n\u00e9 Sud, n\u00e9 Est, n\u00e9 Ovest\"."}
{"id": "1057286", "revid": "1610933", "url": "https://it.wikipedia.org/wiki?curid=1057286", "title": "Fagiano comune", "text": ""}
{"id": "1057311", "revid": "36426", "url": "https://it.wikipedia.org/wiki?curid=1057311", "title": "Federazione calcistica dell'Irlanda del Nord", "text": "La Irish Football Association, in sigla IFA, \u00e8 l'organismo di governo del calcio nordirlandese, e una delle quattro \"Home Nations\", le federazioni storiche del calcio britannico e mondiale; insieme alle federazioni inglese, gallese e scozzese codific\u00f2 nel 1882 le regole del gioco del calcio e costitu\u00ec l'IFAB, l'organismo deputato alla custodia e alla modifica di dette regole. \u00c8 in capo all'IFA anche la gestione delle selezioni nazionali che rappresentano l'Irlanda del Nord nei tornei internazionali.\nNonostante il nome, alla lettera, significhi \"Federazione calcistica irlandese\", essa non va confusa con la FAI (\"Football Association of Ireland\") che \u00e8 altres\u00ec la federazione calcistica della Repubblica d\u2019Irlanda. La ragione del nome \u00e8 storica: l'IFA nacque nel 1880, quarta federazione del Regno Unito in ordine di tempo a costituirsi (e anche quarta federazione calcistica pi\u00f9 antica del mondo, dopo le sue tre consorelle britanniche), quando l'isola d\u2019Irlanda nel suo insieme era parte del Regno Unito. Nel 1921, con la nascita della Repubblica d'Irlanda, sei contee su nove dell'Ulster rimasero alla corona britannica formando la nazione dell'Irlanda del Nord. La federazione calcistica mantenne la sigla, aggiungendo solo sul suo \"crest\" ufficiale la dizione \"Northern Ireland\".\nLa federazione (all'epoca ancora rappresentante tutta l'Irlanda) ader\u00ec alla FIFA nel 1906 per poi uscirne, insieme alle altre \"Home Nations\" britanniche, nel 1928 per divergenze sul trattamento dei calciatori riguardo al loro status di professionisti o, alternativamente, di dilettanti. Sempre insieme alle altre tre federazioni del Regno Unito rientr\u00f2 nel massimo organismo calcistico mondiale nel 1946 e prese parte per la prima volta a un incontro valevole per il mondiale del 1950, nel corso del torneo Interbritannico, la cui edizione di quell'anno fu riconosciuta dalla FIFA come girone di qualificazione per il in Brasile.\nLa sede della federazione \u00e8 a Belfast, e l'attuale presidente \u00e8 Jim Boyce. Il responsabile delle squadre nazionali maschili \u00e8 Lawrie Sanchez, di quelle femminili \u00e8 Alfie Wylie.\nQuale vincitrice dell'ultima edizione del torneo Interbritannico del 1984, la federazione dell'Irlanda del Nord \u00e8 tuttora detentrice del relativo trofeo.\nLa sezione femminile dell'IFA \u00e8 la NIWFA (\"Northern Ireland Women's Football Association\"), cui \u00e8 demandata l'organizzazione della Coppa e del campionato, nonch\u00e9 la gestione della nazionale femminile dell'Irlanda del Nord.\nStoria e divergenze con la federazione irlandese.\nSul modello delle altre tre federazioni britanniche, diversi club calcistici dell'area di Belfast si riunirono nel novembre 1880 per costituire un'associazione che governasse l'attivit\u00e0 in Irlanda. L'incontro si tenne per iniziativa del Cliftonville, uno di tali club. Non essendovi ancora un regolamento unico del gioco, i club convennero di adottare le regole stabilite dalla SFA. Il 18 novembre essi diedero cos\u00ec vita alla Irish Football Association che, come detto, nel 1882 prese parte alla formalizzazione di regole comuni del gioco del calcio.\nIl primo atto ufficiale preso dalla neonata federazione fu quello di istituire una competizione sul modello delle coppe d'Inghilterra e di Scozia: nacque cos\u00ec la \"Irish Cup\", o \"Coppa d'Irlanda\". Nel 1882 la nazionale gioc\u00f2 la sua prima partita, contro l': la sconfitta per 0-13 che ne segu\u00ec costituisce tuttora il record negativo per i nordirlandesi e positivo per gli inglesi.\nNel 1921, subito dopo la separazione dello Stato Libero d'Irlanda (poi Repubblica d'Irlanda) dal Regno Unito, nacque la FAI (che dal 1923 al 1926 assunse il nome di FAIFS (\"Football Association of the Irish Free State\")), istituita al fine di governare l'attivit\u00e0 calcistica nel neonato stato.\nNacque una disputa tra i sostenitori della FAI, che volevano che il calcio fosse governato da una federazione domiciliata nella capitale Dublino, e quelli dell'IFA, che vedevano la giusta sede della federazione nel luogo dove il calcio era arrivato in Irlanda e prevalentemente praticato (Ulster e area di Belfast). Si arriv\u00f2 al punto che entrambe le federazioni pretesero di voler rappresentare tutta l'Irlanda, entrambe si presentarono all'esterno come \u00abIrlanda\u00bb e convocarono giocatori dalle opposte leghe (nel frattempo gi\u00e0 separate). L'intervento della FIFA risolse il problema con una soluzione diplomatica \"di fatto\": alla FAI venne delegato il compito di governare l'attivit\u00e0 delle 26 contee del nuovo stato, all'IFA quello delle 6 contee dell'Ulster rimaste sotto la sovranit\u00e0 del Regno Unito. Dopo il ritorno delle federazioni britanniche nella FIFA nel 1946, si giunse a una soluzione ufficiale nel 1950: l'IFA riconobbe formalmente la propria giurisdizione solo sull'Irlanda del Nord, e in cambio le fu riconosciuto il titolo sportivo di tutte le competizioni nazionali e internazionali svoltesi in Irlanda nei settant'anni precedenti, mantenendo quindi la continuit\u00e0 formale con la federazione nata nel 1880. Alla FAI venne altres\u00ec riconosciuto in via ufficiale il ruolo di organismo di governo del calcio della Repubblica d'Irlanda.\nOggi i contrasti sono superati, ed \u00e8 stata concreta la possibilit\u00e0 che entrambe le federazioni dell'isola potessero ospitare congiuntamente il campionato europeo U-21 del 2011. L'allora direttore generale della UEFA, lo svedese Lars-Christer Olsson, in una conferenza stampa del settembre 2006 in cui dichiarava Dublino possibile sede della finale di Coppa UEFA del 2010 se i lavori di ristrutturazione dello stadio termineranno in tempo, ha altres\u00ec aggiunto che l'organismo di governo calcistico continentale prefigura una gestione congiunta FAI e IFA del successivo campionato U-21.\nL'ipotesi \u00e8 stata giudicata favorevolmente anche da parte irlandese nel gennaio 2007, stando alle dichiarazioni del ministro degli esteri di Dublino Dermot Ahern, il quale ha anche dichiarato che vorrebbe addirittura vedere una squadra unica irlandese in occasione di tale torneo."}
{"id": "1057328", "revid": "2091899", "url": "https://it.wikipedia.org/wiki?curid=1057328", "title": "Nina Wang", "text": "Kung Yu Sum si trasfer\u00ec ad Hong Kong giovanissima con la famiglia ed ancora bambina si leg\u00f2 al magnate dell'industria chimica Teddy Wang, con cui si fidanz\u00f2 nel 1948 e si spos\u00f2 nel 1955: Wang eredit\u00f2 presto dal padre la sua industria chimica e divenne ben presto una delle persone pi\u00f9 ricche dell'intero continente asiatico.\nNina Wang amava indossare vestiti tradizionali cinesi ed anche dopo che comp\u00ec cinquant'anni continu\u00f2 a portare le treccine, meritandosi il soprannome di \"Little Sweet Sweet\" (\"Siu Tim Tim\" o \"\u5c0f\u751c\u751c\" in cantonese) che stava ad indicare proprio il suo ingenuo candore e la sua lontananza dal losco mondo degli affari. Tuttavia il marito inizi\u00f2 a subire minacce e ricatti ed il 10 aprile del 1990 venne rapito da un'anonima banda di assalitori.\nLa Wang fece di tutto per liberarlo, giungendo anche a pagare un riscatto di 60 milioni di dollari, ma del marito non vi fu pi\u00f9 traccia e nel 1999 venne dichiarato ufficialmente morto. Ne nacque una disputa riguardo all'eredit\u00e0 tra lei ed il suocero novantaseienne, con quest'ultimo che nel 2005 perse la causa.\nNina Wang eredit\u00f2 cos\u00ec la \"Chinachem\", l'impresa pi\u00f9 importante di Hong Kong che poteva vantare 200 grattacieli e 400 filiali in tutto il mondo. Poco prima di morire possedeva un conto in banca di 4,2 miliardi di dollari ed era la 35\u00aa persona pi\u00f9 ricca d'Asia (ma anche la donna pi\u00f9 facoltosa) e la 154\u00aa persona pi\u00f9 ricca del mondo, almeno secondo le statistiche della rivista \"Forbes\".\nNonostante fosse in possesso di un patrimonio elevatissimo, il suo stile di vita fu sempre frugale e per vivere le bastavano 300 euro al mese. Molto probabilmente negli ultimi anni di vita fu colpita da un cancro.\nDa tempo aveva deciso di non farsi cremare, in quanto la Wang, cos\u00ec come il consorte, era cattolica."}
{"id": "1057332", "revid": "78273", "url": "https://it.wikipedia.org/wiki?curid=1057332", "title": "Nicolas Jean Hugon de Bassville", "text": ""}
{"id": "1057335", "revid": "1005847", "url": "https://it.wikipedia.org/wiki?curid=1057335", "title": "Daniel Webster (politico 1782)", "text": "Avvocato, Webster divenne importante con la difesa degli interessi degli armatori del New England. Le sue opinioni politiche a favore di un forte governo nazionale e l'efficacia con cui riusciva ad esporle portarono Webster a divenire uno dei leader pi\u00f9 influenti del Partito Whig.\nDopo una lunga pratica come avvocato presso la Corte suprema, dove contribu\u00ec a stabilire molti precedenti costituzionali favorevoli all'autorit\u00e0 federale contro gli Stati, fu eletto senatore nel 1827 e mantenne la carica fino al 1850. La sua abilit\u00e0 come senatore era cos\u00ec riconosciuta che egli fu il terzo componente (del Nord) di quello che divenne noto come il \"Grande Triumvirato\" con i colleghi Henry Clay (dell'Ovest) e John C. Calhoun (del Sud).\nInsieme a Clay si spese a favore dell'Unione e cerc\u00f2 compromessi che evitassero la secessione e la guerra civile. Divenuto segretario di Stato nel 1841 durante la presidenza di John Tyler negozi\u00f2 il trattato Webster-Ashburton (1842) il quale fiss\u00f2 definitivamente i confini orientali tra Stati Uniti e Canada. Si dimise dalla carica nel 1843, dopo la rottura definitiva di Tyler con il Partito Whig. \nRiassunse la carica di segretario di Stato nel 1850 nel corso della presidenza di Millard Fillmore, contribuendo al \"compromesso del 1850\". Mantenne la carica fino alla morte, nel 1852.\nWebster cerc\u00f2 la candidatura dei Whig in tre diverse elezioni presidenziali, sempre invano."}
{"id": "1057336", "revid": "92723", "url": "https://it.wikipedia.org/wiki?curid=1057336", "title": "Hugo Basseville", "text": ""}
{"id": "1057618", "revid": "2225", "url": "https://it.wikipedia.org/wiki?curid=1057618", "title": "Famigliulo Corigliano", "text": ""}
{"id": "1057755", "revid": "474175", "url": "https://it.wikipedia.org/wiki?curid=1057755", "title": "Pacto Federal", "text": "Il Pacto Federal (patto federale) fu un trattato sottoscritto nella citt\u00e0 argentina di Santa Fe il 4 gennaio del 1831 dalle province argentine di Buenos Aires, Entre R\u00edos e Santa Fe, con la quale si costituiva una alleanza offensiva per fare fronte alla recentemente formata Liga Unitaria.\nSuccessivamente si incorporarono al patto altre province, tra il 1831 e il 1832.\nDiscussioni previe.\nLa prima riunione tra le province di Santa Fe, Entre R\u00edos, Corrientes e Buenos Aires, con lo scopo di formare un'alleanza, si realizz\u00f2 a Santa Fe il 20 luglio 1830.\nParteciparono i deputati Domingo Cullen per Santa Fe, Diego Miranda per Entre R\u00edos, Pedro Ferr\u00e9 per Corrientes e Jos\u00e9 Mar\u00eda Roxas y Patr\u00f3n per Buenos Aires.\nBozze di trattato.\nSi decise ad affidare a Roxas e a Ferr\u00e9 la redazione di una bozza di trattato.\nIl deputato correntino propose tre punti chiave:\nRoxas y Patr\u00f3n si oppose a queste idee, dicendo di non possedere le facolt\u00e0 per trattare tali questioni, perci\u00f2 il 24 luglio il deputato di Buenos Aires present\u00f2 la sua bozza.\nIn un memorandum esplicativo segnalava che era sicuro che gli abitanti delle altre province dovessero pagare, alla dogana della Citt\u00e0 autonoma di Buenos Aires, il prezzo di ci\u00f2 che consumavano oltre ai diritti di esportazione dei prodotti.\nAggiungeva per\u00f2 che Buenos Aires avrebbe coperto il debito nazionale, vegliato per la sicurezza delle coste e del fiume, avrebbe mantenuto agenti e consoli nei paesi esteri, tenuto le relazioni esterne e avrebbe risposto per i danni causati dai corsari della repubblica.\nFerr\u00e9 rispose con un altro memorandum dove criticava la libera importazione dei prodotti che il paese produceva e la esclusivit\u00e0 del porto di Buenos Aires, base del commercio di quell'epoca.\nProponeva la abilitazione di altri posti, tra cui quello di Santa Fe, la proibizione delle importazioni di alcuni prodotti e che gli ingressi della dogana beneficiassero tutte le province.\nNel suo progetto Ferr\u00e9 proponeva che la commissione dei deputati di tutte le province avesse a carico i compiti di mantenere la pace e dichiarare guerra, organizzare gli eserciti, decidere l'utilizzo dei fondi per sostenere a questi ultimi e invitare tutte le province a un congresso generale che redigesse ed emanasse una costituzione.\nFino a quel momento, la commissione si sarebbe occupata del commercio esterno, avrebbe regolato la navigazione dei fiumi Paran\u00e1 e Uruguay e avrebbe promosso lo sviluppo industriale.\nRoxas y Patr\u00f3n rimase inflessibile e Ferr\u00e9 opt\u00f2 per ritirarsi dalle negoziazioni.\nLa firma.\nRosas invi\u00f2 istruzioni a Roxas y Patr\u00f3n perch\u00e9 accettasse una commissione composta da un deputato per ognuna delle province litorali. Il governatore santafesino Estanislao L\u00f3pez comunic\u00f2 ai suoi colleghi di Entre R\u00edos e Corrientes che nominassero i suoi rappresentanti per continuare con i lavori.\nAlla fine i rappresentanti di Buenos Aires, Santa Fe e Entre R\u00edos riuscirono a trovare un accordo e firmarono, il 4 gennaio 1831 il Pacto Federal. Corrientes ader\u00ec al trattato pi\u00f9 tardi, incorporando il suo deputati il 19 agosto del 1831 alla commissione rappresentativa dei governi delle province litorali creata dal patto e stabilitasi nella citt\u00e0 di Santa Fe.\nRipercussioni del patto.\nLa firma del patto provoc\u00f2 certe ripercussioni sulle province e si stabilirono alcuni obiettivi da compiere, ovvero:\nAdesioni posteriori.\nDurante lo stesso anno 1831 e durante il 1832 si produssero le adesioni di altre province argentine.\nIl Patto come Costituzione.\nA sua volta, il Pacto Federal serv\u00ec in pratica come Costituzione dell'Argentina fino alla firma della Costituzione argentina del 1853.\nSebbene fosse stata pianificata la formazione di un Congresso Costituente, la iniziativa si protrasse per il veto di Juan Manuel de Rosas, uomo forte del patto, governatore di Buenos Aires e rappresentante della allora Confederaci\u00f3n Argentina.\nIl Congresso Generale Costituente non si convoc\u00f2 fino al suo decadimento, avvenuto nel 1852 per mano dell'Ej\u00e9rcito Grande di Justo Jos\u00e9 de Urquiza.\nSolo allora venne riaffermata la forma di governo \"repubblicana, rappresentativa e federale\"."}
{"id": "1057760", "revid": "60395", "url": "https://it.wikipedia.org/wiki?curid=1057760", "title": "Tricholoma tigrinum", "text": ""}
{"id": "1057775", "revid": "112356585", "url": "https://it.wikipedia.org/wiki?curid=1057775", "title": "Santa Margherita di Atri", "text": "Santa Margherita di Atri \u00e8 una piccola frazione del comune di Atri in provincia di Teramo, situata in campagna e distante circa 11 chilometri dal mare Adriatico.\nTra tutte le frazioni di Atri \u00e8 la seconda pi\u00f9 piccola dopo San Giacomo di Atri con circa 400 abitanti.\nGeografia fisica.\nI centri vicini sono Fontanelle di Atri e San Giacomo di Atri. Il paese vanta inoltre piccole contrade, tra le quali Conicella, Falsacappa e la Contrada Bertolone.\nLa piccola frazione comprende solamente 5 vie: via Santa Margherita, via Cavoni, via Logge, via Niccol\u00f2 degli Arcioni e via Melegnano. Quest'ultima \u00e8 la via principale che indica anche il vecchio nome del paese, prima di assumere quello attuale del patrono protettore.\nManifestazioni.\nIn estate vengono organizzate due feste importanti nel paese:\nSi svolge inoltre una rassegna di teatro dialettale, con Premio melegnano, e varie manifestazioni sportive.\nSociet\u00e0.\nIstituzioni, enti e associazioni.\nIl paese dispone di tre associazioni rappresentanti il paese:"}
{"id": "1057780", "revid": "75435", "url": "https://it.wikipedia.org/wiki?curid=1057780", "title": "Libri storici", "text": ""}
{"id": "1057781", "revid": "75435", "url": "https://it.wikipedia.org/wiki?curid=1057781", "title": "Cronache I", "text": ""}
{"id": "1057783", "revid": "75435", "url": "https://it.wikipedia.org/wiki?curid=1057783", "title": "Cronache II", "text": ""}
{"id": "1057792", "revid": "1818647", "url": "https://it.wikipedia.org/wiki?curid=1057792", "title": "Franciszek Macharski", "text": "Biografia.\nDurante la Seconda guerra mondiale, nel periodo dell'occupazione nazista della Polonia, era un semplice operaio. Dopo la liberazione nel 1945 entr\u00f2 nel pi\u00f9 grande seminario della citt\u00e0 di Cracovia.\nConclusi gli studi in teologia all'Universit\u00e0 Jagellonica venne ordinato sacerdote il 2 aprile 1950 dall'allora arcivescovo di Cracovia Adam Stefan Sapieha.\nAttivit\u00e0.\nPer circa sei anni il giovane pastore serv\u00ec nella piccola parrocchia di Kozy, nei pressi di Bielsko-Bia\u0142a. Nel 1956 Macharski si trasfer\u00ec in Svizzera nella citt\u00e0 di Friburgo, per proseguire i suoi studi teologici alla locale universit\u00e0 cattolica dove nel 1960 ricevette un dottorato in teologia pastorale.\nRientrato a Cracovia, fu nominato direttore spirituale del seminario cittadino, uno dei pi\u00f9 importanti e dei pi\u00f9 frequentati di tutta la Polonia, del quale venne nominato rettore dieci anni pi\u00f9 tardi, e si dedic\u00f2 all'insegnamento di teologia pastorale alla \"Facolt\u00e0 Pontificia di Cracovia\".\nNel 1977 venne nominato canonico del capitolo della cattedrale di Wawel dall'allora arcivescovo di Cracovia, il cardinale Karol Wojty\u0142a, che accompagn\u00f2 in diverse visite pastorali per il mondo.\nIl 29 dicembre 1978 Karol Wojty\u0142a, divenuto papa pochi mesi prima con il nome di Giovanni Paolo II, lo scelse come suo successore sul seggio di Santo Stanislao. Fu lo stesso papa ad ordinarlo vescovo a Roma il 6 gennaio 1979.\nFu creato cardinale del titolo di San Giovanni a Porta Latina nel concistoro del 30 giugno 1979.\nPartecip\u00f2 al conclave del 2005 nel quale fu eletto papa Benedetto XVI.\nIl 3 giugno 2005 papa Benedetto XVI accett\u00f2 le dimissioni di Macharski e scelse Stanis\u0142aw Dziwisz come suo successore. Il 20 maggio 2007 il cardinale Macharski divenne cardinale non elettore, perdendo il diritto al voto per il compimento dell'80\u00ba anno di et\u00e0.\nGravemente malato, mor\u00ec a Cracovia il 2 agosto 2016, all'et\u00e0 di 89 anni. Cinque giorni prima aveva ricevuto in ospedale la visita di papa Francesco, che si trovava a Cracovia per la XXXI Giornata mondiale della giovent\u00f9. I solenni funerali, presieduti dal cardinale Stanis\u0142aw Dziwisz, si sono svolti la mattina del 5 agosto nella Cattedrale del Wawel prima della sepoltura nella cripta dei vescovi, sotto l'altare-sepolcro di san Stanislao.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1057795", "revid": "78273", "url": "https://it.wikipedia.org/wiki?curid=1057795", "title": "Provincia de Salta", "text": ""}
{"id": "1057798", "revid": "1272592", "url": "https://it.wikipedia.org/wiki?curid=1057798", "title": "Magistri Antelami", "text": "I magistri antelami (o maestri intelvesi) furono una maestranza itinerante di origine lombarda, specializzata in opere murarie e di carpenteria documentata tra i secoli X e XVI. Il termine maestri intelvesi \u00e8 associato anche a numerosi scultori, pittori e architetti originari della Valle Intelvi.\nLe maestranze.\nIl termine \"antelami\" deriva da Antelamus, un toponimo di origine altomedievale che indicava una valle situata fra i laghi di Como e di Lugano, oggi detta Val d'Intelvi, originario luogo di provenienza dei \"magistri\" con il quale continuarono a mantenere stretti contatti. Si riunirono in corporazione dal XII secolo, come dimostrano le loro menzioni negli atti notarili genovesi a partire dal 1157.\nLe competenze in ambito scultoreo dei \"magistri\" antelami (intelvesi) bench\u00e9 testimoniate dai documenti, non costituivano prerogativa della corporazione, ma rientravano nelle capacit\u00e0 dei singoli componenti limitandosi a interventi di decorazione delle parti necessarie alla costruzione. Il solo complesso genovese storicamente riconducibile all'attivit\u00e0 dei magistri antelami \u00e8 il perduto monastero di San Tommaso, distrutto nella seconda met\u00e0 dell'Ottocento. Alcuni elementi strutturali della chiesa annessa, ritrovandosi in altri edifici del romanico genovese, permettono di tracciare in via ipotetica una rete di rapporti tra questi e altri edifici di ambito comasco. La mobilit\u00e0 dei magistri antelami \u00e8 confermata dai rapporti stilistici riscontrati tra i capitelli appartenuti al chiostro annesso al monastero di San Tommaso, conservati al Museo di Sant'Agostino, e il corredo plastico della pieve di san Silvestro a Fanano, nell'Appennino modenese.\nGli artisti.\nCon lo stesso termine maestri intelvesi vengono identificati molti artisti originari della Valle Intelvi che dal XII secolo in poi furono attivi in varie parti d'Italia e d'Europa.\nI primi protagonisti della lunga dinastia di artisti originari della zona risalgono all'alto medioevo e sono gli scultori Wiligelmo (le cui origini geografiche sono per\u00f2 tuttora discusse) e Benedetto Antelami (la pi\u00f9 grande personalit\u00e0 della scultura romanica nell'Italia settentrionale a cavallo tra il XII e XIII secolo), attivi prevalentemente tra le citt\u00e0 di Modena, Parma e Fidenza.\nIntelvese, precisamente di Laino, era anche Lorenzo degli Spazzi, coinvolto nella costruzione del Duomo di Milano e progettista di quello di Como.\nNel XV secolo l'ostenese Andrea Bregno pass\u00f2 gran parte della propria carriera a Roma dove fu per decenni il principale scultore papale (sarebbe stato oscurato solo dall'arrivo di Michelangelo a fine secolo). Andrea rappresenta il vertice dell'attivit\u00e0 artistica della famiglia Bregno, di cui fanno parte molti altri scultori tra cui Lorenzo Bregno, attivo in Veneto (in particolare a Venezia) tra la fine del XV secolo e inizio del XVI secolo. Vienna \u00e8 invece la citt\u00e0 che ospita le principali opere dell'architetto lainese Pietro Ferrabosco, attivo nel XVI secolo.\nGrande protagonista del periodo barocco romano fu Ercole Ferrata che divenne uno dei principali collaboratori di Gian Lorenzo Bernini, le cui opere pi\u00f9 famose sono visibili sul Ponte Sant'Angelo e nella Chiesa Sant'Agnese in Agone di Piazza Navona. Nello stesso periodo fu attivo anche il lainese Gian Battista Barberini.\nTra la fine del XVII e met\u00e0 del XVIII secolo, il lainese Giulio Quaglio il Giovane e Carlo Innocenzo Carloni (allievo proprio del Quaglio) si distinsero per numerose committenze estere, come cicli di affreschi alla cattedrale di San Nicola a Lubiana (opera di entrambi i pittori) e numerose committenze in palazzi di Vienna (in cui lavor\u00f2 solo il Carloni).\nAll'attivit\u00e0 dei maestri intelvesi furono inoltre legate intere generazioni di artisti appartenenti a una stessa famiglia. In questo contesto, particolarmente lunga \u00e8 la lista delle famiglie che, partite dal piccolo centro di Laino, si fecero conoscere in diverse parti d'Europa. \u00c8 il caso dei Quaglio, che oltre al gi\u00e0 citato Giulio il Giovane annovera anche: \nDa Laino partirono inoltre alcuni maestri delle famiglie Frisoni e Scotti, perlopi\u00f9 emigrate in Germania, oltre che dei Reti (o Retti), di cui si ricordano l'ingegnere Paolo, attivo nel W\u00fcrttemberg nel XVII secolo, e lo stuccatore Leonardo, operante a Roma nel secolo successivo. Lainesi furono anche lo scultore Gerolamo Viscardi, i plastificatori Bartolomeo e Battista Rossi e lo scultore Paolo Caprani, specialista della scagliola (e antenato del patriota Romualdo)."}
{"id": "1057801", "revid": "78273", "url": "https://it.wikipedia.org/wiki?curid=1057801", "title": "Provincia de San Juan", "text": ""}
{"id": "1057807", "revid": "1856513", "url": "https://it.wikipedia.org/wiki?curid=1057807", "title": "Aircompany Tatarstan", "text": "La Aircompany Tatarstan (in russo: \u041e\u0442\u043a\u0440\u044b\u0442\u043e\u0435 \u0430\u043a\u0446\u0438\u043e\u043d\u0435\u0440\u043d\u043e\u0435 \u043e\u0431\u0449\u0435\u0441\u0442\u0432\u043e \u0410\u0432\u0438\u0430\u043a\u043e\u043c\u043f\u0430\u043d\u0438\u044f \u0422\u0430\u0442\u0430\u0440\u0441\u0442\u0430\u043d; in tataro: \u0410\u0447\u044b\u043a \u0410\u043a\u0446\u0438\u043e\u043d\u0435\u0440\u043b\u044b\u043a \u0436\u044d\u043c\u0433\u044b\u044f\u0442\u0435 \u0422\u0430\u0442\u0430\u0440\u0441\u0442\u0430\u043d \u0410\u0432\u0438\u0430\u043a\u043e\u043c\u043f\u0430\u043d\u0438\u044f\u0441\u0435; in inglese: Openend Joint Stock Company OJSC Aircompany Tatarstan) conosciuta anche come Tatarstan Airlines era una compagnia aerea russa con base tecnica all'aeroporto di Kazan' nella regione del Volga, nella Russia europea.\nStoria.\nIl primo aereo SPAD S.VII era atterrato all'aeroporto di Kazan' nel 1917.\nA Kazan' dagli anni trenta esisteva una filiale dell'Aviazione Civile dell'Unione Sovietica. Con l'arrivo degli aerei Polikarpov Po-2 era incominciata la vera storia della compagnia aerea. I Po-2 venivano utilizzati sia per il traffico merci sia per il trasporto passeggeri ed erano in uso alla Protezione Civile e agli enti del settore agricolo.\nNegli anni cinquanta a Kazan' aveva sede la 168.ma divisione dell'Aeroflot con la flotta composta dagli aerei leggeri: Polikarpov Po-2, Yakovlev Yak-12, Antonov An-2, Letov L-410. Dalla seconda met\u00e0 degli anni cinquanta a Kazan' sono arrivati anche i primi Lisunov Li-2 e Ilyushin Il-14.\nNegli anni sessanta a Tatarstan sono atterrati i primi jet sovietici Tupolev Tu-124.\nNegli anni settanta la flotta \u00e8 stata modernizzata con i primi Yakovlev Yak-40 e Antonov An-24.\nNegli anni ottanta la compagnia aerea russa ha sostituito la maggior parte della flotta con gli aerei di medio raggio Tupolev Tu-134, Yakovlev Yak-42, Tupolev Tu-154.\nNegli anni novanta l'Aeroflot-Kazan' ha perso la maggior parte della flotta.\nNel 1999 in seguito alla crisi sono rimasti in servizio solo 6 aerei della compagnia aerea russa. Il Governo del Tatarstan ha creato la nuova Societ\u00e0 per Azioni con una quota statale del 51%. Ci sono voluti altri 5 anni per modernizzare la flotta dell'Avia-Tatarstan.\nLa compagnia aerea attuale era rifondata dal Governo della Repubblica del Tatarstan sulla base della compagnia aerea \"Ni\u017enekamsk Avia\" nel 1999.\nAlla fine del 2006 la compagnia aerea \u00e8 stata privatizzata al 75% dalla societ\u00e0 Nur-Avia della holding privata Nur-1.\nNel 2009 l'Avia-Tatarstan ha trasportato 577,000 di passeggeri, il 35,97% in meno, rispetto al 2008 occupando il 20\u00ba posto tra le compagnie aeree russe ed il 14\u00ba posto nel mercato internazionale della Russia.\nDal 2009 la compagnia aerea di Tatarstan ha attivato la vendita degli biglietti sui voli di linea sul suo sito ufficiale.\nNel marzo 2012 la compagnia aerea \u00e8 stata venduta alla russa Ak Bars Aero dal Governo del Tatarstan.\n31 ottobre 2014 la compagnia aerea \u00e8 stata dichiarata bancarotta sulla base della procedura iniziata prima dalla stessa compagnia aerea.\nAttivit\u00e0.\nLa compagnia aerea l'Avia-Tatarstan svolgeva il servizio di trasporto aereo passeggeri in Russia con hub principale a Kazan', Repubblica Autonoma di Tatarstan, in Russia. La compagnia aerea di Kazan effettuava anche voli cargo.\nLa base ed il personale tecnico della compagnia aerea del Tatarstan effettuavano la riparazione dei propulsori degli aerei Tupolev, Antonov, Yakovlev: NK-8-2U, D-30KU-154, D-30 di II e II serie, AI-25, AI-26.\nLa compagnia aerea Avia-Tatarstan programmava di sostituire il 70% della flotta degli aerei. Entro il 2016 l'Avia-Tatarstan prevedeva di acquistare nuovi aerei: Tupolev Tu-214, Tupolev Tu-334, Tupolev Tu-330, Bombardier CRJ 900."}
{"id": "1057808", "revid": "253269", "url": "https://it.wikipedia.org/wiki?curid=1057808", "title": "Lily Tomlin", "text": "Biografia.\nFiglia di una casalinga, Lillie Mae Ford, e di un contadino, Guy Tomlin, una coppia di confessione battista che migr\u00f2 nel Kentucky durante la Grande depressione, ha studiato alla Wayne State University dove ha scoperto il proprio interesse per il cinema e le arti, partecipando come attrice a spettacoli universitari, prima a Detroit e poi a New York: il suo esordio televisivo avvenne nel 1965 con \"The Merv Griffin Show\". Nel 1969, entra nel cast del popolare programma televisivo, il \"Rowan &amp; Martin's Laugh-In\", basato su sketch comici.\nOttenne molta popolarit\u00e0, tanto che la AT&amp;T, principale compagnia telefonica statunitense, le offr\u00ec 500.000 dollari per una pubblicit\u00e0 in cui lei impersonasse uno dei suoi pi\u00f9 amati personaggi, la centralinista Ernestine, ma rifiut\u00f2 per non compromettere la propria dignit\u00e0 artistica. Il vero successo arriva poi con Robert Altman, che la sceglie per interpretare il ruolo di Linnea Reese in \"Nashville\" (1975), per il quale riceve una candidatura agli Oscar come migliore attrice non protagonista.\nNegli anni successivi La Tomlin prese parte a film di vario genere, tra cui \"L'occhio privato\" (1977) di Robert Benton, \"Dalle 9 alle 5... orario continuato\" (1980) di Colin Higgins, \"Affari d'oro\" (1988) di Jim Abrahams, \"Ombre e nebbia\" (1991) di Woody Allen, \"Amori e disastri\" (1996) di David O. Russell, \"Un t\u00e8 con Mussolini\" (1999) di Franco Zeffirelli e \"The Walker\" (2007) di Paul Schrader. Ancora Altman la dirige in \"America oggi\" (1993) e nel suo ultimo film \"Radio America\" (2006). Dal 2015 \u00e8 coprotagonista insieme a Jane Fonda in \"Grace and Frankie\", serie televisiva che comprende anche Sam Waterston e Martin Sheen (con cui aveva gi\u00e0 lavorato in \"West Wing - Tutti gli uomini del Presidente\").\nVita privata.\nLily Tomlin \u00e8 sposata dal 2013 con la sceneggiatrice Jane Wagner, con cui aveva una relazione dagli anni settanta.\nDoppiatrici italiane.\nNelle versioni in italiano dei suoi film, Lily Tomlin \u00e8 stata doppiata da:\nDa doppiatrice \u00e8 sostituita da:\nRiconoscimenti.\nNel corso della sua carriera ha vinto 2 Tony Awards, 5 Emmy Awards, 5 American Comedy Awards, un Grammy Award, una Coppa Volpi, un Orso d'argento, un Golden Globe, un BAFTA e uno Screen Actors Guild Award alla carriera; ha inoltre ricevuto una nomination al Premio Oscar, una ai Satellite Award e una agli Writers Guild of America Awards."}
{"id": "1057809", "revid": "585241", "url": "https://it.wikipedia.org/wiki?curid=1057809", "title": "Teorema di Schaefer", "text": "In matematica, il teorema di Schaefer o teorema del punto fisso di Schaefer \u00e8 un teorema di punto fisso in spazi di Banach ed \u00e8 un caso particolare del teorema di Leray-Schauder (vedi anche teorema di Schauder).\nSia formula_1 uno spazio di Banach. Si supponga che formula_2 sia un'applicazione continua e compatta. Si assuma inoltre che l'insieme:\nsia limitato. Allora formula_4 possiede un punto fisso.\nLe applicazioni di questo metodo si basano sull'esistenza di \"stime a priori\"."}
{"id": "1057810", "revid": "2014155", "url": "https://it.wikipedia.org/wiki?curid=1057810", "title": "Isabella Clara Eugenia d'Asburgo", "text": " Fu una delle donne pi\u00f9 potenti d'Europa del XVI e del XVII secolo. Il suo regno \u00e8 considerato l'et\u00e0 d'oro dei Paesi Bassi spagnoli\nBiografia.\nInfanzia e giovinezza.\nEra la figlia primogenita del re Filippo II di Spagna e della sua terza moglie Elisabetta di Valois, figlia del sovrano francese Enrico II e di Caterina de' Medici. Sebbene per esigenze dinastiche sarebbe stata pi\u00f9 auspicabile la nascita di un figlio maschio, ci\u00f2 non turb\u00f2 la felicit\u00e0 di Filippo, che consider\u00f2 sempre la figlia una delle persone pi\u00f9 importanti della sua vita.\nLe gravidanze di Elisabetta terminavano spesso in aborti o figli nati morti; tuttavia, un anno dopo la primogenita, ella diede alla luce un'altra figlia, Caterina Michela. Di l\u00ec a poco, in seguito ad un ulteriore aborto, la regina spir\u00f2 il 3 ottobre 1568.\nNonostante fosse addolorato per la perdita della moglie, Filippo dovette risposarsi di nuovo per poter dare al regno un erede maschio. Il suo unico figlio maschio, don Carlos, la cui salute mentale aveva dato numerosi problemi al padre, era morto anch'egli nel 1568. Si spos\u00f2 nel 1570 con la nipote Anna d'Austria, che si prese cura delle bambine come fossero sue figlie. La nuova regina diede al marito cinque figli, dei quali raggiunse l'et\u00e0 adulta solo il futuro Filippo III, erede al trono.\nDi Isabella rimangono numerosi dipinti che la ritraggono da bambina fino all'et\u00e0 adulta, opere di Sofonisba Anguissola, Alonso S\u00e1nchez Coello, Rubens, ecc.\nL'affetto di Filippo per le figlie \u00e8 testimoniato dalle numerose lettere che il padre scriveva loro durante le sue assenze. In esse descriveva i luoghi visitati, chiedeva notizie e dava consigli, firmandosi sempre alla fine \"il vostro amato padre\". Durante i numerosi viaggi soleva inoltre inviare alle figlie souvenir, doni o altre cose che potessero incuriosirle.\nCon le figlie egli soleva passare molte ore della giornata: giocavano regolarmente a carte o con i dadi e quando torn\u00f2 dal Portogallo nella primavera del 1583 prese l'abitudine di prendere i pasti insieme a loro.\nDopo il 1585, quando Caterina lasci\u00f2 per sempre la Spagna per sposare Carlo Emanuele I di Savoia (sarebbe morta nel 1597 dando alla luce il decimo figlio), il re sedeva spesso a tavola con la sola Isabella, la quale lo aiutava nel lavoro asciugando l'inchiostro mentre scriveva e passandogli le carte da esaminare. L'aiuto di Isabella fu prezioso soprattutto negli ultimi anni di vita del re, quando, vecchio e malato, non riusciva pi\u00f9 a muoversi.\nDopo che il re Enrico III di Francia, fratello di Elisabetta e quindi zio di Isabella e Caterina, fu assassinato nel 1589, Filippo tent\u00f2 di rivendicare i diritti al trono francese per la sua primogenita, ma senza successo, in quanto la legge salica vigente in Francia escludeva la successione per linea femminile.\nIl matrimonio e la sovranit\u00e0 sui Paesi Bassi.\nFin dalla pi\u00f9 tenera et\u00e0 Isabella era stata promessa in sposa al cugino Rodolfo, figlio dell'imperatore Massimiliano II e fratello della sua matrigna Anna d'Austria. Dopo 20 anni di attesa, per\u00f2, l'eccentrico Rodolfo dichiar\u00f2 di non voler contrarre matrimonio con nessuno. Il posto di promesso sposo fu preso allora dal fratello pi\u00f9 giovane Ernesto. Nel 1594 Filippo II, infatti, aveva preso in considerazione l'idea di fare dei Paesi Bassi uno stato semi-indipendente con a capo il nipote Ernesto d'Austria. Questi, per\u00f2, mor\u00ec nel 1595 e allora, a sua volta, il posto fu preso dal fratello Alberto d'Austria (Wiener Neustadt, 1559 - Bruxelles, 1621).\nDopo tre anni, finalmente, il 6 maggio 1598 l'atto definitivo di cessione della sovranit\u00e0 ebbe la firma del re: dopo la sua morte il successore dei Paesi Bassi sarebbe stata la figlia Isabella, destinata a sposare Alberto; se fosse morta senza lasciare figli, Filippo III era indicato come suo successore; se invece ella avesse avuto un figlio, questi avrebbe dovuto poi prendere in moglie una principessa spagnola. A sua volta, se Filippo III fosse morto senza prole, Isabella doveva far ritorno in Spagna e prendere in mano le redini di tutto l'impero.\nNell'agosto del 1598 Alberto assunse, in nome di Isabella, la sovranit\u00e0 sui Paesi Bassi e il 18 aprile 1599, a Valencia, furono celebrate le nozze. Essendo arcivescovo di Toledo, l'arciduca Alberto dovette, per\u00f2, chiedere prima a papa Clemente VIII di essere esonerato dai suoi impegni religiosi.\nCeduti i Paesi Bassi ad Isabella, Filippo II, ormai malato, si prepar\u00f2 alla morte, che arriv\u00f2 il 13 settembre 1598.\nDopo quattro decenni di guerra, il regno di Alberto e Isabella fu segnato da un periodo di pace e di sviluppo economico per i Paesi Bassi. I sovrani incentivarono lo sviluppo delle arti, tanto che Bruxelles divenne uno dei centri artistici pi\u00f9 importanti d'Europa. Arti che comprendevano anche quella diplomatica: Bruxelles divenne un collegamento vitale per negoziazioni e rapporti diplomatici, come testimoniano il Trattato di Londra e la Tregua dei dodici anni.\nIl matrimonio tra Alberto e Isabella fu felice, ma senza figli. Molti a corte parlavano per lo pi\u00f9 di un amore platonico tra i coniugi. Isabella diede invece alla luce tre figli che morirono nell'infanzia: Filippo (nato il 21 ottobre 1605), Alberto (nato il 27 gennaio 1607) e Anna Maurizia.\nQuando nel 1621 morirono Alberto e Filippo III, Isabella si un\u00ec all'ordine delle Suore di Santa Chiara e divenne governatore dei Paesi Bassi in favore del re di Spagna Filippo IV, succeduto al padre. Venne sostituita come governatore dal Cardinale Infante di Spagna Ferdinando, figlio di Filippo III, nel 1633, anno della sua morte."}
{"id": "1057812", "revid": "1305772", "url": "https://it.wikipedia.org/wiki?curid=1057812", "title": "Discografia di Britney Spears", "text": "Questa pagina contiene la discografia di Britney Spears: nove album di inediti, due raccolte e due di remix, un EP e numerosi singoli. Tutte le pubblicazioni della cantante sono state pubblicate dall'etichetta discografica Jive.\nNel 1997 la Spears firm\u00f2 un contratto con la Jive Records e pubblic\u00f2 il suo primo album di debutto, \"...Baby One More Time\", che usc\u00ec a gennaio 1999. L'album debutt\u00f2 al primo posto nella classifica statunitense, dove fu certificato quattordici volte disco di platino. Sedici mesi dopo fu pubblicato il secondo album, \"Oops!... I Did It Again\", che divenne l'album pi\u00f9 venduto di sempre per una cantante femminile nella sua prima settimana, con 1.319.000 copie vendute solo negli Stati Uniti, record battuto ben 15 anni dopo da Adele con \"25\"\nIl suo terzo album \"Britney\" fu pubblicato a novembre 2001, e, nella prima settimana di vendita, ha venduto 746.000 copie solo negli Stati Uniti. Dopo due anni pubblic\u00f2 il quarto album di inediti \"In the Zone\" a novembre 2003. Come secondo singolo da esso fu estratto \"Toxic\" che, grazie al successo ottenuto, la Spears vinse il suo primo Grammy Awards nella categoria \"Best Dance Recording\".\nA novembre 2004 pubblic\u00f2 la sua prima raccolta, intitotalata \"\". Il disco ha venduto pi\u00f9 di un milione di copie negli Stati Uniti e sette milioni di copie nel mondo. Il suo quinto album di inediti, \"Blackout\", fu pubblicato a ottobre 2007. Ha debuttato al secondo posto nella classifica statunitense. Il disco ha venduto pi\u00f9 di tre milioni di copie nel mondo e sono stati estratti i singoli \"Gimme More\", \"Piece of Me\" e \"Break the Ice\", che ebbero un notevole successo.\nL'anno dopo usc\u00ec Circus, che super\u00f2 il successo dell'album precedente vendendo circa 5 milioni di copie nel mondo, aiutato dai singoli \"Womanizer\" e \"Circus\". Nel 2011 esce \"Femme Fatale\", che ebbe un buon successo vendendo pi\u00f9 di 3 milioni di copie in tutto il mondo, nonostante i bassi numeri ottenuti rispetto agli album precedenti.\nNel 2013 esce \"Britney Jean\", preceduto dal singolo \"Work Bitch\" e dalla ballad \"Perfume\". Il 26 agosto 2016 la Spears pubblica il nono album Glory che ha debuttato alla numero 3 della billboard 200 con 111.000 copie (di cui solo 88.000 dalle vendite tradizionali). Ad oggi ha venduto 1 milione copie in tutto il mondo, risultando l'album di minor successo della Spears\nBritney Spears \u00e8 l'artista che ha venduto di pi\u00f9 in nel decennio 2000-2010.. Ad oggi ha venduto circa 200 milioni di copie in tutto il mondo. L'Associazione Americana dell'Industria Discografica (RIAA) ha riconosciuto la Spears come l'ottava artista femminile, ad aver venduto di pi\u00f9 dischi negli Stati Uniti, con 100 milioni di album venduti, e pi\u00f9 di 100 milioni di singoli digitali in America diventando cos\u00ec un'artista musicale con maggiori vendite di tutti i tempi."}
{"id": "1057816", "revid": "247222", "url": "https://it.wikipedia.org/wiki?curid=1057816", "title": "La leva calcistica della classe '68", "text": ""}
{"id": "1057820", "revid": "339392", "url": "https://it.wikipedia.org/wiki?curid=1057820", "title": "Adalardo di Corbie", "text": ""}
{"id": "1057821", "revid": "120875", "url": "https://it.wikipedia.org/wiki?curid=1057821", "title": "Uni\u00f3n de Los Pueblos Libres", "text": ""}
{"id": "1057826", "revid": "110157", "url": "https://it.wikipedia.org/wiki?curid=1057826", "title": "Forma Chen Xin Jia Er Lu", "text": "La Xin Jia Ehr Lu (nuova intelaiatura, seconda forma in lingua cinese), nota anche come Xin Jia Pao Chui (nuova intelaiatura, pugno cannone) \u00e8 una forma del taijiquan stile Chen che pone un accento particolare sul combattimento per l'enfasi posta nel Fajin (la forza esplosiva) e sui cosiddetti \"quattro angoli\" (Cai, Lieh, Zhou, Kao).\nCome la Lao Jia Er Lu da cui deriva, le sue posizioni prevedono salti, pugni e balzi improvvisi che ne rendono l'esecuzione particolarmente faticosa.\nCollegamenti esterni.\nEsempi di esecuzione disponibili su YouTube"}
{"id": "1057831", "revid": "99293399", "url": "https://it.wikipedia.org/wiki?curid=1057831", "title": "Magliasina", "text": "La Magliasina \u00e8 un fiume svizzero a regime torrentizio, di portata ridotta che scorre interamente nel Canton Ticino, pi\u00f9 precisamente nel distretto di Lugano.\nLe sue sorgenti si trovano nell'Alto Malcantone, sulle pendici del monte Gradiccioli. La Magliasina sfocia nel Lago di Lugano in localit\u00e0 di Magliaso (da cui prende il nome).\nHa due affluenti: il riale Bavocc (la cui sorgente si trova sul Monte Lema) e il Ri di Molg\u00e8 (che nasce in localit\u00e0 Banco di Bedigliora).\nLungo il suo corso, in localit\u00e0 Pura una societ\u00e0 locale ha costruito diverse vasche destinate alla piscicoltura (trote).\nLa portata della Magliasina subisce forti e repentini cambi di volume idrico in caso di acquazzoni o temporali estivi.\nAll'inizio del secolo scorso, in localit\u00e0 Iseo vi era un bacino idrico che alimentava una centrale elettrica di propriet\u00e0 della Societ\u00e0 Elettrica Malcantonese. L'impianto venne poi in seguito venduto al comune di Lugano e la societ\u00e0 si estinse.\nL'esercizio di questa centrale si interruppe nel 1931 a causa dei danni provocati da un forte alluvione.\nSono ancora visibili i resti del muro della diga tra le localit\u00e0 di Curio e Iseo, mentre poco pi\u00f9 a valle (nel punto denominato \"al Molino\") si intravedono con difficolt\u00e0 i resti della centrale elettrica."}
{"id": "1057833", "revid": "110157", "url": "https://it.wikipedia.org/wiki?curid=1057833", "title": "Forma Chen Xin Jia Yi Lu", "text": "La Xin Jia Yi Lu (nuova intelaiatura, prima forma in lingua cinese) \u00e8 una forma del taijiquan stile Chen sistematizzata alla fine del XVIII secolo dai maestri Chen Youbeng e Chen Youheng. Oggi sono diverse le forme che hanno il nome di \"Xin Jia\". Per la gran parte sono una evoluzione della \"Lao Jia\" insegnata dal Maestro Chen Fake a Pechino negli anni trenta del secolo scorso, innestandovi nuovi movimenti oltre a tecniche di Qinna (leve articolari).\nLa forma, in quanto rielaborazione della Lao Jia Yi Lu, mette in risalto l'aspetto \"morbido\" del Taiji Quan, ponendo l'accento sulle cosiddette \"quattro direzioni\u201d (Peng, Lu, Ji, An). Per le sue caratteristiche risulta un vero e proprio laboratorio di ricerca e sperimentazione delle energie caratteristiche della disciplina, con particolare riferimento al \"Chan si gong\" (energia \"del bozzolo di seta\"). Presenta, inoltre, tecniche di lotta che, a seconda del livello di pratica e di comprensione della forma, possono diventare da semplici movimenti di autodifesa delle tecniche capaci di procurare lesioni anche gravi.\nCollegamenti esterni.\nEsempi di esecuzione su YouTube"}
{"id": "1057846", "revid": "120875", "url": "https://it.wikipedia.org/wiki?curid=1057846", "title": "R\u00edo Paran\u00e1", "text": ""}
{"id": "1057848", "revid": "510847", "url": "https://it.wikipedia.org/wiki?curid=1057848", "title": "Irrazionale", "text": ""}
{"id": "1057850", "revid": "120875", "url": "https://it.wikipedia.org/wiki?curid=1057850", "title": "Corsari", "text": ""}
{"id": "1057851", "revid": "1086375", "url": "https://it.wikipedia.org/wiki?curid=1057851", "title": "Bernard Agr\u00e9", "text": "Biografia.\nHa studiato al seminario di Bingerville dove ha studiato filosofia, poi teologia al Seminario Maggiore di Ouidah. Dal 1957 al 1960 ha studiato alla Pontificia Universit\u00e0 Urbaniana di Roma dove ha conseguito il dottorato summa cum laude in teologia\n\u00c8 stato ordinato sacerdote il 20 luglio 1953, mentre \u00e8 vescovo dal 3 ottobre 1968. Papa Paolo VI lo ha nominato vescovo di Man l'8 giugno 1968. San Giovanni Paolo II lo ha trasferito alla diocesi di Yamoussoukro il 6 marzo 1992. Lo stesso Giovanni Paolo II lo ha promosso arcivescovo di Abidjan il 19 dicembre 1994.\nHa rinunciato al governo pastorale per raggiunti limiti di et\u00e0 il 2 maggio 2006. \u00c8 stato a capo della Conferenza Episcopale della Regione Ovest dell'Africa Francofona dal 1986 al 1991. Papa Giovanni Paolo II lo ha innalzato alla dignit\u00e0 cardinalizia nel concistoro del 21 febbraio 2001, assegnandogli il titolo di San Giovanni Crisostomo a Monte Sacro Alto.\n\u00c8 morto a Parigi il 9 giugno 2014 all'et\u00e0 di 88 anni. La salma \u00e8 stata tumulata nella cattedrale di San Paolo ad Abidjan.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1057854", "revid": "16900630", "url": "https://it.wikipedia.org/wiki?curid=1057854", "title": "Irrazionalit\u00e0", "text": ""}
{"id": "1057855", "revid": "1573940", "url": "https://it.wikipedia.org/wiki?curid=1057855", "title": "Fa jing", "text": "Fajin (dal cinese \u767c\u52c1 che significa \"Emettere l'energia\" o \"lanciare l'energia\"), \u00e8 un termine delle arti marziali cinesi a volte reso come \"forza esplosiva\". \u00c8 una parola cinese che si compone di due ideogrammi:\nIn Wade-Giles \u00e8 scritto fa ching o fa chin.\nQuesto termine indica i metodi di emissione dell'energia tipici delle arti marziali cinesi, in particolare \u00e8 spesso associato alla pratica del Taijiquan e del B\u0101j\u00edqu\u00e1n.\nIl Fajin ed il Taijiquan.\nNella pratica del taijiquan \u00e8 pi\u00f9 una descrizione che una tecnica, indicando genericamente un improvviso rilascio di energia ottenuto dal movimento coordinato di tutto il corpo: ogni tecnica pu\u00f2 esprimere il \"fa jing\", non solo calci, pugni, gomitate e ginocchiate, ma anche prese, leve e proiezioni. Essenziale \u00e8 la padronanza delle tecniche del chan si gong.\nIl Fajin si rilascia durante l'espirazione in modo quasi inconscio. Tale tecnica \u00e8 contemplata nelle forme di allenamento della scuola Chen come la Lao Jia Pao Chui (\"antica intelaiatura, pugno cannone\", una delle due forme originarie Chen), mentre nella scuola Yang, specie per chi ha il lignaggio diretto da Yang Shaohou il fajing viene inserito in alcune tecniche sia per rilasciare l'energia accumulata sia per abituarsi al suo utilizzo."}
{"id": "1057860", "revid": "1684799", "url": "https://it.wikipedia.org/wiki?curid=1057860", "title": "Clube Desportivo Nacional", "text": "Il Clube Desportivo Nacional, noto come CD Nacional o come Nacional de Madeira, \u00e8 una societ\u00e0 calcistica portoghese con sede nella citt\u00e0 di Funchal, citt\u00e0 dell'isola di Madera, appartenente al Portogallo. Gioca nella Segunda Liga.\nHa una rivalit\u00e0 molto accesa con il CS Mar\u00edtimo, club vicino. Nella stagione 2003-2004 ottenne il suo miglior piazzamento della storia in campionato (4\u00ba posto).\nLa squadra occupa la 108\u00aa posizione del Ranking UEFA.\n\u00c8 principalmente famosa per essere stata la seconda squadra calcistica, a livello giovanile, in cui ha giocato Cristiano Ronaldo.\nRosa 2021-2022.\n\"Aggiornata al 29 ottobre 2021.\"\nRosa 2020-2021.\n\"Aggiornata al 24 febbraio 2021.\"\nRosa 2019-2020.\n\"Aggiornata al 2 ottobre 2019.\"\nRosa 2018-2019.\n\"Aggiornata al 2 ottobre 2018.\"\nRosa 2017-2018.\n\"Aggiornata al 2 aprile 2018.\"\nStatistiche e record.\nStatistiche nelle competizioni UEFA.\nTabella aggiornata alla fine della stagione 2018-2019.\nStoria recente.\nDi seguito \u00e8 riportata la tabella con i piazzamenti del Nacional in campionato e in Coppa, a partire dal 1988:\n1D: Primeira Liga; 2D: Liga Pro; 2DS: Seconda divisione (ora Liga de Honra), torneo sud; 2H: Liga de Honra."}
{"id": "1057861", "revid": "118181799", "url": "https://it.wikipedia.org/wiki?curid=1057861", "title": "Phasianus versicolor", "text": "Il fagiano verde o fagiano versicolore (Phasianus versicolor), conosciuto anche come fagiano giapponese, \u00e8 un uccello dei bassopiani. Strettamente imparentato con il fagiano comune, a tal punto che alcuni autori considerano il fagiano verde una sottospecie del fagiano comune (\"Phasianus colchicus versicolor\").\nIl maschio si distingue per il piumaggio verde scuro del petto e del mantello. Il maschio ha il collo viola iridescente, la pelle nuda sulla faccia di colore rosso e la coda verde-violetto. La femmina \u00e8 pi\u00f9 piccola del maschio e ha un piumaggio bruno uniforme con macchie scure.\nOriginario ed endemico dell'arcipelago giapponese, il fagiano verde \u00e8 l'uccello nazionale del Giappone.\nQuesta specie \u00e8 comune e largamente diffusa in tutto il suo areale originario. Frequenta le aree coltivate ed \u00e8 spesso possibile vederlo nei pressi degli insediamenti umani; \u00e8 stato anche introdotto come selvaggina alle Hawaii e negli Stati Uniti."}
{"id": "1057866", "revid": "1610933", "url": "https://it.wikipedia.org/wiki?curid=1057866", "title": "Fagiano verde", "text": ""}
{"id": "1057869", "revid": "287204", "url": "https://it.wikipedia.org/wiki?curid=1057869", "title": "Miguel Obando Bravo", "text": "Biografia.\nMiguel Obando Bravo nacque a La Libertad il 2 febbraio 1926 in una famiglia contadina. Era secondo di sei figli.\nFormazione e ministero sacerdotale.\nSegu\u00ec i corsi del collegio salesiano di Granada e consegu\u00ec il baccellierato in latino e greco a San Salvador. L\u00ec frequent\u00f2 poi la Normale superiore dove si laure\u00f2 in matematica, fisica e filosofia. Entr\u00f2 quindi nella Societ\u00e0 salesiana di San Giovanni Bosco e studi\u00f2 teologia in Guatemala e psicologia delle vocazioni in Colombia, in Venezuela e a Roma.\nIl 10 agosto 1958 fu ordinato presbitero da monsignor Giuseppe Paupini. In seguito fu insegnante di matematica e fisica in diverse scuole superiori del Nicaragua e di El Salvador dal 1958, prefetto di disciplina nel seminario salesiano di San Salvador dal 1959 al 1961 e rettore dell'istituto salesiano \"Rinaldi\" dal 1961 al 1968. In seno alla sua congregazione fu membro del consiglio provinciale dell'America centrale dal 1962 al 1968 e delegato delle province dell'America centrale e di Panama al capitolo generale svoltosi a Roma nel 1965.\nMinistero episcopale.\nIl 18 gennaio 1968 papa Paolo VI lo nomin\u00f2 vescovo ausiliare di Matagalpa e titolare di Puzia di Bizacena. Ricevette l'ordinazione episcopale il 31 marzo successivo dal vescovo Granada Marco Antonio Garc\u00eda y Su\u00e1rez, coconsacranti il vescovo di Esteli Clemente Carranza y L\u00f3pez e il prelato di Juigalpa Juli\u00e1n Luis Barni Spotti. Riserv\u00f2 una particolare attenzione pastorale e sociale ai campesinos, i contadini poveri.\nIl 16 febbraio 1970 papa Paolo VI lo nomin\u00f2 arcivescovo metropolita di Managua e primate del Nicaragua. Prese possesso dell'arcidiocesi il 4 aprile successivo.\nSi oppose a voce alta alle ingiustizie e alle violenze, anche attraverso lettere pastorali e sulle colonne del giornale arcidiocesano. Sistematicamente denunci\u00f2 corruzione e violazioni dei diritti umani. Fu critico specialmente verso la corruzione del regime che si manifest\u00f2 attraverso la cattiva gestione da parte del governo dei fondi stanziati per i soccorsi dopo il terremoto di Managua del 1972. Critic\u00f2 anche le violazioni dei diritti umani commesse dalla Guardia Nazionale. Aiut\u00f2 a delegittimare il regime rifiutando di accettare la Mercedes che il presidente Anastasio Somoza Debayle gli aveva regalato e rifiutando gli inviti a partecipare alle cerimonie ufficiali di Stato.\nObando funse da intermediario tra il Fronte Sandinista di Liberazione Nazionale (FSLN) e il governo Somoza in occasione di due sequestri di persone compiuti dai sandinisti. In una lettera pastorale scritta nel giugno del 1979 parl\u00f2 a favore dell'uso della forza armata da parte dei sandinisti per rovesciare il regime di Somoza e incoraggi\u00f2 i nicaraguensi a non temere il socialismo. Come risultato delle sue critiche al regime di Somoza, monsignor Obando fu spesso definito dal governo come \"Comandante Miguel\", come se fosse un leader sandinista.\nLa relazione di Obando con i sandinisti cambi\u00f2 radicalmente all'inizio degli anni '80. Divenne infatti uno dei pi\u00f9 rumorosi oppositori interni del governo rivoluzionario. Si oppose alla \"Chiesa del popolo\", il clero radicale che sosteneva la teologia della liberazione, e band\u00ec la Misa Campesina Nicarag\u00fcense. Insistette sull'obbligo canonico del clero di rifiutarsi di intraprendere l'esercizio del potere civile.\nIl 25 maggio 1985 papa Giovanni Paolo II lo cre\u00f2 cardinale e gli assegn\u00f2 il titolo di San Giovanni Evangelista a Spinaceto. Al suo rientro in patria tutto il popolo scese per strada per accogliere in festa il primo porporato del paese.\nObando si oppose a ci\u00f2 che chiam\u00f2 il \"comunismo senza Dio\" dei sandinisti. Critic\u00f2 molte delle loro politiche, tra cui la leva militare e le restrizioni della libert\u00e0 di stampa, e accus\u00f2 i sandinisti di violazione dei diritti umani. I sandinisti, a loro volta, dissero che il cardinale avrebbe dovuto attaccare gli aiuti che gli Stati Uniti d'America fornivano ai contras, i gruppi armati controrivoluzionari. Inizialmente, Obando promise al pubblico che se le violazioni dei diritti umani da parte dei contras fossero state riferite in modo veritiero, le avrebbe denunciate. Tuttavia quando molti abusi di questo tipo furono segnalati da diverse organizzazioni - inclusa Human Rights Watch e diversi gruppi per i diritti umani fondati dal clero della stessa Chiesa cattolica-, non li denunci\u00f2 come aveva promesso. Al contrario, nel gennaio del 1986, si rec\u00f2 negli Stati Uniti e dichiar\u00f2 il suo sostegno ai contras, incoraggiando cos\u00ec il Congresso a fornire loro aiuti militari. Ci\u00f2 pose le basi per un netto confronto tra Obando e il governo sandinista. I sandinisti, che gi\u00e0 nel luglio del 1984 avevano espulso dieci preti stranieri che avevano espresso solidariet\u00e0 con un'altra figura religiosa che era stata accusata di essere un controrivoluzionario, risposero rimproverando Obando ripetutamente nei forum pubblici. Nonostante il sostegno popolare di cui godevano i sandinisti in quel momento, questo episodio certamente danneggi\u00f2 quell'appoggio, poich\u00e9 il cardinale Obando era, come riportato dal giornalista Stephen Kinzer, molto popolare tra i cristiani nicaraguensi.\nConvinto che i problemi si risolvono con il dialogo, fu garante degli accordi per la pace e la riconciliazione che, a pi\u00f9 riprese, avevano posto fine alle violenze. Fedele al suo motto episcopale paolino: \"Mi sono fatto tutto a tutti\", il cardinale aveva ricordato che la Chiesa nel Paese non era con un partito ma con la gente, pronta a denunciare ogni ingiustizia. Una Chiesa totalmente dedita all'evangelizzazione. Per rafforzarla in questa missione promosse a Managua il sinodo diocesano, con l'obiettivo di far penetrare nella societ\u00e0 la verit\u00e0 su Cristo e la verit\u00e0 sull'uomo, anche grazie al contributo dei laici cristiani. Non manc\u00f2 di portare le questioni della sua terra all'attenzione del mondo.\nNel 1987 papa Giovanni Paolo II lo invit\u00f2 a scrivere i testi delle meditazioni per la Via Crucis al Colosseo.\nFu presidente della Conferenza episcopale nicaraguense per cinque mandati: dal 1971 al 1975, dal 1979 al 1983, dal 1985 al 1989, dal 1993 al 1997 e infine dal 1999 al 2005. Dal 1976 al 1981 fu presidente del Segretariato episcopale dell'America Centrale e Panama.\nIl 1\u00ba aprile 2005 papa Giovanni Paolo II accett\u00f2 la sua rinuncia al governo pastorale dell'arcidiocesi per raggiunti limiti di et\u00e0. Partecip\u00f2 al conclave del 2005 che elesse papa Benedetto XVI.\nIl 2 febbraio 2006 comp\u00ec 80 anni e in base a quanto disposto dal \"motu proprio Ingravescentem Aetatem\" di papa Paolo VI del 1970, decadde da tutti gli incarichi ricoperti nella Curia romana e con essi dal diritto di voto in conclave.\nIl 14 marzo 2007 annunci\u00f2 in una conferenza stampa presso l'Universit\u00e0 cattolica di aver accettato la richiesta presentata a gennaio dal presidente nicaraguense Daniel Ortega di presiedere la commissione per la pace e la riconciliazione, incaricata di assicurare l'attuazione degli accordi firmati con i nicaraguensi che erano stati colpiti dalla guerra civile degli anni '80. Accett\u00f2 la presidenza a titolo personale. Nel febbraio del 2007 aveva indicato che avrebbe accettato solo se la Santa Sede glielo avesse permesso. Il 10 marzo 2007 era stato ricevuto in udienza da papa Benedetto XVI e nella conferenza stampa disse che il pontefice gli aveva detto di \"lavorare per la riconciliazione della famiglia nicaraguense\".\nIl 2 aprile 2016 venne dichiarato ufficialmente \"sacerdote nazionale per la pace e la riconciliazione\" con una legge approvata con 65 voti a favore e un solo voto contrario.\nPartecip\u00f2 alla seconda assemblea generale ordinaria del Sinodo dei vescovi che ebbe luogo nella Citt\u00e0 del Vaticano dal 30 settembre al 6 novembre 1971 sul tema \"Il sacerdozio ministeriale e la giustizia nel mondo\", alla seconda assemblea generale straordinaria del Sinodo dei vescovi che ebbe luogo nella Citt\u00e0 del Vaticano dal 24 novembre all'8 dicembre 1985 sul tema \"XX anniversario della conclusione del Concilio Vaticano II\", alla VII assemblea generale ordinaria del Sinodo dei vescovi che ebbe luogo nella Citt\u00e0 del Vaticano dal 1\u00b0 al 30 ottobre 1987 sul tema \"La vocazione e la missione dei laici nella Chiesa e nel mondo\", all'assemblea speciale per l'America del Sinodo dei vescovi che ebbe luogo nella Citt\u00e0 del Vaticano dal 16 novembre al 12 dicembre 1997 sul tema \"Incontro con Ges\u00f9 Cristo vivo: il cammino per la conversione, la comunione e la solidariet\u00e0 in America\" e alla IV assemblea generale del Consiglio episcopale latinoamericano che ebbe luogo a Santo Domingo dal 12 al 28 ottobre 1992.\nFu inviato speciale del papa alle celebrazioni del IV centenario della venerazione del Santo Cristo di Esquipulas, Guatemala, che ebbero luogo il 9 marzo 1995.\nMor\u00ec a Managua alle 3.48 di domenica 3 giugno 2018. La camera ardente venne allestita nell'auditorium \"Cardenal Miguel Obando Bravo\" dell'Universit\u00e0 cattolica \"Redemptoris Mater\" alle 18 ed il giorno successivo la salma venne esposta dalle 9 alle 14 nella cattedrale dell'Immacolata Concezione a Managua. Le esequie si tennero il 4 giugno alle ore 14 e furono presiedute dal cardinale Leopoldo Jos\u00e9 Brenes Sol\u00f3rzano. Al termine del rito fu sepolto nella cappella dell'Universit\u00e0 cattolica \"Redemptoris Mater\".\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1057872", "revid": "1442080", "url": "https://it.wikipedia.org/wiki?curid=1057872", "title": "Forma Chen di 18 posizioni", "text": "Una forma () del Taijiquan \u00e8 una sequenza di movimenti tra loro collegati a costituire un esercizio continuo. \nLe forme tradizionali sono estremamente lunghe; per questa ragione in epoca moderna ne sono state definite pi\u00f9 brevi ed adatte ad uno studio \"amatoriale\". \nLa forma delle 18 posizioni \u00e8 una di queste, codificata dal maestro Chen Zhenglei con movimenti ripresi dalle forme tradizionali dello stile Chen."}
{"id": "1057882", "revid": "287204", "url": "https://it.wikipedia.org/wiki?curid=1057882", "title": "Nacional", "text": ""}
{"id": "1057883", "revid": "110157", "url": "https://it.wikipedia.org/wiki?curid=1057883", "title": "Forma Chen di 19 posizioni", "text": "La Chenshi shijiu shi taolu (piccola forma delle diciannove posizioni in cinese) \u00e8 una forma del Taijiquan stile Chen definita nel 1995 dal Maestro Chen Xiaowang, rappresentante della 19\u00aa generazione della famiglia che diede vita alla disciplina. Ha uno scopo prettamente didattico, tant'\u00e8 che di norma \u00e8 la prima ad essere appresa dai neofiti.\nLe sue posizioni (17, pi\u00f9 apertura e chiusura) sono divise in quattro sezioni e riprese da altre forme tradizionali:\nIl ritmo di esecuzione riflette bene le caratteristiche tipiche dello stile Chen \nCos\u00ec come per le altre, esistono tre metodi per svolgerla in riferimento all'altezza della postura assunta dall'atleta: alto, medio e basso. Pu\u00f2, inoltre, essere eseguita sia in modo \"soft\" sia con un atteggiamento pi\u00f9 veloce e marziale, come se si affrontasse un avversario.\nLa forma si sviluppa lungo un asse lineare come segue:\nCollegamenti esterni.\nesempi video disponibili su YouTube\nI video sono stati rimossi."}
{"id": "1057886", "revid": "986213", "url": "https://it.wikipedia.org/wiki?curid=1057886", "title": "Jos\u00e9 Freire Falc\u00e3o", "text": "Biografia.\nJos\u00e9 Freire Falc\u00e3o \u00e8 nato il 23 ottobre 1925 ad Erer\u00ea, Stato federato di Cear\u00e1 ed arcidiocesi di Fortaleza (oggi nella diocesi di Limoeiro do Norte), nella parte nord-occidentale dell'allora Prima Repubblica brasiliana (oggi Repubblica Federale del Brasile).\nFormazione e ministero sacerdotale.\nHa frequentato le scuole elementari e medie nella citt\u00e0 natale di Erer\u00ea e poi a Russas. Nel 1938 \u00e8 entrato nel seminario di Prainha, a Fortaleza, dove aveva seguito i corsi superiori e anche quelli di filosofia e teologia.\nHa ricevuto l'ordinazione sacerdotale il 19 giugno 1949, a Limoeiro do Norte, per imposizione delle mani di Aureliano de Matos, vescovo di Limoeiro do Norte; si \u00e8 incardinato, ventitreenne, come presbitero della medesima diocesi. In seguito \u00e8 stato vicario parrocchiale della parrocchia dell'Immacolata Concezione a Limoeiro do Norte, vicedirettore del liceo diocesano, docente presso il suo seminario minore e in altre istituzioni educative e assistente ecclesiastico dell'Azione Cattolica.\nMinistero episcopale.\nIl 24 aprile 1967 papa Paolo VI lo ha nominato, quarantunenne, vescovo coadiutore con diritto di successione di Limoeiro do Norte assegnandogli contestualmente la sede titolare di Vardimissa. Ha ricevuto la consacrazione episcopale il 17 giugno seguente per imposizione delle mani di Jos\u00e9 de Medeiros Delgado, arcivescovo metropolita di Fortaleza, assistito dai co-consacrati Vicente de Paulo Ara\u00fajo Matos, vescovo di Crato, e Jos\u00e9 Mauro Ramalho de Alarc\u00f3n Santiago, vescovo di Iguatu. Come suo motto episcopale il neo vescovo Falc\u00e3o ha scelto \"Servir em humildade\", che tradotto vuol dire \"Servire con umilt\u00e0\".\nIl 19 agosto successivo, giorno della morte del settantottenne Aureliano de Matos, che aveva guidato la diocesi per ventisei anni e che lo aveva anche ordinato sacerdote, \u00e8 succeduto per coadiutoria come 2\u00ba vescovo di Limoeiro do Norte. In seguito ha preso possesso della diocesi durante una cerimonia svoltasi presso la Cattedrale dell'Immacolata Concezione a Limoeiro do Norte.\nIl 25 novembre 1971 papa Paolo VI lo ha promosso, quarantaseienne, arcivescovo metropolita di Teresina; \u00e8 succeduto ad Avelar Brand\u00e3o Vilela, trasferito alla sede metropolitana e primaziale di S\u00e3o Salvador da Bahia il 25 marzo precedente. In seguito ha preso possesso della nuova sede durante una cerimonia svoltasi presso la Cattedrale di Nostra Signora dei Sette Dolori a Teresina.\nIl 15 febbraio 1984 papa Giovanni Paolo II lo ha trasferito, cinquantottenne, alla guida della sede metropolitana di Brasilia; \u00e8 succeduto al settantanovenne Jos\u00e9 Newton de Almeida Baptista, dimissionario per raggiunti limiti d'et\u00e0 dopo diciotto anni di governo pastorale. In seguito ha preso possesso della nuova sede durante una cerimonia svoltasi presso la Cattedrale di Nostra Signora di Aparecida a Brasilia. Il 29 giugno seguente, giorno della solennit\u00e0 dei Santi Pietro e Paolo, si \u00e8 recato presso la basilica di San Pietro in Vaticano, dove il papa gli ha imposto il pallio, simbolo di comunione tra il metropolita e la Santa Sede.\nNel 1987 \u00e8 stato eletto secondo vicepresidente del Consiglio Episcopale Latinoamericano, succedendo a Clemente Jos\u00e9 Carlos de Gouvea Isnard, O.S.B., vescovo di Nova Friburgo; ha ricoperto tale incarico per un quadriennio, venendo succeduto nel 1991 da Tulio Manuel Chirivella Varela, arcivescovo metropolita di Barquisimeto.\nCardinalato.\nIl 29 maggio 1988, dopo la messa domenicale, papa Giovanni Paolo II ha annunciato la sua creazione a cardinale nel concistoro del 28 giugno seguente; sessantaduenne, \u00e8 stato il primo arcivescovo di Brasilia a ricevere la porpora cardinalizia. Durante la cerimonia, svoltasi presso il Palazzo Apostolico, gli sono stati conferiti la berretta, l'anello ed il titolo cardinalizio di San Luca a Via Prenestina, vacante dal 24 settembre 1985, giorno della morte del cardinale Antonio Poma, arcivescovo emerito di Bologna.\nIl 28 gennaio 2004 papa Giovanni Paolo II ha accettato la sua rinuncia dal governo pastorale dell'arcidiocesi di Brasilia per raggiunti limiti d'et\u00e0, ai sensi del can. 401 \u00a7 1 del Codice di diritto canonico, divenendone arcivescovo emerito all'et\u00e0 di settantotto anni; gli \u00e8 succeduto il cinquantaseienne Jo\u00e3o Braz de Aviz, trasferito contestualmente dalla sede metropolitana di Maring\u00e1.\nDopo la morte di papa Giovanni Paolo II, ha preso parte al conclave del 2005, che si \u00e8 concluso con l'elezione al soglio pontificio del cardinale Joseph Ratzinger, prefetto della Congregazione per la dottrina della fede, con il nome di Benedetto XVI.\nIl 23 ottobre 2005, al compimento dell'ottantesimo genetliaco, ha perso il diritto di entrare in conclave ed ha cessato di essere membro dei dicasteri della Curia romana, in conformit\u00e0 all'art. II \u00a7 1-2 del motu proprio \"Ingravescentem Aetatem\", pubblicato da papa Paolo VI il 21 novembre 1970. Per questo motivo non ha potuto prendere parte al conclave del 2013, che si \u00e8 concluso con l'elezione al soglio pontificio del cardinale Jorge Mario Bergoglio, arcivescovo metropolita di Buenos Aires, con il nome di Francesco.\n\u00c8 deceduto alle 22:40 del 26 settembre 2021, all'et\u00e0 di novantacinque anni, presso l'ospedale Santa L\u00facia nel distretto Asa Sul di Brasilia dove era ricoverato da otto giorni, per complicazioni causate da COVID-19. Le esequie sono state celebrate il giorno successivo dall\u2019arcivescovo di Brasilia Paulo Cezar Costa nella cattedrale metropolitana di Nostra Signora Aparecida e, al termine del rito, \u00e8 stato sepolto nella cripta dello stesso edificio.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1057892", "revid": "110157", "url": "https://it.wikipedia.org/wiki?curid=1057892", "title": "Forma Chen di 38 posizioni", "text": "La forma dei 38 movimenti del Taijiquan stile Chen, creata dal maestro Chen Xiaowang negli anni ottanta del secolo scorso, raccoglie in s\u00e9 tecniche e modalit\u00e0 sia della forma antica \"Lao Jia\" che di quella pi\u00f9 recente \"Xin Jia\".\nSi sviluppa attraverso un ottimo bilanciamento che alterna movimenti lenti e fluidi ad altri veloci e potenti. \u00c8 suddivisa in quattro sezioni, ognuna delle quali comprende nove movimenti (apertura e chiusura a parte). Mantiene, inoltre, le caratteristiche e la potenzialit\u00e0 delle sequenze tradizionali, rendendola un ottimo strumento di studio e di lavoro.\n\u00c8 in generale considerata una forma intermedia, presentando il doppio dei movimenti di quelle iniziali che sono anche vari e dinamici. La sua lunghezza sollecita particolarmente l'atleta dal punto di vista fisico e la sua pratica richiede una buona padronanza degli esercizi di avvolgere il filo di seta e delle forme basiche come quella delle 19 posizioni.\nLe prime due sezioni pongono l'accento sulla flessibilit\u00e0 e sulla coordinazione tra parte inferiore e superiore del corpo. Nella terza e quarta parte sono invece enfatizzati l'aspetto fisico e muscolare attraverso una rapida successione di tecniche fajin.\nCollegamenti esterni.\nEsempi di esecuzioni della forma disponibili su YouTube:"}
{"id": "1057894", "revid": "3689", "url": "https://it.wikipedia.org/wiki?curid=1057894", "title": "Fajin", "text": ""}
{"id": "1057897", "revid": "1442080", "url": "https://it.wikipedia.org/wiki?curid=1057897", "title": "Phasianus", "text": "Il genere Phasianus comprende una sola specie della famiglia dei fagiani, il fagiano comune, \"Phasianus colchicus\", che ha trenta sottospecie riconosciute, ventinove sul continente asiatico e una sull'isola di Taiwan, al largo delle coste meridionali della Cina.\nAlcune sottospecie sono state introdotte in Nordamerica e si sono ibridizzate, e ora si sono stabilite perennemente in quelle zone.\nLe tre forme presenti sulle isole giapponesi vengono considerate da alcuni esperti come varianti di una specie distinta, il fagiano verde, \"Phasianus versicolor\", ma altri ritengono che gli uccelli giapponesi appartengano alla specie del fagiano comune, che avrebbe in totale trentatr\u00e9 sottospecie."}
{"id": "1057901", "revid": "125277140", "url": "https://it.wikipedia.org/wiki?curid=1057901", "title": "Andrea Cordero Lanza di Montezemolo", "text": "Biografia.\nAndrea Cordero Lanza di Montezemolo nacque a Torino il 27 agosto 1925. Era figlio di Giuseppe Cordero Lanza di Montezemolo, vittima alle Fosse Ardeatine, e di Amalia Dematteis che fu uditrice laica durante il Concilio Vaticano II nonch\u00e9 attiva presidente nazionale dell'allora Patronato di assistenza spirituale alle Forze Armate (P.A.S.F.A.) tuttora operante come organismo dell'ordinariato militare in Italia. Era cugino del padre di Luca Cordero di Montezemolo e suo bisnonno era il generale Giuseppe Dezza.\nFormazione e ministero sacerdotale.\nSulle orme paterne fu soldato volontario nella guerra di liberazione nel \"Battaglione di Montezemolo\", dal nome del padre. In precedenza era stato nascosto ai nazisti dal clero ucraino del Pontificio collegio ucraino di San Giosafat. Nel 1949 consegu\u00ec la laurea in architettura presso l'Universit\u00e0 degli Studi di Roma \"La Sapienza\". Esercit\u00f2 per qualche anno la libera professione di architetto lavorando nello studio di Pier Luigi Nervi. Collabor\u00f2 con lui nella realizzazione delle sue opere pi\u00f9 famose. Fu anche assistente alla cattedra di scienza delle costruzioni della facolt\u00e0 di architettura dell'Universit\u00e0 degli Studi di Roma \"La Sapienza\".\nNel frattempo matur\u00f2 la sua vocazione al presbiterato. Dal 1952 al 1954 studi\u00f2 quindi alla Pontificia Universit\u00e0 Gregoriana di Roma dove consegu\u00ec il baccellierato in filosofia e la licenza in teologia. Comp\u00ec gli studi per il sacerdozio all'Almo Collegio Capranica e il 13 marzo 1954 fu ordinato presbitero per la diocesi di Roma dall'arcivescovo vicegerente Luigi Traglia. Oper\u00f2 poi come vicario parrocchiale in diverse comunit\u00e0. Dal 1957 al 1959 studi\u00f2 presso la Pontificia accademia ecclesiastica a Roma, l'istituto che forma i diplomatici della Santa Sede. Nello stesso periodo studi\u00f2 per la laurea in diritto canonico alla Pontificia Universit\u00e0 Lateranense. Fu anche cappellano dell'Universit\u00e0 degli Studi di Roma \"La Sapienza\".\nNel 1959 entr\u00f2 nel servizio diplomatico della Santa Sede. Ricopr\u00ec gli incarichi di segretario di nunziatura presso la delegazione apostolica in Messico dal 1960 al 1964, presso la nunziatura apostolica in Giappone dal 1964 al 1965 e presso le rappresentanze in Kenya, Uganda e Tanzania dal 1965 al 1968. Prest\u00f2 poi servizio nel Consiglio per gli affari pubblici della Chiesa dal 1968 al 1972. L'11 novembre 1971 venne nominato vicesegretario della Pontificia commissione \"Justitia et Pax\". L'11 novembre 1974 fu promosso a pro-segretario e il 15 dicembre 1976 a segretario dello stesso dicastero. Papa Paolo VI lo nomin\u00f2 cameriere segreto soprannumerario il 21 giugno 1963 e prelato d'onore di Sua Santit\u00e0 il 4 giugno 1974.\nMinistero episcopale.\nIl 5 aprile 1977 papa Paolo VI lo nomin\u00f2 arcivescovo titolare di Anglona, pro-nunzio apostolico a Papua Nuova Guinea e delegato apostolico nelle Isole Salomone. Ricevette l'ordinazione episcopale il 4 giugno successivo dal cardinale Jean-Marie Villot, Segretario di Stato di Sua Santit\u00e0, coconsacranti gli arcivescovi Bernardin Gantin, pro-presidente della Pontificia commissione \"Justitia et Pax\" e vicepresidente del Pontificio consiglio \"Cor Unum\", e Duraisamy Simon Lourdusamy, segretario della Congregazione per l'evangelizzazione dei popoli.\nIl 25 ottobre 1980 venne trasferito alle rappresentanze pontificie di Honduras e Nicaragua e il 1\u00ba aprile 1986 divenne nunzio apostolico in Uruguay. Il 28 aprile 1990 venne nominato delegato apostolico a Gerusalemme e in Palestina e nel contempo gran cancelliere dell'Universit\u00e0 araba di Betlemme. Il 28 maggio dello stesso anno divenne anche nunzio apostolico a Cipro. Il 13 aprile 1991 venne trasferito alla sede titolare di Tuscania. Promosse l'istituzione dell'Assemblea degli ordinari cattolici di Terra Santa. Fu tra gli artefici dei negoziati per la normalizzazione delle relazioni tra la Santa Sede e lo Stato d'Israele che port\u00f2, il 30 dicembre 1993, alla firma dell'accordo fondamentale che riconobbe \"la natura unica delle relazioni tra la Chiesa cattolica e il popolo ebraico\" e \"il processo storico di riconciliazione e di crescita nella comprensione reciproca e nell'amicizia tra cattolici ed ebrei\". Il 19 gennaio 1994 divenne quindi il primo nunzio apostolico in Israele. Nel 1997 firm\u00f2 per la Santa Sede l'accordo con Israele chiamato Legal Personality Agreement, che rappresent\u00f2 uno sviluppo di quanto gi\u00e0 previsto dall'accordo del dicembre del 1993. Il 7 marzo 1998 venne nominato nunzio apostolico in Italia e San Marino.\nIl 17 aprile 2001 papa Giovanni Paolo II accett\u00f2 la sua rinuncia all'incarico per raggiunti limiti di et\u00e0. Lo stesso anno divenne assessore d'onore dell'Ordine equestre del Santo Sepolcro di Gerusalemme, carica che mantenne fino al 2006.\nIl 31 maggio 2005 papa Benedetto XVI eman\u00f2 nuove norme per un rinnovato esercizio del culto nella basilica di San Paolo fuori le Mura, lo nomin\u00f2 primo arciprete della basilica e gli affid\u00f2 lo studio per la riorganizzazione del complesso extraterritoriale in collaborazione coi monaci benedettini. Il 24 marzo 2006 lo stesso pontefice lo cre\u00f2 cardinale e gli assegn\u00f2 la diaconia di Santa Maria in Portico Campitelli della quale prese possesso il 17 luglio successivo. Come arciprete sugger\u00ec al papa la celebrazione dell'Anno paolino tra il giugno del 2008 e il giugno del 2009, nel cui contesto promosse l'indagine scientifica all'interno del sarcofago tradizionalmente ritenuto di San Paolo. Dalla ricerca giunse la storica conferma che si tratta effettivamente della sua tomba e che i resti mortali che essa custodisce sono effettivamente quelli di Paolo di Tarso. Promosse e collabor\u00f2 al restauro di parte della basilica e rese visibile la tomba dell'apostolo. Si adoper\u00f2 per restituire vitalit\u00e0 spirituale all'intero complesso e nuovo slancio alla vocazione ecumenica di quel luogo.\nIl 3 luglio 2009 papa Benedetto XVI accett\u00f2 la sua rinuncia all'incarico per raggiunti limiti di et\u00e0. Il 27 marzo 2011 accompagn\u00f2, in qualit\u00e0 di figlio di una delle vittime, papa Benedetto XVI durante la sua visita alle Fosse Ardeatine. Il 20 giugno 2016 opt\u00f2 per l'ordine presbiterale, mantenendo invariata la diaconia elevata \"pro hac vice\" a titolo presbiterale.\nFu consultore della sezione per i rapporti con gli Stati della Segreteria di Stato della Santa Sede dal 17 novembre 2001 e membro della Congregazione per i vescovi dal 22 novembre 2001. Partecip\u00f2 per nomina pontificia alla XII assemblea generale ordinaria del Sinodo dei vescovi che ebbe luogo nella Citt\u00e0 del Vaticano dal 5 al 26 ottobre 2008 sul tema \"La Parola di Dio nella vita e nella missione della Chiesa\".\nFu un grande esperto di araldica e fin da giovane disegn\u00f2 gli stemmi di numerosissimi prelati, compreso quello di papa Benedetto XVI che descrisse in un articolo apparso sull\"'Osservatore Romano\" il 28 aprile 2005. Lo defin\u00ec \"uno stemma ricco di simbolismi e di significati, per affidare alla storia la sua personalit\u00e0 e il suo pontificato\".\nDa tempo malato, mor\u00ec serenamente a Roma alle 12 del 19 novembre 2017 all'et\u00e0 di 92 anni. Le esequie si tennero il 21 novembre alle ore 11.30 all'Altare della Cattedra della basilica di San Pietro in Vaticano. La liturgia esequiale venne celebrata dal cardinale Giovanni Battista Re, vice-decano del Collegio cardinalizio. Al termine della celebrazione papa Francesco presiedette il rito dell\"'ultima commendatio\" e della \"valedictio\". \u00c8 sepolto nella basilica di San Paolo fuori le mura.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1057904", "revid": "31360", "url": "https://it.wikipedia.org/wiki?curid=1057904", "title": "Jean Marie Lustiger", "text": ""}
{"id": "1057906", "revid": "3689", "url": "https://it.wikipedia.org/wiki?curid=1057906", "title": "Forma di 18 posizioni", "text": ""}
{"id": "1057909", "revid": "90227", "url": "https://it.wikipedia.org/wiki?curid=1057909", "title": "Eugenio Lachat", "text": ""}
{"id": "1057910", "revid": "838137", "url": "https://it.wikipedia.org/wiki?curid=1057910", "title": "Armand Ga\u00e9tan Razafindratandra", "text": "Biografia.\nFiglio di Paul e Jos\u00e9phine Rasoanoro, \u00e8 nato in un'antica e grande famiglia malgascia, divenuta ben presto cristiana. Suo nonno era governatore della capitale Antananarivo.\nHa compiuto gli studi primari e secondari presso la scuola parrocchiale di Faravohitra, presso i Fratelli delle Scuole Cristiane di Andohalo; nel Seminario Minore di Ambohipo e infine presso il Collegio Saint-Michel tenuto dai Padri Gesuiti, conseguendo il diploma. Ha seguito quindi due anni di filosofia canonica presso il Seminario Maggiore di Ambatoroka, tre anni di corso ancora presso il Collegio Saint-Michel, per tornare poi ad Ambatoroka per studiare teologia canonica.\nDopo l'ordinazione sacerdotale il 27 luglio 1954, monsignor Sartre l'ha inviato all'Istituto Cattolico di Parigi, per degli studi presso l'Istituto di Pastorale Catechetica e l'Istituto di Studi Sociali di fronte alla Cappellania degli Studenti malgasci.\nRientrato in Madagascar nel 1956, \u00e8 diventato Direttore dell'Insegnamento Catechetico: suoi i manuali elaborati per tutte le classi a partire dalla 12\u00aa. Contemporaneamente si \u00e8 occupato della direzione spirituale delle scuole pubbliche e delle scuole private non confessionali: quaranta ore alla settimana, essendo allo stesso tempo Vicario presso la Cattedrale.\nIn seguito \u00e8 diventato parroco a Ambohimitsimbina e vice-curato a Ambavahadimitafo. In questo periodo, organizzando intrattenimenti per i bambini delle famiglie bisognose nelle colonie estive, gestite da giovani volontari, ha potuto esprimere tutta la sua capacit\u00e0 di animazione. Per dieci anni \u00e8 stato Direttore del Centro Nazionale di Formazione Catechetica, appena fondato. La sua esperienza si \u00e8 arricchita poi con un rettorato presso il Seminario Minore di Faliarivo e con la carica di Direttore nel Seminario Maggiore di Ambatoroka.\nNominato Vescovo di Mahajanga il 27 aprile 1978, ha ricevuto l'ordinazione episcopale il 2 luglio successivo. In questo periodo, annunciando il Vangelo in tutte le parrocchie del territorio, le ha raggiunte quasi sempre a piedi, e spesso per la prima volta. Complessivamente la diocesi occupa circa 107\u00a0000 chilometri quadrati.\n\u00c8 stato tra i fondatori della Commissione Ecumenica di Teologia, a cui \u00e8 affidata l'elaborazione dello statuto del Consiglio delle Chiese Cristiane, movimento che ha svolto un ruolo particolarmente importante nell'evoluzione democratica del Madagascar a partire dal 1989.\nNominato il 3 febbraio 1994 arcivescovo di Antananarivo, ha preso possesso della nuova sede il 15 maggio successivo. \u00c8 rientrato cos\u00ec nella sua diocesi di origine mettendosi a servizio della gente con grande premura e lavorando a ritmi serrati. Fu nominato cardinale da papa Giovanni Paolo II nel concistoro del 26 novembre 1994.\nDal 1997 al dicembre 2002 \u00e8 stato presidente della Conferenza episcopale del Madagascar.\nDal 7 dicembre 2005 \u00e8 arcivescovo emerito di Antananarivo.\n\u00c8 deceduto a Mahajanga il 9 gennaio 2010 all'et\u00e0 di 84 anni. \u00c8 sepolto nella cripta della cattedrale di Antananarivo.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1057912", "revid": "90227", "url": "https://it.wikipedia.org/wiki?curid=1057912", "title": "Aimable Jean Claude Eug\u00e8ne Lachat", "text": ""}
{"id": "1057917", "revid": "1543377", "url": "https://it.wikipedia.org/wiki?curid=1057917", "title": "MODY", "text": "Il MODY (maturity onset diabetes of the young, ossia diabete giovanile a insorgenza nell'adulto) \u00e8 una forma monogenica di diabete mellito dovuto a difetti genetici delle cellule \u03b2 delle isole di Langerhans del pancreas.\nDescrizione.\nIl MODY \u00e8 un modello di ridotta secrezione insulinica ad ereditariet\u00e0 autosomica dominante monogenica; pu\u00f2 manifestarsi fin dalla prima infanzia anche se la sua incidenza \u00e8 maggiore durante l'adolescenza. MODY \u00e8 causato dal cambiamento di un singolo gene e sei sono i geni identificati. La mutazione o cambiamento di uno di questi 6 geni differenti conducono a diversi tipi di MODY. \nI geni che causano le varie forme di MODY sono:\nI MODY 5-6 sono le forme pi\u00f9 gravi.\nClinica.\nSegni e sintomi.\nLa pi\u00f9 comune presentazione clinica del MODY \u00e8 una modesta, asintomatica iperglicemia: &gt;7\u00a0mmol (126\u00a0mg/dL) e &lt;10\u00a0mmol (180\u00a0mg/dL) in un bambino non obeso con una storia familiare di diabete. \nSecondo i dati pi\u00f9 recenti il MODY costituisce 1-5% di tutti i casi di diabete negli Stati Uniti e negli altri paesi industrializzati. \nDiverse caratteristiche cliniche distinguono i pazienti affetti da MODY dai pazienti affetti da diabete di tipo 2:"}
{"id": "1057918", "revid": "287204", "url": "https://it.wikipedia.org/wiki?curid=1057918", "title": "La storia sacra", "text": "La storia sacra \u00e8 un libro di testo scolastico e monografico sul Nuovo e Vecchio Testamento scritto da un anonimo sacerdote della diocesi di Basilea e tradotto in lingua italiana da padre Carlo Ignazio Fransioli nel 1868.\nCaratteristiche.\nIl libro \u00e8 conosciuto anche con i titoli alternativi La storia sacra del Vecchio e Nuovo Testamento illustrata e Storia biblica illustrata ad uso delle scuole.\nIl prestigio e la notoriet\u00e0 del libro \u00e8 rappresentata, oltre che dalla diffusione, anche dalle seguite a quelle di Eug\u00e8ne Lachat. Non meno importante \u00e8 ; si ricorda che \u00e8 stato inserito tra i libri dell'archivio di Quinto Santoli.\nArgomenti trattati.\nIl testo \u00e8 definibile una cernita di passi biblici. Vengono riportati dalla \"Vulgata\" di San Girolamo ma non sono rare alterazione del testo, riduzioni e aggiunte ad opere dall'autore.\nVecchio Testamento.\nPer quanto riguarda l'Antico Testamento viene fatta una scelta complessiva che tende a non escludere nessun libro, in modo da avere una completezza generale. \nI primi racconti, tratti dalla Genesi (Pentateuco), sono la creazione del mondo, la creazione degli Angeli, la vita felice prima del \"peccato della mela\", il peccato stesso con Adamo ed Eva e la loro punizione. Seguono Caino ed Abele, il diluvio universale, il sacrificio di No\u00e8 e il tentativo della costruzione della torre di Babele.\nIn quella che viene considerata la \"seconda epoca\" il testo presenta 18 racconti, anch'essi tratti dal libro della Genesi ad eccezione dell'ultimo che proviene dal libro di Giobbe: la vocazione di Abramo e le sue virt\u00f9, il matrimonio di Isacco e Rebecca, Esa\u00f9 e Giacobbe, la fuga di Giacobbe e il suo soggiorno a casa dello zio Labano e il suo ritorno a casa. Sempre parte di questa sono i racconti della vita di Giuseppe: nella casa paterna, il racconto della sua vendita da parte fratelli, il tempo trascorso nella casa di Putifare, la sua prigionia, la sua esaltazione fino a vice-re, l'incontro in Egitto con i suoi fratelli, il viaggio di Beniamino (il fratello pi\u00f9 piccolo), la storia della \"coppa d'argento\", il momento di quando si fa riconoscere, il viaggio di Giacobbe in Egitto e la morte di questi ultimi due. Infine viene presentata la storia del paziente Giobbe, unico testo non proveniente dalla Genesi.\nLa terza epoca inizia con la nascita di Mos\u00e8 e altri brani del libro dell'Esodo: la vocazione di Mos\u00e8, le dieci piaghe, la morte dei primogeniti e l'uscita dall'Egitto, il passaggio nel mar Rosso, le quaglie, la manna e l'acqua nel deserto del Sinai, i \"Dieci Comandamenti\" (presenti anche nel Deuteronomio), il vitello d'oro. Di altri libri sono invece gli ordinamenti per il culto divino (cio\u00e8 il tabernacolo e altri mitzv\u00f2t), gli esploratori infedeli (tratto dal libro di Giosu\u00e8), Core, Dathan e Abiron (dal libro dei Numeri), la diffidenza di Mos\u00e8 e il serpente di bronzo (meglio noto come Nehustan), la morte di Mos\u00e8, l'entrata degli israeliti nella terra promessa (dal libro di Giosu\u00e8), i giudici (dall'omonimo libro) e la storia della pia Rut (dal libro di Rut). Gli ultimi racconti di questa sono tutti appartenenti al primo dei due libri di Samuele: i figli malvagi di Eli, prima trattazione di Samuele, il primo re: Saul, il pastorello Davide, Davide e il gigante Golia, l'odio tra Saule e Davide e la morte di Saule.\nNella quarta epoca si analizza, sempre dal secondo libro di Samuele, il racconto della grandezza del regno di Davide e la ribellione di Assalonne. Il testo prosegue nei due libri dei Re con la morte di re Davide, la sapienza di Salomone, la fabbrica del tempio di Gerusalemme, la magnificenza e la fine di questo re, e la decadenza e la divisione del regno.\nLa quinta epoca \u00e8 l'epoca della quale viene scelto il maggior numero di racconti.\nNuovo Testamento.\nDel Nuovo Testamento si scelgono per lo pi\u00f9 brani riguardanti la vita di Ges\u00f9 dedicando solo la conclusione di 20 racconti alla storia degli Apostoli.\n\"Vita di Nostro Signore Ges\u00f9 Cristo\".\nLa prima parte ha titolo \"Vita di Nostro Signore Ges\u00f9 Cristo\" e narra:\n\"Storia degli Apostoli\".\nNella seconda e ultima parte di questo Testamento si narra la \"storia degli Apostoli\" tratta dagli Atti degli Apostoli; dopo una breve introduzione seguono i racconti: elezione dell'Apostolo Mattia, discesa dello Spirito Santo, Pietro risana uno zoppo, Pietro e Giovanni dinanzi al Gran Consiglio, vita dei primitivi cristiani, Anania e Safira, gli Apostoli in prigione, il diacono e protomartire Santo Stefano, la Cresima - il battesimo del tesoriere della regina di Etiopia, conversione di Saulo, visita pastorale del principe degli Apostoli Pietro e battesimo di Cornelio centurione gentile, Pietro in prigione, primo viaggio apostolico di San Pietro, il concilio di Gerusalemme, secondo viaggio apostolico di S. Pietro, terzo viaggio apostolico di S. Pietro, prigionia e morte di San Paolo, gli altri Apostoli e conclusione del traduttore.\nFlorilegio di profezie e sentenze.\nIl \"Florilegio di profezie e sentenze della Sacra Scrittura\" \u00e8 una parte del libro di 12 pagine. Essa \u00e8 divisa in due parti: le \"Profezie dell'Antico Testamento\" e le \"Sentenze morali\". Questa sezione \u00e8 stata aggiunta al testo originale e riporta integralmente uno studio dell'arcivescovo Antonio Martini, noto studioso biblico.\nNella sezione delle \"profezie dell'Antico Testamento\" sono raccolte 15 profezie tutte riguardanti Ges\u00f9 Cristo dell'Antico Testamento che, secondo l'autore, si sono verificate nel Nuovo Testamento. Tra queste la venuta del messia in Isaia IX, 6, il tradimento di Giuda Iscariota nel Salmo XL, 9 e Ges\u00f9 sulla via della croce nella Sacra Cantica III, 11.\nLe \"sentenze morali\" invece sono una raccolta di doveri morali raggruppati per argomenti che sono: \"L'orazione \"(intesa come preghiera e adorazione), il \"Rispetto alle chiese\" (intese non solo come edifici ma anche come raggruppamenti di persone in preghiera), i \"Genitori e figli\", la \"Purit\u00e0\", l\"Istruzione ed amore al lavoro\", i \"Cattivi compagni\", le \"Opere di misericordia\", \"La lingua\" (intesa come linguaggio), l\"Umilt\u00e0 e modestia\", la \"Fedelt\u00e0 e conciliazione\" e infine \"La via dei giusti e la via degli empi\". Alla fine di queste viene posta una frase di conclusione, tratta dal Vangelo di Marco, con la quale finisce l'opera dell'arcivescovo Martini.\nConcordanza della dottrina cristiana con i racconti biblici.\nL'ultima parte di \"La storia sacra\" \u00e8 dedicata a uno studio sulla fondatezza di aspetti della dottrina cristiano-cattolica analizzando la loro enunciazione a partire dal testo sacro con un collegamento al racconto nel libro stesso. Questa sezione spiega anche il motivo della scelta, talvolta non usuale per una versione ridotta della Bibbia, di alcuni brani. Vengono infatti studiati aspetti quali il Credo (per un totale di 3 pagine), i Comandamenti (3 pagine) e i Sacramenti (circa 2 pagine).\nIl Credo.\nIl testo fa un'analisi delle singole parole della \"comune preghiera\" dividendo la stessa in XII articoli, dei quali ritenuti di maggiore complessit\u00e0 sono il I e il IX. Sotto ne segue una tabella che ne schematizza il contenuto.\nI Comandamenti.\nL'analisi dei Comandamenti presentata dal curatore del libro rappresenta una della parti di maggiori originalit\u00e0. Infatti vengono elencati oltre il Decalogo una serie di comandamenti della Chiesa e una serie di doveri morali per un totale di 34 dettami. Ognuno di questi \u00e8 corredato di spiegazione e riscontro in uno o pi\u00f9 passi biblici all'interno del volume.\nElenco dei Comandamenti di \"La storia sacra\":\nSacramenti.\nI sacramenti sono la parte conclusiva di tutto il volume. Come nel resto della sezione si ricerca all'interno della monografia l'enunciazione del sacramento in questione. Essi sono: la grazia, il sacramento del Battesimo, il sacramento della Confermazione (o Cresima), il sacramento dell'eucaristia, il sacramento della Penitenza (anche detto Riconciliazione o Confessione), il sacramento dell'Estrema Unzione (o unzione degli infermi), il sacramento dell'ordine, il sacramento del Matrimonio, i sacramentali, l'orazione e le cerimonie della Chiesa (del quale viene selezionato il togliersi i calzari prima di entrare in un luogo santo da parte di Mos\u00e8, la consacrazione del tempio, la circoncisione di Ges\u00f9 e il suo ingresso trionfale in Gerusalemme).\nApprovazioni ecclesiastiche.\nIl testo, prima e dopo la pubblicazione, ricevette 60 approvazioni ecclesiastiche e l'8 marzo 1880 l'approvazione pontificia su richiesta degli stessi editori e del Vescovo di Basilea. Nello stesso testo sono riportate integralmente le approvazioni ecclesiastiche da parte del vescovo di Coira, del vescovo di Alessandria e del suo segretario, del vescovo di Amelia, del vescovo dell'Aquila, del vescovo di Biella, del vescovo di Crotone, del vescovo di Fossombrone, del vescovo di Galtelli-Nuoro, del vescovo di Larino, del vescovo di Mondov\u00ec, del vescovo di Montalto, del vescovo di Novara, del vescovo di Pavia, dell'arcivescovo di Cagliari, dell'arcivescovo di Firenze, dell'arcivescovo di Lucca, dell'arcivescovo di Ravenna, dell'arcivescovo di Torino, dell'arcivescovo di Udine e dell'arcivescovo di Vercelli.\nIndice dell'opera.\nIl seguente \u00e8 l'indice degli argomenti trattati nell'opera:\nDati della stampa.\nIl libro \u00e8 stato pubblicato dopo la traduzione dalla versione originale in tedesco. In lingua italiana \u00e8 stato mentre nelle altre lingue, a causa della scarsa diffusione sul territorio della casa editrice, non \u00e8 mai stato ristampato. Tornando al testo in italiano, la versione ultimata, cio\u00e8 quella dell'ultima aggiunta nel testo, \u00e8 del 1881 ed \u00e8 la prima a contenere per intero le approvazioni ecclesiastiche. Tutte le versioni posteriori a quella data hanno uniformit\u00e0 di impaginazione e dimensioni, le quali sono di cm 12 x 17. I titoli e le impressioni sono editi a secco e in oro; i tagli sono completamente in oro e la legatura editoriale \u00e8 in tela rossa. Comuni invece a tutte le versioni le illustrazioni (quasi la met\u00e0 delle pagine ne possiede una) e l'incisione intitolata \"\"sinite parvulos venire ad me\", raffigurante il , nel risvolto di prima copertina. Nelle ultime due pagine invece \u00e8 incisa in calce una veduta a volo d'uccello della Terra Santa.\nProblemi sulla numerazione delle edizioni.\nDa parte di molte biblioteche e archivi si sono verificati problemi per l'elencazione delle edizioni poich\u00e9 in nessun volume \u00e8 stato indicato l'anno di stampa. . Negli ultimi anni di pubblicazione, infatti, la casa editrice Benzinger concesse l'autorizzazione di stampa del testo ad altre case editrici. Tra queste alcune, come la \"Tipografia Gualandi e Cangini\" di Vicenza, continuarono nel numero di edizione a partire dal numero raggiunto dalla Benzinger. Inoltre alcuni riportano l'anno di prima edizione nel 1881 considerando questo un continuo del libro che si differisce a causa delle considerevoli aggiunte.\nUtilizzo del testo.\nIl libro veniva utilizzato come libro di testo in molte scuole italiane nel periodo tra il 1880 e la prima guerra mondiale. La sua diffusione venne ricordata nel celebre tri-volumi \"Catalogo generale della Libreria Italiana dall'anno 1847 a tutto il 1899\"\", il pi\u00f9 famoso elenco dei libri per l'insegnamento, scritto dal prof. Attilio Pagliaini e pubblicato nel 1910 dall\"Associazione tipografico-libraria italiana\". In \"La storia sacra\" viene infatti indicato che il fine \u00e8 l'utilizzo scolastico (nella prima pagina si riporta: \u00ab\"Opera di un sacerdote della Diocesi di Basilea tradotta ad uso delle scuole italiane\"\u00bb) e la conclusione \u00e8 un chiaro messaggio diretto alla giovent\u00f9. Ma ci\u00f2 nonostante, la predisposizione la semplicit\u00e0 del linguaggio ha portato a una diffusione del libro anche tra i non studenti in quanto le maggiori versioni letterarie su temi biblici erano spesso di maggior difficolt\u00e0. Questo sembra essere dimostrato nell'invito che fa di questo sia Giovacchino Limberti che Andrea Casasola. Sulla non comune chiarezza lessicale fa riferimento invece Giulio Arrigoni.\nInfluenza nelle generazioni future.\nBench\u00e9 il libro abbia rappresentato un successo nel periodo della sua diffusione se ne perse l'utilizzo negli anni successivi alle due guerre mondiali. L'influenza di esso pertanto non \u00e8 direttamente rintracciabile nel Cattolicesimo moderno bench\u00e9 si pu\u00f2 notare che abbia fatto da apri-strada nella divulgazione di raccolte di passi biblici di semplice comprensione. L'apertura a nuovi studi biblici \u00e8 infatti il tema della lettera enciclica \"Divino Afflante Spiritu\" di Pio XII scritta nel 1943. . Bisogna per\u00f2 ricordare che tema diretto della revisione della Sacra Scrittura non riguard\u00f2 la semplicit\u00e0 ma l'attinenza alla versione greca originale e l'eliminazione di errori di trascrizione."}
{"id": "1057924", "revid": "287204", "url": "https://it.wikipedia.org/wiki?curid=1057924", "title": "Antonio Jos\u00e9 Gonz\u00e1lez Zum\u00e1rraga", "text": "Biografia.\nIl 17 marzo 1969 fu eletto vescovo titolare di Tagarata e vescovo ausiliare di Quito. Fu consacrato il 15 giugno dello stesso anno a Quito dal cardinale Pablo Mu\u00f1oz Vega assistito dagli arcivescovi Manuel Jes\u00fas Serrano Abad e Bernardino Echeverr\u00eda Ruiz.\nIl 30 gennaio 1978 fu nominato vescovo di Machala, dopo essere stato per due anni amministratore apostolico della medesima sede.\nIl 28 giugno 1980 fu promosso arcivescovo coadiutore di Quito, con diritto di successione. \u00c8 stato quindi arcivescovo di Quito dal 1\u00ba giugno 1985 al 21 marzo 2003, quando si \u00e8 dimesso per raggiunti limiti di et\u00e0. Dall'11 novembre 1995 godette del titolo di primate dell'Ecuador.\nPapa Giovanni Paolo II lo innalz\u00f2 alla dignit\u00e0 cardinalizia nel concistoro del 21 febbraio 2001 e gli concesse il titolo di Santa Maria in Via.\nMor\u00ec a Quito la mattina del 13 ottobre 2008 all'et\u00e0 di 83 anni per un cancro allo stomaco.\nLe esequie si sono tenute il 14 ottobre nella cattedrale di Quito nella cui cripta \u00e8 stato poi sepolto.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1057925", "revid": "77358", "url": "https://it.wikipedia.org/wiki?curid=1057925", "title": "Xin Jia Pao Chui", "text": ""}
{"id": "1057931", "revid": "3689", "url": "https://it.wikipedia.org/wiki?curid=1057931", "title": "Fajing", "text": ""}
{"id": "1057933", "revid": "15756", "url": "https://it.wikipedia.org/wiki?curid=1057933", "title": "Alexandre do Nascimento", "text": "Biografia.\nFormazione e prima fase di sacerdozio.\nAlexandre do Nascimento \u00e8 nato il 1\u00ba marzo 1925 a Malanje, omonima provincia e diocesi (oggi arcidiocesi), nella parte settentrionale dell'Africa Occidentale Portoghese (oggi Repubblica di Angola). All'et\u00e0 di dodici anni, nel 1937, si \u00e8 iscritto presso il Seminario di Bangalas, frequentando successivamente quello della citt\u00e0 natale e infine il Seminario maggiore di Luanda. Nel 1948, all'et\u00e0 di ventitr\u00e9 anni, \u00e8 stato mandato a studiare a Roma, presso la Pontificia Universit\u00e0 Gregoriana, dove ha conseguito il Baccellierato in filosofia e la Licenza in teologia.\nHa ricevuto l'ordinazione sacerdotale il 20 dicembre 1952, a Roma, per imposizione delle mani di Luigi Traglia, arcivescovo titolare di Cesarea di Palestina e vicegerente della diocesi di Roma nonch\u00e9 futuro cardinale; si \u00e8 incardinato, ventisettenne, come presbitero della diocesi di Malanje. Ritornato in Angola nel 1953, \u00e8 stato nominato professore di teologia dogmatica presso il Seminario maggiore di Luanda e direttore principale del giornale cattolico \"O apostolado\". In seguito, dal 1956 al 1961 ha svolto l'incarico di predicatore della Cattedrale di Nostra Signora dei Rimedi di Luanda. Durante quegli anni, inoltre, ha svolto al contempo gli incarichi di direttore aggiunto di \"Radio Cat\u00f3lica\", assistente dei gruppi familiari ed assistente spirituale degli operai del porto.\nEsilio in Portogallo e rientro in Patria.\nAssieme a molti altri sacerdoti nel 1961 \u00e8 stato costretto all'esilio in Portogallo, essendo simpatizzante della causa nazionalista, mal vista dalle autorit\u00e0 portoghesi sotto il quale l'Angola ancora si trovava. Sbarcato a Lisbona, ivi rimase per una decade, fino al 1971. Nella capitale portoghese ha svolto ad ogni modo il suo ministero pastorale in diverse parrocchie, ricoprendo inoltre l'incarico di consigliere del Movimento delle Squadre di Nostra Signora. In questo periodo ha anche studiato diritto civile presso l'Universit\u00e0 di Lisbona.\nDopo il ritorno in patria, dal 1971 al 1975, in ambito dell'allora diocesi di Lubango (oggi arcidiocesi), \u00e8 stato professore di morale e teologia nonch\u00e9 consigliere presso l'Istituto di Scienze Sociali Pio XII, nonch\u00e9 membro della curia diocesana. \u00c8 stato anche segretario generale della Caritas angolana, presidente del Tribunale ecclesiastico di Luanda, membro del consiglio presbiterale e della commissione diocesana per l'Anno Santo 1975 e infine assistente speciale agli studenti e agli ex prigionieri politici. Nel 1975 finalmente l'Angola ha ottenuto l'indipendenza dal Portogallo, come molti altri Paesi africani sotto loro dominio.\nMinistero episcopale.\nIl 10 agosto 1975 papa Paolo VI lo ha nominato, cinquantenne, vescovo di Malanje; \u00e8 succeduto ad Eduardo Andr\u00e9 Muaca, trasferito contestualmente all'ufficio di arcivescovo coadiutore di Luanda con la sede titolare di Tagarbala. Ha ricevuto la consacrazione episcopale il 31 agosto seguente, presso la Cattedrale di Nostra Signora dei Rimedi a Luanda, per imposizione delle mani di Giovanni De Andrea, arcivescovo titolare di Acquaviva e delegato apostolico in Angola, assistito dai co-consacranti Manuel Nunes Gabriel, arcivescovo metropolita di Luanda, e monsignor Muaca, suo predecessore. Come suo motto episcopale, il neo vescovo do Nascimento ha scelto \"Turres fortissima nomen Domini\", che tradotto vuol dire \"Il nome del Signore \u00e8 una forte torre\" (Libro dei Proverbi 18, 10). Ha preso possesso della sua sede durante una cerimonia svoltasi presso la Cattedrale di Nostra Signora Assunta a Malanje. Nello stesso 1975 \u00e8 stato anche eletto vicepresidente della Conferenza Episcopale di Angola e S\u00e3o Tom\u00e9, incarico terminato nel 1981.\nIl 3 febbraio 1977, papa Paolo VI lo ha promosso, cinquantunenne, arcivescovo metropolita di Lubango; \u00e8 succeduto ad Eurico Dias Nogueira, che verr\u00e0 trasferito il 3 novembre seguente alla sede metropolitana di Braga in Portogallo. Al contempo, monsignor do Nascimento \u00e8 stato anche nominato amministratore apostolico \"ad nutum Sanctae Sedis\" di Pereira de E\u00e7a, diocesi che assumer\u00e0 nome in Ondjiva il 16 maggio 1979 in forza del decreto \"Cum Excellentissimus\" della Congregazione per l'evangelizzazione dei popoli. In seguito ha preso possesso dell'arcidiocesi durante una cerimonia svoltasi nella Cattedrale di San Giuseppe a Lubango. Il 27 giugno 1977, durante un concistoro presieduto dal papa, ha personalmente richiesto il pallio, simbolo di comunione tra il metropolita e la Santa Sede. Il 15 ottobre 1982, durante una visita pastorale, \u00e8 stato sequestrato da un gruppo di militari. Papa Giovanni Paolo II ha implorato la sua liberazione durante l'Angelus di domenica 31 ottobre e dopo il suo intervento finalmente \u00e8 stato rilasciato il 16 novembre successivo.\nCardinale.\nIl 5 gennaio 1983, al termine dell'Udienza generale, papa Giovanni Paolo II ha annunciato la sua creazione a cardinale nel concistoro del 2 febbraio seguente; cinquantasettenne, \u00e8 stato il primo angolano a ricevere la porpora cardinalizia. Durante la cerimonia, svoltasi presso la Basilica di San Pietro in Vaticano, gli sono stati conferiti la berretta, l'anello ed il titolo cardinalizio di San Marco in Agro Laurentino, vacante dal 23 marzo 1977, giorno dell'assassinio del cardinale congolese Emile Biayenda, arcivescovo metropolita di Brazzaville.\nSempre nel 1983 \u00e8 stato nominato presidente di Caritas Internationalis, subentrando a monsignor Georg H\u00fcssler; ha ricoperto tale incarico fino al 1991, quando gli \u00e8 succeduto Affonso Felippe Gregory, vescovo di Imperatriz. Per volere dello stesso papa, il cardinale do Nascimento ha scritto e pronunciato gli esercizi spirituali per il papa e la Curia romana in occasione della Quaresima del 1984.\nIl 16 febbraio 1986 papa Giovanni Paolo II lo ha trasferito, sessantenne, alla sede metropolitana di Luanda; \u00e8 succeduto al sessantenne Eduardo Andr\u00e9 Muaca, dimessosi per motivi di salute il 31 agosto 1985. Ha preso possesso dell'arcidiocesi durante una cerimonia svoltasi presso la Cattedrale di Nostra Signora dei Rimedi a Luanda. Il 29 giugno successivo si \u00e8 di nuovo recato nella Basilica Vaticana per ricevere il pallio. Ha preso parte alla VIII Assemblea Generale Ordinaria del Sinodo dei vescovi, tenutosi nella Citt\u00e0 del Vaticano dal 30 settembre al 28 ottobre 1990.\nNel 1990 \u00e8 stato eletto presidente della Conferenza Episcopale di Angola e S\u00e3o Tom\u00e9, succedendo a Manuel Franklin da Costa, arcivescovo metropolita di Lubango; ha ricoperto tale incarico fino al 1997, quando gli \u00e8 succeduto Zacarias Kamwenho, arcivescovo metropolita di Lubango. Ha partecipato anche alla I Assemblea Speciale per l'Africa del Sinodo dei vescovi, anche questa svoltasi nella Citt\u00e0 del Vaticano dal 10 aprile all'8 maggio 1994.\nIl 23 gennaio 2001 papa Giovanni Paolo II ha accettato la sua rinuncia dal governo pastorale dell'arcidiocesi di Luanda per raggiunti limiti d'et\u00e0, ai sensi del can. 401 \u00a7 1 del Codice di diritto canonico, divenendone arcivescovo emerito all'et\u00e0 di settantacinque anni; gli \u00e8 succeduto il cinquantenne Dami\u00e3o Ant\u00f3nio Franklin, trasferito dall'ufficio di vescovo ausiliare della medesima arcidiocesi e dalla sede titolare di Falerone.\nIl 1\u00ba marzo 2005, al compimento dell'ottantesimo genetliaco, ha perso il diritto di entrare in conclave ed ha cessato di essere membro dei dicasteri della Curia romana, in conformit\u00e0 all'art. II \u00a7 1-2 del motu proprio \"Ingravescentem Aetatem\", pubblicato da papa Paolo VI il 21 novembre 1970; dopo la morte di papa Giovanni Paolo II, per solo un mese non ha potuto prendere parte al conclave del 2005, che si \u00e8 concluso con l'elezione al soglio pontificio del cardinale Joseph Ratzinger, prefetto della Congregazione per la dottrina della fede, con il nome di Benedetto XVI. Successivamente, ha preso parte alla II Assemblea Speciale per l'Africa del Sinodo dei vescovi, dal 4 al 25 ottobre 2009, sul tema \"La Chiesa in Africa, al servizio della riconciliazione, della giustizia e della pace: tu sei il sale della terra, tu sei la luce del mondo\". Il 24 ottobre 2011 ha fatto parte della delegazione di vescovi angolani ricevuti dal papa per la visita ad limina.\nIl 19 luglio 2010, a Luanda, \u00e8 stato decorato dal presidente della Repubblica portoghese, An\u00edbal Cavaco Silva, con la Gran Croce dell\u2019Ordem de Cristo per il suo impegno per la realizzazione della pace e della riconciliazione tra gli angolani.\nDopo la rinuncia di papa Benedetto XVI, non ha potuto prendere parte neppure al conclave del 2013, che si \u00e8 concluso con l'elezione al soglio pontificio del cardinale Jorge Mario Bergoglio, arcivescovo metropolita di Buenos Aires, con il nome di Francesco.\nInfine il 5 giugno 2015, ormai novantenne, \u00e8 stato accolto nell'Ordine dei frati predicatori: padre Rui Carlos Lopes, che ha presieduto la celebrazione, ha dichiarato di sentirsi onorato di accogliere tra i domenicani il porporato, descritto come un grande uomo di fede.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1057939", "revid": "307923", "url": "https://it.wikipedia.org/wiki?curid=1057939", "title": "Lao Jia", "text": "Lao Jia (\"Antica intelaiatura\" in lingua cinese) \u00e8 nome delle due forme del taijiquan pi\u00f9 antiche:"}
{"id": "1057943", "revid": "287204", "url": "https://it.wikipedia.org/wiki?curid=1057943", "title": "Xin Jia", "text": "Xin Jia (\"Nuova intelaiatura\" in lingua cinese) \u00e8 nome delle due forme del taijiquan definite dal maestro Chen Fake sulla base Lao Jia, le forme originarie dello stile:"}
{"id": "1057944", "revid": "54253", "url": "https://it.wikipedia.org/wiki?curid=1057944", "title": "Alo\u00edsio Leo Arlindo Lorscheider", "text": "Biografia.\nI genitori discendevano da immigrati tedeschi. Entr\u00f2 nel 1934 nel seminario dei padri francescani a Taquari. Nel 1942 aveva fatto il noviziato e seguito il primo anno di filosofia nel Convento di San Bonaventura a Garibaldi, nel sud del Paese. Nel 1944 venne trasferito al Convento di Sant'Antonio a Divin\u00f3polis (Stato di Minas Gerais), dove termin\u00f2 il corso di filosofia e studi\u00f2 teologia. Nato come Leo Arlindo Lorscheider, in quel periodo adott\u00f2 il nome religioso di fra Alo\u00edsio, che ha conservato fino alla morte.\nEntr\u00f2 nell'Ordine dei Frati Minori a 18 anni, emettendo la professione solenne il 13 marzo 1946. Ordinato sacerdote francescano il 22 agosto 1948, si laure\u00f2 nel 1952 in teologia dogmatica nel Pontificio Ateneo Antonianum di Roma.\nIl 3 febbraio 1962 \u00e8 stato nominato da papa Giovanni XXIII vescovo della giovane diocesi di Santo \u00c2ngelo, nel sud del Brasile, ricevendo l'ordinazione episcopale il 20 maggio 1962 (consacrante cardinale Alfredo Vicente Scherer, coconsacranti vescovo Benedito Zorzi e vescovo Luiz Felipe de Nadal) e adottando il motto \"In cruce salus et vita\", \"Nella croce la salvezza e la vita\".\nNel novembre 1963 \u00e8 stato eletto dall'Assemblea del Concilio Vaticano II come membro delle commissioni conciliari, specificamente per la Segreteria per l'Unione dei Cristiani.\nNel 1973 fu promosso arcivescovo di Fortaleza.\nPapa Paolo VI lo innalz\u00f2 alla dignit\u00e0 cardinalizia nel concistoro del 24 maggio 1976. Partecip\u00f2 ai due conclavi del 1978, che elessero Giovanni Paolo I e Giovanni Paolo II. \u00c8 noto che il cardinale Albino Luciani (eletto papa con il nome di Giovanni Paolo I) abbia votato per lui nel conclave che lo elesse al soglio di Pietro. \u00c8 stato cavaliere di collare e gran priore dell'Ordine Militare del SS. Salvatore e di S. Brigida di Svezia sino alla morte.\nIl 24 maggio 1995 fu trasferito all'arcidiocesi di Aparecida, che resse fino al 28 gennaio 2004, quando ricevette la notizia dell'accettazione della sua rinuncia al governo pastorale dell'arcidiocesi. Fu sostituito da monsignor Raymundo Damasceno Assis.\n\u00c8 deceduto il 23 dicembre 2007 alle ore 5.20 nel convento francescano di Porto Alegre, dove si era ritirato negli ultimi anni. Venne sepolto presso il Convento dei Francescani Minori di Daltro Filho, a Porto Alegre.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1057947", "revid": "1893", "url": "https://it.wikipedia.org/wiki?curid=1057947", "title": "Algoritmi di ordinamento", "text": ""}
{"id": "1057957", "revid": "1543377", "url": "https://it.wikipedia.org/wiki?curid=1057957", "title": "Palinsesto di Archimede", "text": "Il palinsesto di Archimede \u00e8 un famoso palinsesto, costituito da un codice pergamenaceo contenente opere di Archimede, il cui ritrovamento ha dato un notevole contributo alla comprensione del pensiero del grande scienziato.\nStoria del palinsesto.\nAntica.\nArchimede visse nel III secolo a.C. e scrisse in greco dorico. Dal 530 in poi le sue opere furono raccolte e tradotte in greco bizantino da Isidoro di Mileto, l'architetto della chiesa patriarcale di Hagia Sophia, nella capitale Costantinopoli. Una loro copia venne fatta da uno scriba anonimo nel 950, nuovamente nell'Impero bizantino, in un periodo in cui lo studio di Archimede fior\u00ec a Costantinopoli in una scuola fondata dal matematico, ingegnere ed ex arcivescovo di Tessalonica, Leone il Matematico, un cugino del patriarca. Questo manoscritto in particolare venne poi portato a Gerusalemme, probabilmente qualche tempo dopo il sacco crociato di Costantinopoli nel 1204. L\u00ec, nel 1229, il codice di Archimede venne slegato, raschiato e lavato; i suoi fogli spaiati furono piegati a met\u00e0 (cosicch\u00e9 ciascuno di essi divenne un bifoglio di formato dimezzato), furono rilegati con almeno altri sei manoscritti parziali sempre in pergamena, di cui uno con opere di Iperide, e riutilizzati per un testo liturgico cristiano di 177 carte (successivamente numerate), di cui ne restano 174.\nModerna.\nLo studioso biblico Konstantin von Tischendorf visit\u00f2 Costantinopoli negli anni 1840, e rimase incuriosito da segni matematici greci visibili sul palinsesto trovato in una biblioteca greco-ortodossa e ne port\u00f2 a casa una carta (che ora si trova nella Biblioteca dell'Universit\u00e0 di Cambridge). Nel 1899 lo studioso greco Papadopoulos-Kerameus ha prodotto un catalogo di manoscritti della biblioteca che comprendeva una trascrizione di diverse righe di testo sottostante parzialmente visibile. Dopo aver esaminato queste righe, Johan Ludvig Heiberg, l'autorit\u00e0 mondiale su Archimede, comprese che si trattava di un brano di un'opera del matematico siracusano. Quando Heiberg studi\u00f2 il palinsesto a Costantinopoli nel 1906, conferm\u00f2 che comprendeva opere di Archimede che si riteneva fossero andate perdute. Ad Heiberg fu permesso di scattare fotografie molto particolareggiate delle pagine del palinsesto, e da queste produsse delle trascrizioni, pubblicate tra il 1910 e il 1915 in un'edizione completa di Archimede. Poco dopo, il testo originale di Archimede in greco bizantino \u00e8 stato tradotto in inglese da Thomas Little Heath. Prima di allora non era molto conosciuto tra matematici, fisici o storici.\nIl manoscritto era ancora nella biblioteca del Patriarcato Greco Ortodosso di Gerusalemme (il Metochion del Santo Sepolcro) a Costantinopoli nel 1920. Poco dopo, nel corso di un periodo turbolento che vide la vittoria turca nella guerra greco-turca del 1919-1922 con il genocidio greco e lo scambio di popolazioni tra Grecia e Turchia, il palinsesto scomparve. In data imprecisata tra il 1923 e il 1930 venne acquistato da Marie Louis Sirieix, un \"uomo d'affari e viaggiatore in Oriente che viveva a Parigi\". Anche se Sirieix afferm\u00f2 di averlo acquistato da un monaco, che non avrebbe, in ogni caso, avuto la facolt\u00e0 di venderlo, non aveva ricevuta o documentazione che potesse documentare una vendita. Rimasto per anni nella cantina di Sirieix, il palinsesto sub\u00ec danni da acqua e muffa. Inoltre, dopo essere scomparso dalla biblioteca del Patriarcato greco-ortodosso, un falsario aveva aggiunto copie di ritratti evangelici medievali in foglia d'oro su quattro pagine, al fine di aumentarne il suo valore, danneggiando ulteriormente il testo. Questi ritratti a foglia d'oro quasi cancellarono il testo sottostante, e le immagini ai raggi X di fluorescenza realizzate a Stanford sarebbero poi riuscite a rivelarlo. Sirieix mor\u00ec nel 1956 e nel 1970 sua figlia cominci\u00f2 a tentare di vendere il manoscritto. Impossibilitata a venderlo privatamente, nel 1998 incaric\u00f2 la casa d'aste Christie's di venderlo all'asta, rischiando una causa per appropriazione indebita. In effetti, la propriet\u00e0 del palinsesto venne immediatamente contestata al tribunale federale di New York, dal \"Patriarcato ortodosso di Gerusalemme\" v. \"Christie's, Inc\". Questi sostenne che il palinsesto era stato rubato dalla sua biblioteca a Costantinopoli nel 1920. Il giudice Kimba Wood decise a favore della casa d'aste Christie in quanto ritenne che fossero scaduti i termini per denunciare la scomparsa di quanto rivendicato e il palinsesto venne acquistato per 2 milioni di dollari da parte di un acquirente anonimo. Simon Finch, che rappresentava l'acquirente anonimo, dichiar\u00f2 che era \"un privato americano\" che lavorava nell'\"l'industria high-tech\", ma non era Bill Gates. Quasi certamente si trattava di Rick Adams perch\u00e9 un blogpost di Michael Shermer dice di averlo visto a una festa di compleanno di James Randi, nella casa del collezionista in Virginia, dove Adams (un benefattore e tesoriere della James Randi Educational Foundation) era noto vivere.\nDigitalizzazione.\nAl Walters Art Museum di Baltimora, il palinsesto fu oggetto di un ampio studio di imaging nel 1999-2008 e a un trattamento di conservazione (poich\u00e9 aveva sofferto notevolmente per la muffa). Questo venne diretto dal Dr. Will Noel, curatore dei manoscritti presso il Walters Art Museum, e gestito da Michael B. Toth di RB Toth Associates, con il dottor Abigail Quandt che esegu\u00ec la conservazione del manoscritto.\nUn gruppo di scienziati di imaging tra cui il dottor Roger L. Easton, Jr. del Rochester Institute of Technology, il dottor William A. Christens-Barry dell'Equipoise Imaging, e il dottor Keith Knox (allora alla Boeing LTS, ora all'USAF Research Laboratory) utilizzarono l'elaborazione elettronica delle immagini digitali su diverse bande spettrali, tra ultravioletti, visibili e di lunghezze d'onda infrarosse per rivelare la maggior parte del testo di base, compreso quello di Archimede. Dopo l'operazione di acquisizione e di elaborazione digitale dell'intero palinsesto in tre bande spettrali prima nel 2006, e poi nel 2007, venne nuovamente studiato l'intero palinsesto riprendendolo in 12 bande spettrali, oltre alla luce radente: UV: 365 nanometri; luce visibile: 445, 470, 505, 530, 570, 617 e 625\u00a0nm; infrarossi: 700, 735 e 870\u00a0nm e luce radente: 910 e 470\u00a0nm. Il gruppo elabor\u00f2 digitalmente queste immagini per rivelare una porzione maggiore del testo sottostante usando la tecnica dello pseudocolore. Essi digitalizzarono inoltre le immagini originali di Heiberg. Il dottor Reviel Netz di Stanford e Nigel Wilson produssero una trascrizione diplomatica del testo, per colmare le lacune nel racconto di Heiberg con queste immagini.\nQualche tempo dopo il 1938, un proprietario del manoscritto vi aggiunse quattro immagini religiose di arte bizantina nel tentativo di aumentarne il suo valore. Sembrava che queste avessero reso il testo sottostante definitivamente illeggibile. Tuttavia, nel maggio 2005, le radiografie prodotte nello Stanford Linear Accelerator Center a Menlo Park, in California, sono state utilizzate da Uwe Bergman e Bob Morton per iniziare a decifrare le parti del testo, che non erano state ancora rivelate. La produzione di raggi X a fluorescenza \u00e8 stata descritta da Keith Hodgson, direttore di SSRL: \"La luce del Synchrotron viene creata quando gli elettroni che viaggiano quasi alla velocit\u00e0 della luce prende una traiettoria curva intorno ad un anello di accumulazione emettente luce elettromagnetica ai raggi X attraverso lunghezze d'onda infrarosse. Il fascio di luce risultante ha caratteristiche che lo rendono ideale per rivelare l'architettura complessa e l'utilit\u00e0 di molti tipi di materia, in questo caso, il lavoro precedentemente nascosta di uno dei padri fondatori di tutta la scienza.\"\nNell'aprile del 2007, venne annunciato che era stato trovato un nuovo testo nel palinsesto, che era un commento sul lavoro di Aristotele attribuito ad Alessandro di Afrodisia. La maggior parte di questo testo venne recuperato all'inizio del 2009 mediante l'applicazione di analisi delle componenti principali per le tre bande di colore (rosso, verde e blu) di luce fluorescente generata da illuminazione ultravioletta. Il dottor Will Noel disse in un'intervista: \"Studiando il palinsesto si comincia a pensare che sia oro, al secondo studio \u00e8 del tutto sorprendente, ma poi \u00e8 successo qualcosa di ancora pi\u00f9 straordinario.\" Egli si riferiva alla scoperta di un testo di Iperide, un politico ateniese dal IV secolo a.C., che \u00e8 stato trovato all'interno del palinsesto. Era estratto dalla sua orazione \"Contro Dionda\", e venne pubblicato nel 2008 nella rivista tedesca \"Zeitschrift f\u00fcr Papyrologie und Epigraphik\", vol. 165, diventando il primo nuovo testo estratto dal palinsesto ad essere pubblicato in una rivista scientifica.\nLe trascrizioni del libro sono state digitalmente codificate usando le linee guida del Text Encoding Initiative e i metadati per le immagini e trascrizioni, incluse le identificazioni e informazioni di catalogazione, in base al Dublin Core Metadata Elements. I metadati e i dati sono stati gestiti dal Dr. Doug Emery di Emery IT.\nIl 29 ottobre 2008, (nel decimo anniversario dell'acquisto del palinsesto all'asta) tutti i dati, comprese immagini e trascrizioni, erano disponibili sul Digital Palimpsest Web Page per utilizzo gratuito sotto licenza Creative Commons, e le immagini elaborate del palinsesto dalle pagine originali sono state inserite su Google Books. Alla fine del 2011, il palinsesto \u00e8 stato oggetto della mostra Walters Art Museum \"Lost and Found: I segreti di Archimede\". Nel 2015, in un esperimento di ricerca sulla conservazione dei dati digitali, scienziati svizzeri hanno codificato testo dal Palinsesto di Archimede nel DNA.\nContenuto.\nIl palinsesto, costituito da 174 fogli di pergamena, contiene un libro di preghiere; queste furono sovrascritte su un codice contenente le seguenti opere di Archimede:\nMentre il testo greco delle prime quattro opere \u00e8 trasmesso anche da altri manoscritti, del trattato \"Sui corpi galleggianti\" prima del ritrovamento del palinsesto si aveva solo una traduzione latina, \"Il metodo\" era del tutto sconosciuto e dello \"Stomachion\" si aveva solo un frammento in traduzione araba.\nIl palinsesto contiene anche altre opere: dieci fogli conservano alcuni scritti dell'oratore ateniese del IV secolo a.C. Iperide, e cio\u00e8 le orazioni \"Contro Timandro\" e \"Contro Dionda\"; sei fogli contengono un commento alle \"Categorie\" di Aristotele (probabilmente una parte del commento \"Ad Gedalium\" di Porfirio), quattro fogli un testo liturgico, mentre altri dodici fogli furono prelevati da due libri non ancora identificati.\nInterpretazione.\nIl lavoro di interpretazione, recentemente compiuto sul palinsesto, ha permesso la lettura di nuove sezioni dello \"Stomachion\" e del \"Metodo\", consentendo di aggiungere nuovi elementi alla comprensione del pensiero matematico di Archimede. \u00c8 stato possibile, in particolare, comprendere la natura combinatoria del problema affrontato nello \"Stomachion\". Inoltre, alcuni teoremi contenuti nel trattato \"Il metodo\", mai letti prima d'ora, sembrano usare i concetti di infinito e infinitesimo in modo diverso da quello usuale nelle altre opere di Archimede."}
{"id": "1057962", "revid": "168123", "url": "https://it.wikipedia.org/wiki?curid=1057962", "title": "Corriere Nazionale", "text": "Il Corriere Nazionale \u00e8 un quotidiano italiano di informazione.\nLa testata \u00e8 registrata come \"Il Cittadino Oggi - CORRIERE NAZIONALE\" ed \u00e8 diretta da Duccio Rugani.\n\u00c8 stampato con una media di 24 - 36 pagine che comprendono cronache nazionali, estere, sportive e culturali, pagine e rubriche speciali.\nNasce dalle ceneri della \"Gazzetta di Siena\" nel 2000, trasformandosi successivamente sul modello del \"Libero Cittadino\", periodico politico-amministrativo edito nella citt\u00e0 toscana tra la fine dell'Ottocento e l'inizio del secolo successivo.\nL'attuale testata fu registrata nel 2000.\nLa sede legale si trova a Siena, mentre direzione e stampa sono a Perugia.\nRedazioni sono presenti a Perugia e a Siena. Il corpo redazionale \u00e8 formato da una cooperativa di giornalisti.\nLa tiratura media \u00e8 di 60-70\u00a0000 copie.\nEsce in edicola come testata autonoma e indipendente.\nIn Umbria, alcune province della Toscana e del Lazio \u00e8 offerto in abbinamento con i quotidiani \"Corriere dell'Umbria\", \"Corriere di Arezzo\", \"Corriere di Siena\", \"Corriere della Maremma/Grosseto\", \"Corriere di Viterbo\", \"Corriere di Rieti\", \"Corriere della Sabina\" e \"Corriere di Livorno\"."}
{"id": "1057965", "revid": "2091899", "url": "https://it.wikipedia.org/wiki?curid=1057965", "title": "Madeleine L'Engle", "text": "\u00c8 conosciuta per i suoi libri per bambini, in particolare per \"Nelle pieghe del tempo\" (vincitore di una Medaglia Newbery) e per i suoi sequel : \"A Wind in the Door\" (vincitore di un National Book Award), \"A Swiftly Tilting Planet\", \"Many Waters\" e \"An Acceptable Time\". Le sue opere riflettono la sua fede cristiana e il suo forte interesse per la scienza moderna: il tesseratto, per esempio, \u00e8 trattato in \"Nelle pieghe del tempo\", il DNA mitocondriale in \"A Wind in the Door\", la rigenerazione degli organi in \"Arm of the Starfish\", e cos\u00ec via.\nBiografia.\nMadeleine L'Engle Camp nacque a New York City il 29 novembre 1918, e fu chiamata come sua nonna Madeleine \"Mado\" L'Engle; anche sua madre, pianista, si chiamava Madeleine. Suo padre, Charles Wadsworth Camp, fu uno scrittore, critico e corrispondente estero, un polmone del quale fu danneggiato da un'esplosione durante la Prima guerra mondiale. Madeleine scrisse la sua prima storia all'et\u00e0 di cinque anni e cominci\u00f2 a tenere un diario all'et\u00e0 di otto anni. Questi primi tentativi letterari non si tradussero in successo alla scuola privata di New York City, dove si iscrisse: era una bambina timida e goffa, fu bollata da alcuni insegnanti come stupida; incapace di piacere loro, si ritir\u00f2 nel mondo dei libri e della scrittura.\nNel 1929 i Camp si trasferirono in un ch\u00e2teau vicino a Chamonix nelle Alpi francesi, nella speranza che l'aria pi\u00f9 pulita potesse favorire i polmoni di Charles Camp. Madeleine fu mandata in una scuola ai confini della Svizzera. Nel 1933 la famiglia si trasfer\u00ec nella Florida settentrionale e frequent\u00f2 un'altra scuola di confine, Ashley Hall, a Charleston, Carolina del Sud. Quando il padre mor\u00ec nel 1935, Madeleine giunse a casa troppo tardi per dirgli addio. Frequent\u00f2 lo Smith College dal 1937 al 1941. Nel 1942 incontr\u00f2 l'attore Hugh Franklin quando apparve nella commedia \"Il giardino dei ciliegi\" di Anton Chekhov. L'Engle spos\u00f2 Franklin il 26 gennaio 1946, l'anno dopo la pubblicazione del suo primo romanzo, \"The Small Rain\". La prima figlia della coppia, Josephine, nacque nel 1947.\nNel 1942 la famiglia si trasfer\u00ec in una fattoria di 200 anni, chiamata Crosswicks nel Connecticut rurale. Per compensare il reddito della recitazione perso da Franklin acquist\u00f2 un piccolo negozio di merci varie, mentre L'Engle continu\u00f2 a scrivere. Bion, loro figlio, nacque lo stesso anno. Durante questo periodo, L'Engle prest\u00f2 servizio come direttrice del coro nella locale Chiesa della Congregazione. Nel 1956, Maria, figlia di sette anni di amici di famiglia, and\u00f2 a vivere con i Franklin dopo la morte dei suoi genitori, diventando infine parte della famiglia.\nNel 1959 i Franklin ritornano a New York City, dove Hugh pot\u00e9 riprendere la sua carriera di attore. Il trasloco fu preceduto da un viaggio in campeggio attraverso le campagne, durante il quale L'Engle ebbe per la prima volta l'idea per il suo pi\u00f9 famoso romanzo \"Nelle pieghe del tempo\". L'Engle complet\u00f2 il libro nel 1960. Letteralmente dozzine di editori rifiutarono la storia prima di Farrar, Straus e Giroux, che lo pubblicarono infine nel 1962.\nDal 1960 al 1966 (e di nuovo nel 1989 e 1990) L'Engle insegn\u00f2 a St. Hilda's &amp; St. Hugh's School a New York. Nel 1965 divenne una bibliotecaria volontaria alla Cathedral di St. John the Divine, anche a New York. Durante gli anni sessanta, settanta e ottanta scrisse dozzine di libri per bambini e adulti. Uno dei suoi libri per adulti, \"Two-Part Invention\", una memoria del suo matrimonio, fu completato dopo la morte del marito per un cancro il 26 settembre del 1986. L'Engle rimase gravemente ferita in un incidente automobilistico nel 1991, ma si riprese abbastanza per vedere l'Antartide nel 1992. Bion Franklin mor\u00ec il 17 dicembre 1999.\nPer molti anni L'Engle mantenne il ruolo di scrittrice in permanenza alla Cathedral of St. John the Divine in New York City, generalmente trascorrendo gli inverni a New York e le estati a Crosswicks. Non le fu possibile viaggiare e insegnare negli ultimi anni a causa della riduzione dei movimenti dovuta all'osteoporosi, specie da quando nel 2002 soffr\u00ec di emorragia cerebrale. Di conseguenza abbandon\u00f2 anche i suoi impegni e seminari. Una piccola raccolta postuma di opere, alcune delle quali non pubblicate precedentemente, \u00e8 apparsa nel nuovo millennio.\nRiconoscimenti, onorificenze e organizzazioni.\nIn aggiunta ai suoi numerosi riconoscimenti, medaglie e premi vinti per i libri che L'Engle ha scritto, ha personalmente ricevuto molte onorificenze nel corso degli anni. Tra questi l'essere nominata Dama dell'Ordine di San Giovanni di Gerusalemme (1972), l'USM Medallion dall'University of Southern Mississippi (1978), il premio dello Smith College \"per servizi alla comunit\u00e0 o al college che esemplificano i propositi dell'educazione delle arti liberali\" (1981), il premio Sophia per distinzioni nel suo campo (1984), il Regina Medal (1985), il premio ALAN per rilevanti contributi alla letteratura per adolescenti, presentato dal National Council of Teachers of English (1986) e il premio Kerlan (1990).\nNel 1985 fu la migliore oratrice alla Biblioteca del Congresso con un discorso intitolato \"Dare to be Creative!\" (\"Osare di essere creativi!\"). Lo stesso anno ottenne la carica biennale di presidente dell'Authors Guild. Ha inoltre ricevuto oltre una dozzina di lauree ad honorem da numerosi college e universit\u00e0; molte di queste la nominano dottore nelle Humanae Litterae, ma \u00e8 stata anche nominata dottore in letteratura e dottore in teologia sacra, il pi\u00f9 recente alla Berkeley Divinity School nel 1984; nel 1995 \u00e8 stata scrittrice in residenza per la rivista \"Victoria\". Nel 2004 le fu assegnata la National Humanities Medal, ma non pot\u00e9 partecipare alla cerimonia a causa delle precarie condizioni della sua salute. Dal 1976 il Wheaton College in Illinois ha mantenuto una speciale collezione dei fogli di Madeleine L'Engle.\nVisione d'insieme bibliografica.\nLe opere pi\u00f9 conosciute di L'Engle sono divise tra i cicli di \"Chronos\" e \"Kairos\"; il primo \u00e8 la cornice in cui si svolgono le storie della famiglia Austin e si presenta principalmente realistica, bench\u00e9 occasionalmente con elementi che potrebbero esser considerati fantascientifici. Il secondo \u00e8 la cornice delle storie delle famiglie Murry e O'Keefe e presenta talvolta una cornice realistica e talvolta in una cornice pi\u00f9 fantastica e magica. In generale, il pi\u00f9 materiale realistico di Kairos \u00e8 collocato nelle storie di O'Keefe, che trattano della seconda generazione di personaggi.\nLe famiglie Murry-O'Keefe e Austin non dovrebbero esser considerate come viventi in universi narrativi separati, perch\u00e9 diversi personaggi si incrociano tra di loro, condividendo anche eventi storici.\nIn aggiunta ai romanzi e alle poesie, L'Engle ha scritto anche numerosi saggi, tra cui l'autobiografica \"Crosswicks Journals\" e altre esplorazioni su argomenti di arte e di fede. Talvolta \u00e8 impossibile trovare una distinzione tra narrativa e memorie, dato che sono mescolate. Gli eventi reali dalla sua vita e storie della sua famiglia sono resi a loro modo in alcuni romanzi, mentre gli elementi immaginari, cos\u00ec come vengono presi i nomi di persone e luoghi, possono essere trovati nei suoi diari pubblicati.\nUn tema spesso suggerito e occasionalmente esplicito negli scritti di L'Engle \u00e8 che ci\u00f2 che la gente chiama religione, scienza e magia sono semplicemente aspetti diversi di un'unica realt\u00e0; un tema che si pu\u00f2 riscontrare anche nella narrativa di C. S. Lewis o Diane Duane."}
{"id": "1057970", "revid": "599013", "url": "https://it.wikipedia.org/wiki?curid=1057970", "title": "Salsa di soia", "text": "La salsa di soia (in cinese , in coreano , in giapponese: ) \u00e8 una salsa fermentata ottenuta dalla soia (19%), grano tostato (15,99%), acqua (53%), sale (12%) e \"Aspergillus sp.\" (&lt;0,01%).\nOriginaria della Cina, la salsa di soia \u00e8 un comune ingrediente della cucina dell'Asia orientale e sud-orientale. Talvolta \u00e8 utilizzata in alcune applicazioni di cucina occidentale, ad esempio come ingrediente dell'inglese salsa Worcester.\nTra le qualit\u00e0 nutritive della salsa spiccano un contenuto di antiossidanti 10 volte maggiore rispetto a quello del vino rosso e propriet\u00e0 digestive. Di contro, il contenuto in sale non ne rende consigliabile l'uso in diete povere di sodio.\nStoria.\nLa salsa di soia nasce originariamente in Cina, dove le salse fermentate sono note fin dall'antichit\u00e0 (dinastia Zhou). La data esatta in cui comparve per prima volta \u00e8 sconosciuta, ma l'origine della salsa viene fatta risalire durante la dinastia Han occidentale.\nFu introdotta per la prima volta in Giappone alla fine del VII secolo ad opera dei monaci buddhisti, che utilizzavano la salsa di soia per conferire ai cibi un certo aroma di carne, considerando che la carne e il pesce sono vietati dai precetti buddhisti.\nSecondo alcuni autori, la salsa di soia venne esportata per la prima volta in Europa dagli olandesi al servizio della corte di Luigi XIV.\nProduzione e caratteristiche.\nSchematizzando, la salsa viene preparata seguendo queste fasi: \nLa farina ottenuta dalla soia cotta a vapore viene mescolata con il frumento tostato a secco e successivamente sbriciolato. Raggiunto un livello di temperatura ottimale, si procede all'inoculazione dell\"'Aspergillus oryzae\" (\"k\u014dji\") e si aggiunge sale. La durata della fermentazione dipende dalla tecnica utilizzata per la produzione della salsa di soia: il metodo tradizionale dei contenitori in legno prevede 72 ore di fermentazione (riducibili a 48 ore controllando la temperatura con precisione), mentre utilizzando i serbatoi industriali si adottano tempi di fermentazione di 8/12 mesi. Durante questo periodo di tempo le proteasi del koji decompongono le proteine della soia. Con la spremitura del fermentato, eliminando i residui, si ricava la salsa di soia grezza; dopo pastorizzazione \u00e8 possibile ottenere il prodotto finale.\nLe salse di soia originali sono fermentate con il \"k\u014dji\", i funghi \"Aspergillus oryzae\" o \"Aspergillus sojae\", e altri microrganismi simili. Le salse autentiche sono prodotte con soia intera, ma molti principali produttori utilizzano piuttosto proteine di soia idrolizzate. Queste ultime non possiedono la colorazione originale caratteristica delle salse ottenute da soia intera e vengono comunemente addizionate col colorante caramello; hanno inoltre un costo inferiore.\nVirtualmente tutte le salse di soia contengono dell'alcool addizionato durante l'imbottigliamento, che agisce da conservante che protegge dal deterioramento. Le salse di soia vanno conservate in frigorifero e al riparo dalla luce diretta. Le bottiglie di salsa aperte che non vengono conservate in luogo refrigerato tendono ad assumere sapore leggermente amaro.\nSebbene esistano molti tipi di salsa di soia, tutte consistono in un liquido di colore brunastro e dal gusto terroso e salato utilizzato come condimento direttamente sul cibo in cottura o servito a parte per essere aggiunto sul cibo gi\u00e0 cotto. Il tipico gusto della salsa di soia viene definito in lingua giapponese \"umami\" ed \u00e8 in parte dovuto al contenuto naturale di glutammato monosodico.\nCos\u00ec come altri derivati della soia quali il miso, il latte di soia e il tofu, la salsa di soia si pu\u00f2 preparare anche in ambito casalingo ed \u00e8 possibile ottenere anche salse pi\u00f9 elaborate (come ad esempio la salsa di soia all'aceto).\nTipi di salsa.\nLa salsa di soia \u00e8 un condimento comune e particolarmente importante in cucine quali quella cinese, giapponese, filippina, coreana e indiana. Sebbene tutte le salse in questione siano di aspetto simile, in relazione al particolare luogo di produzione tendono ad essere preparate conferendo loro gusto, consistenza e fragranza differenti.\nSalsa indonesiana.\nIn Indonesia la salsa di soia \u00e8 nota col nome di \"kecap\", termine utilizzato per indicare salse fermentate. Si crede che la parola inglese \"ketchup\" derivi da tale termine.\nSalsa filippina.\nNelle Filippine la salsa di soia viene chiamata toy\u00f2. Oltre alla soia, al grano, e al sale, viene usato anche il caramello per conferire colore. \u00c8 meno densa e dal gusto pi\u00f9 salato rispetto alle salse del sudest asiatico, risultando pi\u00f9 simile alla variet\u00e0 giapponese. Essa, oltre a essere utilizzata come ingrediente e condimento da tavola, viene usata pure per la marinatura. \u00c8 uno degli ingredienti principali dell'adobo filippino, uno dei pi\u00f9 noti piatti della cucina filippina.\nSalsa giapponese.\nLe salse di soia giapponesi utilizzano grano come ingrediente principale e questo tende a conferire loro un gusto leggermente pi\u00f9 dolce rispetto alle salse cinesi; possiedono anche un certo gusto alcolico simile all'aroma di sherry. Generalmente i due tipi di salsa di soia non sono intercambiabili all'interno di una specifica ricetta.\nSalsa coreana.\nLa salsa di soia coreana (\"ganjang\") si pu\u00f2 approssimativamente suddividere in due differenti tipi: la classica hansik ganjang e la pi\u00f9 moderna gaeryang ganjang.\nLa salsa \"hansik ganjang\" \u00e8 prodotta interamente da blocchi di soia fermentata (\"meju\") e salamoia e in base alla durata dell'invecchiamento pu\u00f2 essere chiara, media o scura. \u00c8 un sottoprodotto del doenjang (pasta di soia fermentata) e, oltre al caratteristico sapore, possiede una colorazione pi\u00f9 leggera ed \u00e8 pi\u00f9 salata rispetto alle altre variet\u00e0 di ganjang coreane. Nella moderna cucina coreana viene principalmente usata nelle zuppe (guk) e nei piatti a base di vegetali stagionati (namul).\nLa salsa \"gaeryang ganjang\", diventata la variet\u00e0 pi\u00f9 diffusa nella moderna cucina coreana, non viene prodotta col meju. Introdotta durante l'occupazione giapponese, solitamente ha un aspetto pi\u00f9 scuro rispetto alla hansik ganjang.\nUtilizzo.\nLa salsa di soia pu\u00f2 essere utilizzata da sola ma si unisce bene anche con altri condimenti quali ad esempio aceto, succo di agrumi, zenzero, olio e sesamo. Normalmente trova il seguente utilizzo:"}
{"id": "1057976", "revid": "6923", "url": "https://it.wikipedia.org/wiki?curid=1057976", "title": "Nuoto ai Giochi della XXVIII Olimpiade - 50 metri stile libero femminili", "text": "Record.\nPrima di questa competizione, il record del mondo (WR) e il record olimpico (OR) erano i seguenti.\nDurante l'evento non \u00e8 stato migliorato nessun record.\nBatterie.\nSi sono svolte 10 batterie di qualificazione. I primi 16 atleti si sono qualificati per le semifinali."}
{"id": "1057987", "revid": "465036", "url": "https://it.wikipedia.org/wiki?curid=1057987", "title": "Canossiani (congrega)", "text": ""}
{"id": "1057989", "revid": "465036", "url": "https://it.wikipedia.org/wiki?curid=1057989", "title": "Canossiani congrega", "text": ""}
{"id": "1057990", "revid": "120022099", "url": "https://it.wikipedia.org/wiki?curid=1057990", "title": "Claudia Poll", "text": "Specializzata nello stile libero ha vinto tre medaglie ai Giochi olimpici, di cui una d'oro. \u00c8 la sorella minore di Silvia Poll.\nHa un personale al limite dei 4 minuti sui 400\u00a0m sl in vasca corta (4'00\"03), tempo con cui ha vinto ai mondiali di G\u00f6teborg nel 1997 la medaglia d'oro.\nIl 6 giugno 2002 viene squalificata per quattro anni dalla FINA per essere risultata positiva al norandrosterone, metabolite del Nandrolone."}
{"id": "1058003", "revid": "436907", "url": "https://it.wikipedia.org/wiki?curid=1058003", "title": "Sing-A-Longs and Lullabies for the Film Curious George", "text": "Sing-A-Longs and Lullabies for the Film Curious George \u00e8 la colonna sonora del film \"Curioso come George\" realizzata dal cantautore statunitense Jack Johnson alla cui stesura hanno preso parte, tra gli altri, Ben Harper, Matt Costa e Jack White e che ha avuto in \"Upside down\" il suo brano di punta insieme all'altro singolo \"Talk to the town\"."}
{"id": "1058007", "revid": "78711147", "url": "https://it.wikipedia.org/wiki?curid=1058007", "title": "Statu quo", "text": ""}
{"id": "1058025", "revid": "1861582", "url": "https://it.wikipedia.org/wiki?curid=1058025", "title": "Massimo Loviso", "text": "Carriera.\nClub.\nNato in provincia di Bologna da genitori lucani di Palazzo San Gervasio e Banzi, Massimo Loviso inizia a giocare a calcio nel SCD Progresso Calcio 1919, dove giovanissimo si fa notare e passa al Bologna, nelle cui file vince il Campionato Allievi Nazionali 2000-2001. Esordisce in Serie A con il nel 2003-2004 e colleziona 12 presenze. Nel 2004-2005 totalizza 27 presenze e 1 rete. A fine stagione il Bologna retrocede in Serie B, dove Loviso colleziona 18 presenze e 1 rete. Non rientrando nei piani dell'allenatore Renzo Ulivieri, l'anno seguente scende di categoria con la formula del prestito e disputa un buon campionato con la (31 presenze e 1 rete). Il calciomercato estivo del 2007 lo vede passare al in Serie A, qui colleziona 19 presenze e 2 reti, a fine anno tuttavia il retrocede in Serie B. Viene riscattato definitivamente dal Livorno nell'estate 2008 e in Serie B colleziona 38 presenze e 4 reti, contribuendo alla promozione dei labronici.\nIl 6 agosto 2009 passa in compropriet\u00e0 al neoretrocesso in Serie B per 900.000 euro.\nViene utilizzato saltuariamente e, dopo 14 presenze con nessuna rete segnata, il 1\u00ba febbraio 2010 viene ceduto in prestito al Lecce assieme al compagno di squadra David Di Michele.. La squadra salentina \u00e8 lanciata verso la promozione in Serie A e Loviso vi fornisce un contributo quantitativamente modesto: 5 presenze, 0 reti. Alla fine della stagione torna al per fine prestito. Nella stagione 2010-2011, non rientrando nei piani della societ\u00e0, viene messo fuori rosa in attesa del mercato di riparazione. Dopo aver disputato qualche partita nella formazione primavera, il 12 gennaio 2011 viene ingaggiato in prestito dal . A fine stagione torna alla societ\u00e0 granata, che il 20 luglio successivo lo cede nuovamente alla societ\u00e0 calabrese a titolo definitivo e con la quale Loviso si lega con un contratto triennale.\nAd agosto 2012 va in prestito all' nella trattativa che lo vede protagonista nello scambio con Vito Falconieri che va al Crotone. Realizza il suo primo gol con l'Ascoli sabato 15 settembre nella partita vinta 2-0 contro lo Spezia, segnando il gol del 2-0\nIl 5 luglio 2013 il ufficializza il suo acquisto in compartecipazione dal e il 16 luglio seguente viene girato in prestito alla Cremonese.\nCon i grigiorossi colleziona 23 presenze ed una rete dando un buon contributo al raggiungimento dei playoff per la serie B, dove per\u00f2 la formazione lombarda viene eliminata in semifinale.\nA fine stagione ritorna al Parma che il 20 agosto 2014 lo gira nuovamente in prestito al Gubbio per un anno, sempre in Lega Pro.\nCon gli umbri disputa una delle sue migliori stagioni collezionando 37 presenze, imponendosi subito come leader e diventando il miglior marcatore della squadra con 12 reti, tutte su calci piazzati riscoprendo cos\u00ec le sue doti di cecchino. \nNonostante le sue ottime prestazioni, il Gubbio, dopo un buon inizio di stagione, retrocede dopo aver disputato i play-out.\nA seguito del fallimento del Parma, il 30 giugno 2015 firma un contratto biennale con l'Alessandria. Con i piemontesi l'inizio \u00e8 positivo: Loviso diventa subito protagonista, soprattutto nella Coppa Italia Tim dove ha gi\u00e0 realizzato 3 reti in quattro partite contribuendo al raggiungimento della storica qualificazione agli ottavi di finale ai danni del Palermo, battuto al Renzo Barbera per 3-2 con il primo gol segnato proprio dal centrocampista su rigore.\nA fine luglio 2017 passa al Cosenza che disputa il campionato di Serie C, nuova denominazione della vecchia Lega Pro, con cui conquista una promozione in serie B, ma rimanendo svincolato a fine stagione. Ad ottobre 2018 viene ingaggiato dal Modena dove disputa il suo primo campionato di Serie D. L'anno successivo torna tra i professionisti vestendo la maglia del Rende con cui gioca il campionato di Lega Pro. La stagione si conclude con 17 presenze ed un goal, segnato nella doppia sfida play-out contro il Picerno, che non riesco ad evitare la retrocessione in Serie D della squadra calabrese.\nNazionale.\nNegli anni 2004-2005 ha collezionato 9 presenze nelle nazionali Under-20 e Under-21.\nStatistiche.\nPresenze e reti nei club.\n\"Statistiche aggiornate al 6 ottobre 2019.\""}
{"id": "1058027", "revid": "1149807", "url": "https://it.wikipedia.org/wiki?curid=1058027", "title": "Armadillo Run", "text": "Armadillo Run \u00e8 un videogioco per PC.\nLo scopo del gioco \u00e8 fare arrivare un armadillo alla meta visualizzata da una sfera tramite l'utilizzo di materiali vari (gomma, barre di metallo, razzi ecc.) che servono per deviare il percorso dell'armadillo. La particolarit\u00e0 di questo gioco consiste nel fatto che sia la palla che i materiali rispettano alcune leggi della fisica (elasticit\u00e0, forza di gravit\u00e0 ed altre) e molto spesso quindi il nostro obiettivo, raggiungere la palla, risulta difficile.\nInoltre nel costruire i supporti c'\u00e8 una limitazione di denaro nei livelli di gioco e questa limitazione rende le cose assai pi\u00f9 complicate.\nLivelli di gioco.\nIl gioco si snoda in 50 livelli di gioco preceduti da 12 livelli di tutorial e seguiti da 10 livelli extra sbloccabili solo salvando quantit\u00e0 di denaro definite nella storia principale. Non esiste una guida ufficiale su internet ai livelli, ma su YouTube si possono trovare molte soluzioni di vari giocatori.\nInoltre c'\u00e8 la possibilit\u00e0 di creare livelli immensi con la modalit\u00e0 editor."}
{"id": "1058030", "revid": "111575", "url": "https://it.wikipedia.org/wiki?curid=1058030", "title": "Arthur Garfunkel", "text": ""}
{"id": "1058036", "revid": "149726", "url": "https://it.wikipedia.org/wiki?curid=1058036", "title": "Meccanismo di Antikythera", "text": ""}
{"id": "1058041", "revid": "106908", "url": "https://it.wikipedia.org/wiki?curid=1058041", "title": "Prout", "text": ""}
{"id": "1058047", "revid": "260676", "url": "https://it.wikipedia.org/wiki?curid=1058047", "title": "Castello di Himeji", "text": "Il \u00e8 un edificio militare che si trova a Himeji, nella prefettura di Hy\u014dgo, in Giappone. Si tratta di una delle pi\u00f9 vecchie strutture del periodo Sengoku che siano giunte fino a noi e dal 1993 \u00e8 stato inserito nell'elenco dei Patrimoni dell'umanit\u00e0 dell'UNESCO. Insieme ai castelli di Kumamoto e Matsumoto fa parte dei cosiddetti \"Tre castelli giapponesi\", dei quali \u00e8 il pi\u00f9 ampio e pi\u00f9 visitato dai turisti. Il castello di Himeji \u00e8 conosciuto, a volte, anche col nome di \"Hakuroj\u014d\", o \"Shirasagij\u014d\", cio\u00e8 airone bianco, per via del suo aspetto esteriore di un colore bianco brillante.\nStoria.\nIl castello fu progettato e costruito nel corso del periodo Nanboku-ch\u014d, nei primi anni dell'epoca Muromachi. Il clan Akamatsu fu al fianco del principe Morinaga durante la vittoriosa guerra che pose fine allo shogunato Kamakura e fu ricompensato con l'assegnazione della provincia di Harima. Il capo del clan, Akamatsu Norimura, fond\u00f2 nel 1333 quella che sarebbe diventata la citt\u00e0 di Himeji costruendo un forte sul monte Himeyama. Il figlio di Norimura, Akamatsu Sadanori, fece demolire il forte e al suo posto fece costruire una struttura chiamata \"castello di Himeyama\" che fu completato nel 1346. Il clan Akamatsu perse il potere in seguito alla ribellione Kakitsu e il clan Yamana si impossess\u00f2 per breve tempo della struttura, che dopo la guerra \u014cnin torn\u00f2 in mano agli Akamatsu.\nIl castello non sub\u00ec sostanziali cambiamenti fino al periodo Sengoku, quando Harima divenne un feudo del clan Kuroda il cui capo Kuroda Shigetaka lo fece ristrutturare tra il 1555 e il 1561 e lo ribattezz\u00f2 castello di Himeji. Secondo i suggerimenti del nuovo capo-clan Kuroda Yoshitaka, tra il 1580 e il 1581 Hashiba Hideyoshi, che avrebbe in seguito preso il nome Toyotomi Hideyoshi, fece costrure nel castello una torre fortificata di tre piani e ne fece il proprio quartier generale per l'attacco nell'Ovest del Paese.\nDopo la battaglia di Sekigahara, nel 1600 Tokugawa Ieyasu assegn\u00f2 la provincia di Harima al genero Ikeda Terumasa, che con il finanziamento di Tokugawa fece ricostruire il castello. Inizi\u00f2 nel 1601 facendo scavare 3 fossati e in seguito fece erigere la torre principale a sei piani che tuttora domina il complesso; i lavori ebbero termine nel 1609. Tokugawa si serv\u00ec del castello di Himeji tra il 1614 e il 1615 come base per l'assedio di Osaka, dove il rivale clan Toyotomi aveva ristrutturato l'imponente castello di Osaka. La struttura prese la forma definitiva con il bastione occidentale fatto costruire da Honda Tadamasa, i cui lavori ebbero fine nel 1618.\nHimeji fu uno degli ultimi possedimenti dei tozama daimy\u014d alla fine del periodo Edo; fu tenuto dai discendenti di Sakai Tadasumi fino alla restaurazione Meiji. Nel 1868 il nuovo governo giapponese mand\u00f2 un esercito da Okayama, agli ordini di uno dei discendenti di Ikeda Terumasa, con l'ordine di non danneggiare la struttura e di espellerne gli occupanti.\nCon l'abolizione del sistema han del 1871 il castello fu venduto all'asta, comprato dallo Stato per 23 yen dell'epoca (100.000 \u00a5 attuali). Fu bombardato durante le fasi finali della seconda guerra mondiale ma non sub\u00ec danni sostanziali bench\u00e9 gran parte dell'area circostante fosse stata rasa al suolo, e una bomba che cadde nel complesso fortunatamente non esplose. Nel 1956 inizi\u00f2 un lavoro di restauro architettonico e nel dicembre 1993 il castello fu dichiarato Patrimonio dell'umanit\u00e0 dall'UNESCO.\nFu sottoposto a una nuova opera di restauro partita nell'ottobre del 2010 e terminata nel marzo del 2015, che rese necessaria la chiusura in sequenza di alcune aree interne e l'installazione temporanea di impalcature esterne.\nArchitettura.\nIl castello di Himeji \u00e8 un tipico esempio di castello giapponese, che contiene molte delle strutture architettoniche e difensive presenti in questo tipo di costruzioni. Le alte fondazioni in pietra, i muri bianchissimi, l'organizzazione e disposizione degli edifici all'interno del complesso, sono elementi standard di ogni tipico castello giapponese, come anche le postazioni dell'artiglieria e i fori per il lancio di pietre contro il nemico. Il maschio, la struttura centrale del complesso, fu costruito tra il 1601 e il 1609.\nLa pi\u00f9 importante struttura difensiva del castello di Himeji, e forse pi\u00f9 famosa, \u00e8 costituita dal dedalo di stradine che conduce al maschio centrale. Le porte d'accesso, i bastioni, e le mura esterne, sono state costruite in modo da condurre le forze nemiche che volessero avvicinarsi al castello in un percorso a spirale, con numerosi vicoli ciechi, che permettessero ai difensori di tenere sotto tiro costante gli assalitori. Il castello, comunque, non \u00e8 mai stato attaccato in questo modo, quindi il sistema difensivo non ha potuto dare prova della sua efficacia.\nLe tegole degli edifici e del corpo principale sono fissate con lo stucco e nelle parti anteriori presentano gli stemmi delle casate che vi si sono alternate.\nLe finestre presentano delle grate atte ad evitare l\u2019ingresso di frecce nemiche, inoltre esse sono decorate con lacca nera e foglie d\u2019oro per evitare il propagarsi delle fiamme. Tale sistema veniva utilizzato anche nei templi Zen ed essendo una lavorazione preziosa denota un rango elevato dell\u2019edificio.\nLe aperture sui muri di recinzione dette \"Sama\" consentivano ai soldati di difendere il castello lanciando frecce o usando armi da fuoco. Da ci\u00f2 deriva la differente forma: tonde, triangolari e quadrate per le armi da fuoco, rettangolari per arco e frecce.\nI livelli.\nL'edificio si eleva per cinque piani anche se nel conteggio vanno considerati anche due piani sotterranei:\nLe parti del castello.\nLa porta Hishi (\"Hishi-no-Mon\") \u00e8 la porta di accesso al castello le cui finestre sono decorate con lacca nera e motivi a foglie dorate.\nTra le varie mura c'\u00e8 anche un fossato (\"Sangoku-Bori\") che limitava la possibilit\u00e0 di attacchi del nemico.\nLungo la salita di accesso al castello si trova una delle mura chiamate \"Ogi-no-Kobai\" il cui spigolo presenta una forma a curva simile a un ventaglio, da cui il nome \u201cPendio del ventaglio\u201d\n\"Bizen-Mon\" porta di accesso al \"Bizen-Maru\", rinforzata con lastre di ferro.\nCuriosit\u00e0.\nPresso l'edificio Jujimon Gawara a fianco del castello una delle tegole del tetto presenta nella faccia laterale un bassorilievo a forma di croce. Secondo un'ipotesi si pensa sia collegata al fatto che uno dei signori del castello era Cristiano.\nTra i personaggi storici che abitarono il castello vi furono Senhime, nipote del Tokugawa Ieyasu la quale venne dapprima data in sposa (all'et\u00e0 di 7 anni) ad un nemico onde favorire un matrimonio politico, ma questi fu sconfitto in una battaglia e Senhime liberata. Successivamente conobbe Honda Tadatoki figlio del signore del castello di Himeji e se ne innamor\u00f2. Essi ebbero la possibilit\u00e0 di sposarsi per amore, evento piuttosto raro nell\u2019era Sengoku, e per questo si trasferirono nel castello.\nSecondo una leggenda, durante la costruzione del castello una povera donna anziana si present\u00f2 col desiderio di contribuire alla costruzione del castello. Non essendo riusciti a trovare nulla con cui contribuire offr\u00ec una vecchia ruota di macina in pietra che venne inserita nel muro \"Mizu no Ichi Mon\" dove ancora oggi \u00e8 possibile vederla.\nIl castello \u00e8 la struttura in legno pi\u00f9 alta del Giappone.\nNella cultura popolare.\nIl castello di Himeji appare molto spesso in produzioni televisive giapponesi. La residenza dell'imperatore del Giappone, conosciuta col nome di Kokyo, non possiede un maschio, cos\u00ec quando una produzione televisiva ha bisogno di una struttura che ne abbia uno, di solito fa ricorso al castello di Himeji.\nL'edificio appare poi in alcuni famosi film:\nNel mondo dei videogiochi, \u00e8 presente anche nella serie \"Civilization\", pi\u00f9 precisamente in \"Civilization V\", \"Revolution\" e \"Revolution 2\". In \"Age of Empires III\", i Giapponesi, che compaiono nell'espansione \"\", possono costruire quattro tra le cinque meraviglie a loro disponibili, tra le quali figura lo Shogunato, il quale assomiglia esteticamente al castello di Himeji."}
{"id": "1058049", "revid": "149726", "url": "https://it.wikipedia.org/wiki?curid=1058049", "title": "Macchina di Erone", "text": ""}
{"id": "1058058", "revid": "2074448", "url": "https://it.wikipedia.org/wiki?curid=1058058", "title": "Impero austro-ungarico", "text": "LImpero austro-ungarico (in tedesco: \"\u00d6sterreichisch-Ungarische Monarchie\"; in ungherese: \"Osztr\u00e1k\u2013Magyar Monarchia\"), o semplicemente Austria-Ungheria (in tedesco: \"\u00d6sterreich-Ungarn\"; in ungherese: \"Ausztria-Magyarorsz\u00e1g\") fu uno Stato dell'Europa centrale nato nel 1867 con il cosiddetto \"Ausgleich\" (\"compromesso\") tra la nobilt\u00e0 ungherese e la monarchia asburgica inteso a riformare l'Impero austriaco nato nel 1804. \nIn virt\u00f9 di questa riforma costituzionale l'Impero austriaco divenne \u00abmonarchia austro-ungarica\u00bb che, sotto l'identico sovrano, riconosceva l'esistenza di due regni distinti e in condizioni di parit\u00e0, per cui il Regno d'Ungheria si autogovernava e godeva di una sua politica autonoma in molti campi. Gli Asburgo (o Absburgo) erano dunque sia imperatori d'Austria sia re di Ungheria. Il nome completo dello Stato era \u00abI regni e le terre rappresentate nel concilio imperiale e le terre della Corona di Santo Stefano\u00bb. Gli storici individuano questo compromesso col nome di \"duplice monarchia\": nei territori austriaci era denominato anche colloquialmente come \"kaiserliche und k\u00f6nigliche\" (o \"k. u. k.\") \"Doppelmonarchie\" (\"Duplice monarchia imperiale e regia\") o \"Donaumonarchie\" (\"monarchia danubiana\").\nL'impero aveva una superficie di \u00a0km\u00b2 (era il secondo Paese europeo per estensione dopo l'Impero russo) e nel 1910 contava 52 milioni di abitanti. La capitale era Vienna, citt\u00e0 che pass\u00f2 dai abitanti del 1840 ai alla vigilia della prima guerra mondiale, quando era la terza citt\u00e0 pi\u00f9 grande d'Europa. Austria e Ungheria avevano costituzioni, parlamenti e ministeri separati (per l'Ungheria la capitale era Budapest). Il sovrano e i ministeri competenti per la politica estera, la politica economica e quella militare erano in comune. Accanto all'imperiale e regio esercito comune esistevano anche un esercito nazionale austriaco (\"kaiserlich-k\u00f6nigliche Landwehr\") e uno ungherese (\"Magyar Kir\u00e1lyi Honv\u00e9ds\u00e9g\"). Le questioni finanziarie (come la spartizione delle spese comuni) e quelle commerciali erano regolate da compromessi decennali rinnovabili.\nTrattandosi di un impero multietnico in un'epoca di forte risveglio del nazionalismo, l'Austria-Ungheria fu continuamente travagliata dalle dispute fra gli undici gruppi etnici che lo componevano. Tuttavia malgrado le rivalit\u00e0 etniche nei suoi cinquant'anni di esistenza l'Austria-Ungheria conobbe una rapida crescita economica e una marcata modernizzazione, oltre a molte riforme liberali. Il 28 luglio del 1914 l'Austria-Ungheria diede il via alla prima guerra mondiale invadendo il Regno di Serbia.\nStoria.\nNascita.\nDalla met\u00e0 del XIX secolo l'imperatore Francesco Giuseppe stava cercando una soluzione per riappacificarsi con la nazione magiara, quando nel 1866 esplose quella che sarebbe stata la guerra austro-prussiana, dalla quale l'Impero austriaco usc\u00ec sconfitto. Dopo la battaglia di Sadowa (1866) i prussiani invasero in poche settimane la Boemia e arrivarono a minacciare la stessa capitale austriaca (Vienna), costringendo la Casa d'Asburgo a firmare la resa. Subito dopo la guerra con la Prussia ripresero le trattative per ristabilire lo \"status quo\" con l'Ungheria. Le delegazioni furono guidate da vari politici e statisti tra i quali Ferenc De\u00e1k, Friedrich Ferdinand von Beust, e Gyula Andr\u00e1ssy il Vecchio, che giocarono un ruolo di prim'ordine al fine di ottenere un compromesso tra l'Austria e l'Ungheria. Nel 1867 si giunse a un accordo tra le due nazioni e venne firmato l\"Ausgleich\", che divideva lo Stato asburgico in Cisleitania (Austria) e Transleitania (Ungheria). Politicamente i due regni erano uniti, ma in quanto a questioni interne erano due entit\u00e0 statali separate.\n1867-1908.\nIn seguito alla sconfitta subita con la Prussia e con l'Italia nel 1866 l'Austria perse ogni influenza sugli Stati tedeschi e sulla Confederazione germanica. Quest'ultima, riunita sotto la guida dei prussiani, costrinse l'Impero austro-ungarico a cambiare la politica espansionista asburgica dalla Germania ai Balcani, dove tuttavia si trov\u00f2 in competizione con l'Impero russo. L'interesse degli Asburgo negli affari balcanici venne riaffermato dall'occupazione della Bosnia ed Erzegovina (1878). La possibilit\u00e0 di conflitto con la Russia in questa area spinse l'Austria-Ungheria ad allearsi con l'Impero tedesco: nel 1879 venne stretta la Duplice alleanza con la quale i due sovrani si promettevano vicendevole sostegno in caso di aggressione russa. La firma della Duplice alleanza era stato l'ultimo atto del ministro degli esteri Andr\u00e1ssy, il quale si dimise poco dopo la firma; ma la Duplice alleanza (dal 1882 al 1915 Triplice alleanza, con l'adesione dell'Italia) sopravvisse come il principale fattore nella posizione internazionale della monarchia asburgica fino all'ultimo giorno dell'impero (novembre 1918).\nNel 1881 fu stipulata un'alleanza con la Serbia che, dopo il congresso di Berlino (1878) si era rivolta all'Austria-Ungheria per chiedere protezione ed era di fatto diventata uno Stato satellite della monarchia asburgica. L'Alleanza dei tre imperatori \u2013 aggiornamento del 1881 della Lega dei tre imperatori firmata nel 1873 dagli imperatori di Russia, Germania e Austria-Ungheria \u2013 port\u00f2 al riconoscimento russo dell'egemonia asburgica sulla parte occidentale della penisola balcanica; i firmatari dell'alleanza promisero di consultarsi a vicenda sui cambiamenti in atto nell'Impero ottomano; l'Austria-Ungheria ricevette dalla Russia la promessa che non ci sarebbero state obiezioni a una possibile annessione futura della Bosnia ed Erzegovina e in cambio alla Russia fu data assicurazione che sarebbe stata riconosciuta la sua posizione negli \u00abstretti\u00bb (Dardanelli, mar di Marmara e Bosforo).\nNel biennio 1882-1883 l'Austria-Ungheria sottoscrisse due trattati difensivi (la Triplice alleanza e l'Alleanza rumena) favoriti dal cancelliere tedesco Otto von Bismarck il quale, essendo l'Austria-Ungheria il principale alleato commerciale della Germania, cercava di neutralizzare tutte le potenziali fonti di conflitti per la monarchia asburgica. La Triplice alleanza fra Germania, Austria-Ungheria e Italia (20 maggio 1882) era innanzitutto un trattato difensivo contro un eventuale attacco della Francia all'Italia o alla Germania e non faceva quindi cenno ai problemi esistenti tra l'Impero asburgico e il Regno d'Italia; l'accordo segreto tra Austria-Ungheria e Romania (30 ottobre 1883) era un accordo difensivo contro eventuali attacchi della Russia. La Triplice alleanza e l'alleanza rumena rafforzarono non solo lo \"status quo\" internazionale, ma anche quello interno della monarchia asburgica, indebolendo allo stesso i movimenti irredentistici in Transilvania. Essendo un accordo diretto contro la Francia, la Triplice alleanza era importante soprattutto per la Germania e l'Italia; mentre l'Austria-Ungheria ne era danneggiata.\nLa Germania fece perci\u00f2 ogni sforzo per costringere Vienna a rinnovare la Triplice alleanza, minacciando di ritirare la protezione tedesca contro un'aggressione russa; mentre non ebbero successo i tentativi della diplomazia asburgica di evitare nuovi obblighi in Europa occidentale. Il ministro austriaco K\u00e1lnoky nel 1887 riusc\u00ec a eludere la richiesta italiana di appoggio della politica coloniale italiana, ma non fu capace di tenere l'Italia fuori da un coinvolgimento nei Balcani. K\u00e1lnoky riconobbe all'Italia il diritto di chiedere un compenso in caso di cambiamenti nello \"status quo\" territoriale nei Balcani, ma senza entrare nello specifico. In un certo qual modo tutte le differenze di vedute e gli scontri tra austriaci e italiani sulla politica balcanica nel primo decennio del XX secolo possono essere fatti risalire alla genericit\u00e0 e all'ambiguit\u00e0 con cui la clausola venne inserita nel rinnovo della Triplice alleanza nel 1887 (clausola pi\u00f9 tardi formalizzata nell'articolo VII del trattato).\nSempre nel 1887 attorno alla Triplice alleanza venne costruito un sistema di alleanze e di accordi che determinarono il completo isolamento della Francia e obbligarono le maggiori potenze europee a garantire lo \"status quo\" lungo i confini dell'Impero ottomano. Col primo e col secondo \"Accordo Mediterraneo\", sottoscritti rispettivamente il 12 febbraio e il 12 dicembre del 1887, la Gran Bretagna si univa ad Austria-Ungheria e Italia interessate nel rendere impraticabile gli stretti alla Russia; K\u00e1lnoky abbandon\u00f2 perci\u00f2 la ricerca di accordi diretti bilaterali con la Russia. Solo nel 1895 Goluchowski, che succedette a K\u00e1lnoky come ministro degli esteri, decise di ripristinare le relazioni dirette di Vienna con l'Impero russo.\nNel 1897, in occasione della visita di Francesco Giuseppe e Goluchowski a San Pietroburgo, vennero sottoscritti degli accordi austro-russi che affidavano il mantenimento dello \"status quo\" balcanico alla cooperazione bilaterale di Austria-Ungheria e Russia, invece che a un sistema di alleanza multilaterale; si puntava cio\u00e8 a escludere l'Italia dai Balcani, diminuendo cos\u00ec il valore della Triplice alleanza. Gli accordi austro-russi del 1897 vennero messi alla prova nel 1903, dopo una rivolta avvenuta in Macedonia. Dopo un incontro tra lo zar Nicola II e Francesco Giuseppe a M\u00fcrzsteg nell'ottobre 1903 i loro ministri degli esteri, Goluchowski e Lamsdorf, abbozzarono un programma di riforma dell'Impero ottomano. L'anno successivo fu redatto un accordo di reciproca neutralit\u00e0: la Russia sarebbe stata neutrale in caso di conflitto fra Italia e Austria e l'impero asburgico neutrale in caso di conflitto fra Russia e Giappone; i conflitti balcanici erano esplicitamente esclusi dall'accordo.\nDopo l'assassinio di Alessandro I di Serbia nel corso di una rivolta militare (11 giugno 1903) la dinastia dei Kara\u0111or\u0111evi\u0107 sostitu\u00ec quella degli Obrenovi\u0107. La politica espansionista serba, volta a unire in un regno serbo tutti gli slavi meridionali, rese difficili le relazioni della Serbia con la monarchia degli Asburgo. L'Impero austro-ungarico tent\u00f2 di intimidire i Serbi con misure di tipo economico. Nel 1906 pertanto fu proibita l'importazione di bestiame dalla Serbia: la cosiddetta \"guerra dei maiali\" che, invece di bloccare la Serbia, la spinse piuttosto nel campo russo.\n1908-1914.\nUna svolta nella politica estera austriaca si verific\u00f2 nel 1906 quando il ministro degli esteri Goluchowski fu sostituito dal primo ambasciatore austriaco a San Pietroburgo Alois Lexa von Aehrenthal. Aehrenthal tent\u00f2 di liberare l'Austria-Ungheria dalla sottomissione alla Germania e di intraprendere una politica balcanica dinamica. Un primo passo fu la sua proposta di costruire una ferrovia attraverso il Sangiaccato di Novi Pazar; ma l'opposizione congiunta russo-serba costrinse Aehrenthal ad abbandonare il progetto convincendolo che qualsiasi avanzata austriaca nei Balcani avrebbe dato luogo probabilmente a una guerra con la Serbia e forse anche con la Russia. Il rischio di un conflitto del genere crebbe in breve tempo. Nel luglio 1908, dopo un colpo di mano, il movimento dei Giovani Turchi avvi\u00f2 la riforma costituzionale dell'Impero ottomano. Temendo che il cambiamento potesse minare le posizioni asburgiche in Bosnia ed Erzegovina, nominalmente ancora sotto sovranit\u00e0 ottomana, Aehrenthal tent\u00f2 di rafforzare la posizione austro-ungarica nella penisola balcanica.\nNel settembre 1908 Aehrenthal si incontr\u00f2 col ministro degli esteri russo Aleksandr Petrovi\u010d Izvol'skij accettando la proposta russa dell'annessione della Bosnia ed Erzegovina in cambio dell'appoggio austriaco al passaggio di navi da guerra russe negli \u00abStretti\u00bb (Dardanelli, Mar di Marmara e Bosforo). Pertanto quando il 6 ottobre 1908 fu annunciata l'annessione della Bosnia ed Erzegovina da parte della Duplice monarchia, vi furono reazioni violente da parte della sola Serbia. Quando tuttavia il ministro russo Izvol'skij scopr\u00ec che Regno Unito e Francia si opponevano al passaggio delle navi russe attraverso gli Stretti, la Russia ritir\u00f2 l'appoggio provvisorio all'annessione austriaca della Bosnia ed Erzegovina, appoggiando le rivendicazioni della Serbia. La situazione divenne seria, e per qualche tempo una guerra sembr\u00f2 imminente. Nonostante le pressioni del capo di stato maggiore austriaco von H\u00f6tzendorf, fautore della guerra preventiva, affinch\u00e9 l'Austria-Ungheria decidesse per una politica aggressiva, Aehrenthal cerc\u00f2 di risolvere la crisi per via diplomatica. La Serbia dovette venire a patti con la monarchia asburgica, dopo che un ultimatum tedesco (marzo 1909) aveva costretto la Russia a ritirarne l'appoggio, e dopo che il governo turco aveva accettato l'annessione austriaca della Bosnia ed Erzegovina in cambio di un compenso in danaro. La crisi bosniaca fu risolta; ma i serbi, profondamente feriti nell'orgoglio nazionale, continuarono a fomentare agitazioni nelle province slave meridionali.\nL'annessione della Bosnia ed Erzegovina ebbe ripercussioni anche nei rapporti fra l'Austria-Ungheria e le altre nazionalit\u00e0 slave nel regno. Da molti anni i cechi erano attratti dal movimento panslavo, tanto che un congresso panslavo si era tenuto a Praga nel luglio 1908. Durante la crisi diplomatica dell'inverno seguente, i cechi presero senza esitazioni le parti dei serbi e, il giorno del 60\u00ba anniversario dell'ascesa di Francesco Giuseppe al trono, a Praga dovette essere dichiarata la legge marziale. Il conflitto nazionale si rivers\u00f2 sulla monarchia: le attivit\u00e0 parlamentari furono tutte bloccate dall'ostruzionismo dei parlamentari cechi. Il primo ministro austriaco Beck si dimise nel novembre 1908; il suo successore, Richard von Bienerth-Schmerling, dopo aver concluso poco con un gabinetto di ministri civili, tent\u00f2 di placare le nazionalit\u00e0 inserendo nel suo gabinetto dei \"Landsmannminister\" (rappresentanti nazionali) (febbraio 1909). Tuttavia l'ostruzionismo dei parlamentari slavi nel Reichsrat, il parlamento austriaco, continu\u00f2. I tedeschi, che controllavano il governo e l'amministrazione centrale, continuavano ad assegnare alla monarchia il ruolo di avamposto della cultura tedesca; parallelamente gli slavi volevano fare dell'Austria il punto di partenza per le aspirazioni nazionali slave. Il leader agrario ceco Franti\u0161ek Udr\u017eal afferm\u00f2 in parlamento: \"Noi desideriamo salvare il parlamento austriaco dalla rovina assoluta, ma desideriamo salvarlo a pro degli slavi di Austria che formano i due terzi della popolazione del regno\". Le aspirazioni slave furono tuttavia indebolite dall'atteggiamento dei polacchi che rimasero fedeli al governo centrale relegando il conflitto delle nazionalit\u00e0 a una disputa ceco-tedesca.\nAnche il Partito Socialdemocratico d'Austria non riusc\u00ec a controllare gli antagonismi fra le diverse nazionalit\u00e0 al suo interno. Nel 1899, al congresso del partito a Br\u00fcnn i socialdemocratici avevano presentato un programma di riforma nazionale basato su federalismo democratico che accordava il diritto delle decisioni nazionali a unit\u00e0 territoriali formate in base alla nazionalit\u00e0. Karl Renner e Otto Bauer, che pi\u00f9 tardi divennero leader del socialismo austro-tedesco, abbozzarono vari programmi per la soluzione del problema delle nazionalit\u00e0 in alcuni libri pubblicati tra il 1900 e il 1910. Tuttavia questi sforzi non riuscirono a impedire ai socialisti di dividersi anche lungo linee nazionali, tanto che nel 1910 i socialisti cechi si dichiararono indipendenti dal Partito Socialdemocratico d'Austria. Il frazionamento politico (oltre cinquanta partiti nelle elezioni del 1911) imped\u00ec a Bienerth, primo ministro d'Austria dal 1908, di formare un governo per cui il 28 giugno 1911 fu sostituito da Gautsch; ma anche costui non riusc\u00ec a comporre le divergenze fra tedeschi e cechi e poco dopo (3 novembre 1911) pass\u00f2 la mano a St\u00fcrgkh. St\u00fcrgkh pot\u00e9 tirare avanti solo a forza di decreti, governando in modo autoritario, limitando la democrazia e la libert\u00e0 di stampa, finch\u00e9 non venne assassinato durante la prima guerra mondiale.\nFin dalla crisi bosniaca (1908-1909) la diplomazia austriaca si era convinta che la guerra con la Serbia sarebbe stata inevitabile in tempi brevi. La morte di Aehrenthal, l'autorevole ministro che era stato in grado di tenere a bada chi propugnava la guerra preventiva contro la Serbia, avvenne in un periodo (febbraio 1912) in cui negli stati balcanici erano vivi sentimenti anti-turchi nati con la guerra italo-turca in Libia. Il conte Berchtold, che gli subentr\u00f2, fu remissivo alla politica aggressiva dei militari e dei membri pi\u00f9 giovani della diplomazia. Durante le guerre balcaniche del 1912-13, combattute dagli stati balcanici contro quanto restava dell'Impero ottomano, l'Austria-Ungheria tent\u00f2 per due volte, con la minaccia di un ultimatum, di costringere la Serbia a ritirarsi dalle posizioni conquistate.\nNel febbraio e nell'ottobre 1913 furono prese in considerazione azioni militari contro la Serbia, ma entrambe le volte n\u00e9 l'Italia n\u00e9 la Germania furono disposte ad appoggiarla. L'Austria-Ungheria dovette perci\u00f2 accettare senza protestare i cambiamenti territoriali che cancellavano quasi completamente la presenza turca in Europa. Per aver sostenuto la Bulgaria contro la Serbia nel corso della seconda guerra balcanica (1913), l'Austria-Ungheria guast\u00f2 i rapporti anche con la Romania, che aveva peraltro mostrato sentimenti anti-asburgici a causa del trattamento delle nazionalit\u00e0 non-magiare in Ungheria. La Romania si un\u00ec cos\u00ec all'Italia e alla Serbia fra le nazioni che sostenevano i movimenti irredentistici all'interno della monarchia asburgica. Nel 1914 il governo austro-ungarico si era ormai convinto che l'integrit\u00e0 dell'impero richiedesse un'azione di forza contro i paesi stranieri che mostravano simpatie per l'irredentismo.\n1914-1916.\nNel 1914, in seguito all'assassinio dell'arciduca Francesco Ferdinando a Sarajevo, esplose la prima guerra mondiale, dovuta a un complesso sistema di alleanze tra gli Stati europei, che vide schierati da una parte le potenze centrali (Austria-Ungheria, Germania, Impero ottomano e Regno di Bulgaria), dall'altra quelle occidentali (Francia, Regno Unito e Italia) e la Russia. Gli eserciti degli Imperi centrali, quello austro-ungarico e quello tedesco, riportarono numerosi successi iniziali sui due fronti principali del conflitto, quello occidentale contro Francia e Inghilterra e quello orientale contro la Russia, ma ad Ovest quella che sarebbe dovuta essere una \"guerra lampo\", si trasform\u00f2 in una logorante guerra di trincea; l'ingresso in Guerra dell'Italia aggrav\u00f2 ulteriormente la posizione austroungarica, ma la fine della minaccia russa dopo la caduta della Romania e gli sconvolgimenti prerivoluzionari consentirono a Germania e Austria-Ungheria di concentrare ingenti rinforzi sul fronte italiano e sfondare il fronte presso Caporetto iniziando un'offensiva che avrebbe potuto essere decisiva, ma fu vanificata dalle crisi interne dell'impero che minarono l'esercito imperial-regio. Nel 1916 mor\u00ec Francesco Giuseppe, a questi succedette Carlo I.\n1916-1919.\nGli eserciti degli Imperi centrali furono cos\u00ec lungamente bloccati entro i propri confini dagli alleati e il Regno Unito impose anche un efficace blocco navale. L'impossibilit\u00e0 di rompere questo accerchiamento provoc\u00f2 gravi problemi nell'approvvigionamento e la penuria di cibo e materie prime cominci\u00f2 a farsi sentire al fronte e fra i civili. Ancora prima che le sconfitte militari decidessero il conflitto le spinte centrifughe delle diverse etnie (nell'Impero austro-ungarico) e il conflitto sociale fra le classi (in Germania) fecero scoppiare in entrambi i Paesi tensioni che pregiudicarono lo sforzo bellico e nell'Impero austro-ungarico si trasformarono in vere e proprie rivolte; infatti le numerose nazionalit\u00e0 comprese nell'impero scelsero di proclamare la propria indipendenza.\nQueste rivolte e la sconfitta contro l'esercito italiano nella battaglia di Vittorio Veneto obbligarono l'Impero a firmare l'armistizio con il Regno d'Italia nel 1918, e le truppe italiane occuparono il Tirolo, Trento, Trieste. L'armistizio tuttavia non riusc\u00ec a risolvere i problemi interni del Paese. Tra il 23 e il 24 marzo 1919 Carlo I fu cos\u00ec costretto all'esilio e i domini asburgici furono definitivamente divisi in repubbliche indipendenti. Il 3 aprile 1919 il governo repubblicano austriaco, costituitosi il 12 novembre 1918, sciolse il governo imperiale austriaco (che peraltro non era pi\u00f9 funzionante), depose ufficialmente Carlo I dal trono austriaco e decret\u00f2 l'espulsione della famiglia Asburgo dall'Austria, confiscandone tutti i beni.\nL'Impero austro-ungarico si dissolse tra il 1918 e il 1919, in seguito alla sua sconfitta nella prima guerra mondiale. I suoi sovrani furono: l'imperatore Francesco Giuseppe I di Asburgo-Lorena (dal 1867 al 1916) e l'imperatrice Elisabetta di Baviera, detta Sissi, (dal 1867 al 1898), in seguito l'imperatore Carlo e l'imperatrice Zita (dal 1916 al 1919).\nAttualmente i territori che appartenevano all'Impero austro-ungarico sono parte dei territori di tredici Stati europei:\nLe terre dell'impero.\n le terre non facenti parte del Regno d'Ungheria (quindi quelle \"austriache\") sono designate con il nome di Cisleitania, poich\u00e9, dal punto di vista degli austriaci, esse stavano a ovest del fiume Leita (malgrado la Galizia a nord-est fosse considerata \"austriaca\"). Tuttavia questa entit\u00e0 fino al 1915 non ebbe un nome ufficiale e per questo motivo ci riferiva ad essa come \"i regni e le terre rappresentate nel concilio imperiale\". Il concilio imperiale (\"Reichsrat\") costituiva perci\u00f2 il parlamento della Cisleitania.\nAllo stesso modo anche la met\u00e0 Transleitania (\"ungarica\") portava la designazione ufficiale di \"Terre della Sacra Corona Ungherese di Santo Stefano\", con riferimento al primo re cristiano dell'Ungheria. Col parlamento, rappresentante la Cisleitania e la connessione con le \"Terre della Sacra Corona di Santo Stefano\", ci si trovava di fronte in pratica al primo parlamento federale europeo, con un solo precedente nel vecchio Impero austriaco.\nI \"regni e le terre\" della met\u00e0 Cisleitana dell'impero:\nLe \"terre\" della met\u00e0 Transleitana:\nParte separata dell'Impero, amministrata dal ministero comune delle finanze:\nPur essendo a tutti gli effetti uno stato indipendente e sovrano, giuridicamente il\nEtnie dell'Austria-Ungheria.\nNome dell'impero nelle lingue ufficiali:\nReligioni nell'impero nel 1910.\nFonte: censimento del 31 dicembre 1910, pubblicato sul: \"Geographischer Atlas zur Vaterlandskunde an der \u00f6sterreichischen Mittelschulen\". K. u. k. Hof-Kartographische Anstalt G. Freytag &amp; Berndt, Vienna, 1911.\nForze armate austro-ungariche.\nDurante la prima guerra mondiale l'esercito austro-ungarico raggiunse quasi 8.000.000 di unit\u00e0 e combatt\u00e9 lungo il fronte occidentale, meridionale e orientale rispettivamente contro l'Italia, la Serbia e la Russia. Esse erano formate da tre organi principali:\nCome guardia di palazzo, reparto cerimoniale addetto al sovrano, a Vienna esisteva la cosiddetta guardia imperiale (o \"Kaiserlichegarde\") divisa in varie compagnie tradizionali mentre a Budapest vi era un'analoga guardia reale ungherese. Ambedue i reparti erano composti esclusivamente da ufficiali di lignaggio e non avevano funzioni militari.\nLa difesa della contea principesca del Tirolo, che confinava col Regno d'Italia, era garantita dai cosiddetti \"Tiroler Sch\u00fctzen\" (o \"Standsch\u00fctzen\"), assieme ai Tiroler Kaiserjaeger, truppe da combattimento alpine reclutate in Trentino-Alto Adige (Welschtirol-S\u00fcdtirol) e nel Nordtirol."}
{"id": "1058059", "revid": "1369234", "url": "https://it.wikipedia.org/wiki?curid=1058059", "title": "Tony Meola", "text": "Carriera.\nGli inizi.\nTony Meola \u00e8 figlio di un immigrato irpino, di Torella dei Lombardi ed ex calciatore dell', Vincenzo, che gli trasmetter\u00e0 l'amore per il calcio facendogli cos\u00ec iniziare la sua carriera calcistica nella Kearny High School.\nQui a Belleville \u00e8 capitano della squadra di pallacanestro della scuola e verr\u00e0 nominato \"All-State baseball player\" del 1987.\nStudia all'Universit\u00e0 della Virginia dove \u00e8 allenato dal \"coach\" Bruce Arena il quale lo porta a giocare nell'ottobre del 1987 nella Nazionale statunitense Under-20 nel torneo mondiale giovanile della FIFA.\nL'esperienza europea.\nNel dicembre del 1989 lascia definitivamente l'universit\u00e0 e gli Stati Uniti per intraprendere una carriera calcistica in Europa, che gli avrebbe permesso di entrare nel giro della Nazionale americana. Nel 1990 Meola firma per il Brighton in Inghilterra, dove gioca solo 11 partite; nello stesso anno viene ceduto al Watford prima di tornare negli \"States\".\nIl ritorno negli \"States\".\nTornato negli Stati Uniti, Meola gioca per i Fort Lauderdale Strikers nella \"A-League\", e nel 1994 firma per i Buffalo Blizzard che giocano il campionato indoor 1994/1995. Qui diventa titolare inamovibile ma il 31 gennaio 1995 annuncia di essere stato scritturato per una parte nello spettacolo \"\"Il matrimonio di Tony e Tina\": giocher\u00e0 ancora cinque partite prima di lasciare il calcio per entrare nel cast.\nNel febbraio del 1995, Meola firma per il Long Island Rough Riders per il campionato USISL del '95: in quell'anno la sua squadra vinse il campionato.\nQuando fu creata la \"Major League Soccer\", venne chiamato a difendere la porta dei New York MetroStars (dopo tre settimane in prova al in Italia), squadra per la quale gioc\u00f2 tre ottime stagioni tra il 1996 e il 1998.\nNel 1999 Meola si trasfer\u00ec nei Kansas City Wizards, ma perse la maggior parte degli incontri del suo primo anno nel nuovo club a causa di un infortunio. Nel 2000 Tony ebbe una fantastica stagione, vincendo il premio di \"Goalkeeper of the Year\"\" (Portiere dell'Anno) portando il Kansas City alla vittoria del campionato.\nMeola continu\u00f2 a giocare per i Wizards nel campionato MLS 2004, finch\u00e9 un lungo infortunio non lo costrinse lontano dal campo di gioco. L'anno successivo, si trasfer\u00ec nuovamente nei MetroStars, finendo a fine stagione nella Top-11 del campionato.\nLa Nazionale di calcio.\nMeola debutt\u00f2 nella Nazionale statunitense nel giugno del 1988 contro l'Ecuador. La sua seconda apparizione \u00e8 nel giugno dell'anno seguente nella vittoria contro il Per\u00f9 nella \"Marlboro Cup\", poi vinta dagli U.S.A. La squadra port\u00f2 il trofeo allo \"Scots-American Club\" a Kearny nel New Jersey. Dopo la festa, Meola riport\u00f2 il trofeo nell'hotel della squadra. Come ricorda, \"Una settimana dopo Doug Newman mi chiam\u00f2 e mi chiese dove fosse la coppa. Gli risposi che l'avevo lasciata all'hotel... Sono sicuro che sia tornato a prendersela. Prima di allora non c'erano cos\u00ec tanti trofei nella bacheca della squadra di calcio U.S.A.\".\nPi\u00f9 tardi in estate, la nazionale part\u00ec per un tour in Italia, sfidando una serie di squadre della Serie A. In quel periodo David Vanole era il portiere titolare e Meola la riserva ma in Italia il couch Bob Gansler invert\u00ec i loro ruoli dopo che Vanole sub\u00ec tre gol (tutt'altro che inevitabili) nella vittoria degli \"States\" contro la Roma.\nDa quel momento Meola divent\u00f2 titolare mentre Vanole non gioc\u00f2 pi\u00f9 per gli U.S.A.: Meola gioc\u00f2 da titolare le restanti partite di qualificazione per la Coppa del Mondo di Italia '90, inclusa la famosa vittoria contro Trinidad e Tobago: dopo aver aiutato gli U.S.A. a qualificarsi per le fasi finali, gioc\u00f2 in porta ogni singolo minuto del mondiale italiano.\nMeola rimase il primo portiere della nazionale americana dal 1990 fino al mondiale di USA '94, nel quale inizi\u00f2 la sua grande popolarit\u00e0 (dovuta alle sue giocate ed alla sua coda di cavallo) per tutto il paese. Dopo la sconfitta contro il Brasile nel secondo turno del mondiale, Meola inform\u00f2 l'allenatore Bora Milutinovi\u0107 di voler iniziare una carriera da professionista nel football come calciatore di calci piazzati (\"placekicker\"). Milutinovi\u0107 non lo chiam\u00f2 mai pi\u00f9 in nazionale, e per rivestire la maglia a stelle e strisce Meola dovette aspettare gennaio del 1999: durante questo periodo Kasey Keller, Brad Friedel e Zach Thornton avevano lottato a ottimi livelli per un posto da titolare nel ruolo di portiere della nazionale ed al suo ritorno non riusc\u00ec pi\u00f9 a riguadagnare il dominio che aveva conquistato nei primi anni novanta. Nonostante ci\u00f2, Meola continu\u00f2 a giocare per gli U.S.A raggiungendo nel 2006 quota 100 presenze (soglia mai raggiunta da un portiere degli Stati Uniti).\nAi mondiali del 2002 Meola fu il terzo portiere, dopo Brad Friedel e Kasey Keller.\nAllenatore.\nIl 24 novembre 2015 viene nominato allenatore e direttore tecnico dei Jacksonville Armada, squadra militante nel campionato NASL. Nove mesi pi\u00f9 tardi, nell'agosto 2016, \u00e8 stato sollevato dall'incarico dopo una striscia di 6 partite consecutive senza vittorie."}
{"id": "1058061", "revid": "465169", "url": "https://it.wikipedia.org/wiki?curid=1058061", "title": "Discografia di Mariah Carey", "text": "La discografia di Mariah Carey, cantautrice pop statunitense che ha venduto oltre 200 milioni di copie in tutto il mondo."}
{"id": "1058064", "revid": "1593110", "url": "https://it.wikipedia.org/wiki?curid=1058064", "title": "Cattedrale di San Patrizio (New York)", "text": "La cattedrale metropolitana di San Patrizio (in inglese: \"Metropolitan Cathedral of St. Patrick\") \u00e8 il principale luogo di culto cattolico di New York, sede vescovile dell'omonima arcidiocesi.\nLa cattedrale, situata lungo la \"5th Avenue\" nei pressi del Rockefeller Center, venne costruita tra il 1853 ed il 1878 in stile neogotico secondo i piani dell'architetto James Renwick Jr. \nSegue gli schemi delle cattedrali gotiche europee.\nStoria.\nIl terreno sul quale sorge la chiesa fu originariamente destinato alla costruzione di una scuola cattolica (1813). Dato che il progetto fall\u00ec tre anni dopo, nacque sul posto un orfanotrofio diretto da una comunit\u00e0 di Trappisti in esilio, i quali diressero l'istituto per alcuni anni. Pi\u00f9 tardi, essi approfittarono della caduta di Napoleone per rientrare in Francia, sicch\u00e9 alla direzione dell'orfanotrofio subentr\u00f2 la diocesi di New York.\nAccadde in seguito un fatto che si sarebbe rivelato molto importante per la costruzione della cattedrale: nel 1850 la diocesi di New York venne trasformata in arcidiocesi dal papa Pio IX. L'arcivescovo John Joseph Hughes decise di erigere un nuovo luogo di culto cattolico al posto dove sorgeva l'orfanotrofio. La nuova chiesa doveva prendere le veci della vecchia cattedrale di San Patrizio, edificio minore situato a Little Italy. Potrebbe stupire il fatto che questo tempio cattolico dovesse divenire una delle chiese pi\u00f9 grandi degli Stati Uniti, quindi di uno Stato prevalentemente protestante: la ragione di tutto ci\u00f2 sta semplicemente nel fatto che a quei tempi gli irlandesi, cattolici, costituivano un quarto della popolazione di Manhattan.\nI lavori iniziarono nel 1858 ma furono ben presto sospesi a causa della Guerra di Secessione. Dopo che l'esecuzione fu ripresa, la cattedrale fu finalmente consacrata nel 1879. Le due torri campanarie furono terminate nel 1888.\nPur non avendo davanti a s\u00e9 una vera e propria piazza che la valorizzasse, durante i primi anni successivi al completamento, la cattedrale dominava il paesaggio urbano circostante; \nlo sviluppo urbanistico di Manhattan, comunque, non si sarebbe fatto attendere a lungo.\nDescrizione.\nLa pianta, a forma di croce latina (tradizionale soluzione di basilica a tre navate con transetto), ha una lunghezza di 120\u00a0m ed una larghezza di 53\u00a0m.\nEsterno.\nLa cattedrale in stile neogotico \u00e8 circondata su tutti e quattro i lati da grattacieli alti pi\u00f9 del triplo e tutti vicinissimi alla costruzione. Nei pomeriggi di sole, la fiancata settentrionale della chiesa viene illuminata dalla luce riflessa dalle finestre dei grattacieli. La particolare situazione urbanistica nel cuore di Manhattan costituisce uno dei maggiori elementi di particolarit\u00e0 della chiesa, che per le forme architettoniche adottate sarebbe invece paragonabile ad innumerevoli altre chiese neogotiche in Europa. La chiesa si distingue comunque per il marmo bianco con cui \u00e8 stata realizzata; quella di utilizzare questo materiale \u00e8 una scelta anomala per i parametri artistici europei: infatti, il marmo bianco \u00e8 molto presente nel gotico italiano, mentre non lo \u00e8 nel gotico francese, stile a cui si rif\u00e0 la cattedrale.\nLa facciata, sormontata da una cuspide triangolare, \u00e8 stretta fra le due torri campanarie, che alla sommit\u00e0 della copertura raggiungono un'altezza di 99 metri. Al centro della facciata, in basso, si trova il portale bronzeo e, sopra di esso, trova luogo l'ampio rosone. Alla base dei due campanili vi sono altri due portali e, pi\u00f9 in alto, due quadrifore. Le fiancate della cattedrale sono decorate da numerose guglie.\nInterno.\nL'interno della cattedrale \u00e8 a croce latina con tre navate e abside, per una lunghezza complessiva di 120 metri, una larghezza di 53 e un'altezza delle volte di 34 metri; pu\u00f2 ospitare circa 2.200 persone.\nLa navata centrale, con triforio e cleristorio gotici, \u00e8 separata dalle due navate laterali tramite arcate ogivali poggianti su pilastri polistili; la copertura \u00e8 tramite volta a crociera. L'illuminazione naturale avviene attraverso le vetrate policrome, realizzate da vetrai di Birmingham, in Inghilterra, di Boston, negli Stati Uniti d'America e di Chartres, in Francia. Il grande rosone della facciata principale \u00e8 opera del vetraio Charles Connick.\nLa vasta abside poligonale prosegue lo schema della navata centrale oltre il transetto ed \u00e8 circondata da un deambulatorio. Al suo interno si trova il presbiterio, rialzato di alcuni gradini rispetto al resto della cattedrale. Al centro, l'altare post-conciliare, in marmo bianco; esso, sulla parte anteriore, presenta quattro statue di angeli entro altrettante piccole nicchie e, al centro, il monogramma bernardiniano.\nIn posizione arretrata, vi \u00e8 l'altare maggiore tradizionale, sormontato da un elaborato ciborio dorato in stile gotico, realizzato durante gli interventi di restauro al presbiterio condotti tra il 1930 e il 1940 per volere dell'allora arcivescovo di New York Francis Joseph Spellman. Sul lato sinistro del presbiterio, si trova la cattedra episcopale, in legno intagliato.\nAlle spalle dell'abside, lungo l'asse della navata centrale, si trova la Lady Chapel, dedicata alla Vergine Maria, consacrata nel 1906. Sull'altare, la statua dell\"Immacolata Concezione\".\nLungo le navate laterali e il deambulatorio si aprono varie cappelle. La cappella \u00e8 dedicata ad Elizabeth Ann Bayley Seton, prima santa statunitense: qui \u00e8 presente un dipinto nel quale \u00e8 raffigurato il porto di Livorno, citt\u00e0 nella quale Elizabeth Seton avvi\u00f2 il suo percorso di conversione al cattolicesimo. Inoltre, nei pressi del presbiterio si trova un busto raffigurante Giovanni Paolo II, realizzato in occasione della visita del pontefice alla cattedrale, avvenuta nel 1978.\nOrgano a canne.\nSull'ampia cantoria lignea situata a ridosso della controfacciata, si trova il grande organo a canne George Kilgen &amp; Son \"opus 5918\", costruito nel 1930 in sostituzione del precedente strumento George Jardine &amp; Son a trasmissione meccanica con 51 registri. Lo strumento attuale, restaurato e ampliato nel 1993, \u00e8 accolto all'interno di una cassa lignea neogotica riccamente scolpita, risalente al XIX secolo.\nA trasmissione elettrica, lo strumento ha due consolle, una in cantoria e una nei pressi dell'organo del coro, entrambi a cinque tastiere di 61 note ciascuna ed una pedaliera concavo-radiale di 32 note, per un totale di 144 registri.\nDalle console dell'organo si comanda anche il corpo corale, nato come strumento indipendente, George Kilgen &amp; Son \"opus 3920\", costruito nel 1928 e restaurato nel 1993. A trasmissione elettrica, ha tre tastiere di 61 note ciascuna ed una pedaliera concavo-radiale di 32 note per un totale di 46 registri."}
{"id": "1058068", "revid": "1776051", "url": "https://it.wikipedia.org/wiki?curid=1058068", "title": "Gyula Cseszneky", "text": "Nel 1941, durante la seconda guerra mondiale, divenne traduttore per Aimone d'Aosta, che era allora re \"Tomislavo II\" dello Stato indipendente di Croazia.\nNel 1943, quando la Germania nazista assunse la direzione delle truppe italiane, fu costretto a dimettersi a causa dei suoi parenti ebrei, e fu arrestato dalla Gestapo. Riusc\u00ec a scappare di nuovo in Ungheria, dove partecip\u00f2 al salvataggio degli ebrei.\nDopo la guerra, si rec\u00f2 con Aimone d'Aosta in Argentina e poi in Brasile, dove mor\u00ec."}
{"id": "1058071", "revid": "72396", "url": "https://it.wikipedia.org/wiki?curid=1058071", "title": "Colonia Stella Maris", "text": ""}
{"id": "1058076", "revid": "765341", "url": "https://it.wikipedia.org/wiki?curid=1058076", "title": "Filosofia latina", "text": "Il pensiero latino, caratterizzato dalla diffidenza per la speculazione pura e dalla predilezione per la vita pratica e dall'eclettismo, opera una compenetrazione del pensiero greco con la cultura romana.\nEsponenti maggiori della filosofia latina sono: Lucrezio, Cicerone, Seneca, Epitteto e Marco Aurelio.\nI primi contatti.\nI romani ebbero i primi contatti con il mondo greco attraverso gli etruschi e l'espansione verso la Campania. Dopo la conquista della Magna Grecia dal II secolo a.C., la cultura greca comincia a penetrare profondamente nel mondo romano. I romani guardano con sospetto alla cultura ellenistica che gi\u00e0 per suo conto aveva messo in secondo piano l'impegno speculativo e il valore della ricerca pura. Essi temono che le sottigliezze dialettiche e la spregiudicatezza razionale possano mettere in pericolo l'ordine costituito.\nQuando con l'ambasceria del 155 a.C., Carneade in due conferenze dimostr\u00f2 dapprima l'esistenza della giustizia e nella seguente, tenuta il giorno dopo, la sua non esistenza, questo suscit\u00f2 scalpore e i filosofi furono messi alla porta dai senatori scandalizzati.\nIl circolo degli Scipioni.\nIn seguito l'arrivo di altri filosofi e degli stessi pedagoghi greci che i Romani portarono a Roma per educare i loro figli, fecero iniziare un inarrestabile processo di diffusione della cultura greca a Roma.\nIl primo nucleo di questo fenomeno di assimilazione della classicit\u00e0 greca fu il circolo degli Scipioni voluto da Scipione Emiliano (n.ca.185 a.C. \u2013 Roma 129 a.C.) che raccoglieva eminenti personalit\u00e0 del tempo, storici, filosofi, letterati come Polibio, Panezio di Rodi, Publio Rutilio Rufo, Gaio Lelio, Quinto Elio Tuberone.\nIntellettuali questi che, affascinati dalla cultura greca, cercavano di nobilitare quella romana senza rinunziare a quei valori che facevano grande Roma. Essi progettavano una fusione tra gli ideali di perfezione e armonia e di sviluppo delle doti umane propri della civilt\u00e0 greca, con i tradizionali valori dell'aristocrazia latifondista romana: il \"mos maiorum\", i costumi degli antenati, il senso della legalit\u00e0, severit\u00e0, austerit\u00e0, frugalit\u00e0 e compostezza di comportamenti energici e ispirati alla \"virtus\" la cui purezza fu strenuamente difesa da Catone \"il censore\".\nNel circolo degli Scipioni si afferm\u00f2 il valore morale dell'humanitas con cui si sostenevano gli ideali di attenzione e cura benevola tra gli uomini.\nL'esigenza politica-culturale.\nQuesti valori della tradizione antica erano fatti propri da conservatori come Catone il Censore (234 a.C.-149 a.C.) che si scagliava contro la moda filoellenica che egli giudicava individualista, connotata da una raffinatezza estetizzante pericolosa culturalmente, politicamente deleteria e disintegratice della saldezza morale e politica del \"civis romanus\".\nLa nuova classe dirigente romana aveva invece compreso che ormai ad una realt\u00e0 politica complessa come il grande impero mediterraneo romano, occorressero dei principi culturali e politici pi\u00f9 flessibili ed adattabili piuttosto che la rigidit\u00e0 del \"mos maiorum\".\nL'epicureismo di Lucrezio.\nUn primo accostamento al pensiero greco, ancora in et\u00e0 repubblicana, fu il tentativo di Lucrezio (98 ca a.C. \u2013 55 ca a.C.) di diffondere in Roma il pensiero epicureo. Ma gi\u00e0 il pensiero di Epicuro era conosciuto in Roma dalla prima met\u00e0 del II secolo a.C., quando un decreto del 173 a.C. (o del 154 a.C.) espelleva da Roma gli epicurei Alceo e Filisco per i loro costumi \"licenziosi\".\nIl tentativo di Lucrezio non ebbe successo: l'epicureismo fu moderatamente diffuso presso gruppi popolari e intellettuali aristocratici che vedevano in quella filosofia una via di fuga dal disgusto di una politica determinata dalla crisi della repubblica romana.\nEra del resto politicamente pericoloso, in Roma, aderire all'epicureismo, che sosteneva la convenzionalit\u00e0 delle leggi dello stato, negava la religione tradizionale, e sostituiva all'impegno del cittadino nella politica, considerata fonte di infelicit\u00e0, il rapporto di amicizia.\nPer questo Cicerone condann\u00f2 l'epicureismo - pur apprezzando la poesia di Lucrezio - come un pensiero di filosofi \"plebei\".\nL'eclettismo di Cicerone.\nLa caratteristica fondamentale della filosofia romana \u00e8 il suo fine pratico-politico: indicare un ideale di vita per l'individuo e la societ\u00e0. Corrispondentemente alla diffidenza per la teoria e l'interesse per i riflessi pratici delle speculazioni razionali, i romani entrarono in contatto con una filosofia greca gi\u00e0 adeguata alla loro mentalit\u00e0. Il pensiero greco infatti, con cui vengono in contatto i romani era caratterizzato dalla cultura dell'et\u00e0 ellenistica in cui prevalevano ormai correnti di pensiero scettiche che avevano abbandonato gli antichi ambiziosi obiettivi della conoscenza e della metafisica dei grandi filosofi del passato.\nUn impulso decisivo alla diffusione della filosofia greca in Roma fu dato da Marco Tullio Cicerone (Arpino 106 a.C.- Formia 43 a.C.) che tradusse e scrisse in latino opere che formarono la base della filosofia romana.\nPer Cicerone era fondamentale per chi come lui aspirasse a ricoprire incarichi politici nella Roma repubblicana, una formazione culturale che attingesse alla cultura greca. Il primo accostamento di Cicerone al pensiero greco avvenne nell'ambito di uno stoicismo molto diverso per\u00f2 dai suoi pi\u00f9 antichi fondatori.\nLo stoicismo era stato introdotto in Roma da Panezio di Rodi (185 a.C.-100 a.C.) che ne aveva attenuato il rigore introducendovi apporti dal pensiero platonico ed aristotelico e rendendolo cos\u00ec adatto alle esigenze di formazione culturale della classe dirigente romana. L'esigenza stoica di vivere secondo natura era stata trasformata nel vivere secondo le attitudini dateci dalla stessa natura, per cui il saggio si realizza moralmente partecipando al governo dello stato come membro della pi\u00f9 ampia comunit\u00e0 razionale che si esprime nella vita sociale e politica.\nLo stesso Cicerone ebbe poi modo di seguire a Roma nell'88 a.C. il filosofo Filone di Larissa (159/158 a.C.\u201384/83 a.C.) che sosteneva un dogmatismo eclettico della tarda Accademia in cui Platone veniva integrato con elementi aristotelici e stoici. Anche qui veniva attenuato lo scetticismo che era accusato di rendere impossibile non solo la conoscenza ma anche la vita quotidiana. Era vero che i sensi ingannano ma la verit\u00e0 si pu\u00f2 comunque raggiungere con il retto uso della ragione.\nIl probabilismo.\n\"\"Io non sono uno di quelli il cui animo vaga nell'incertezza e non segue principi costanti. Che mai ne sarebbe del pensiero o piuttosto della vita, se togliessimo il metodo non solo di ragionare ma anche di vivere?\" (\"De officiis\", II, 7).\nQuindi Cicerone vuole certezze ma nello stesso tempo, non accetta i contrapposti dogmatismi che generano fanatismo, per cui egli preferisce orientarsi verso un moderato scetticismo.\nL'esperienza comune e il buon senso, il consenso su verit\u00e0 da tutti condivise sono antecedenti a qualsiasi dottrina e, anche se non certe, sono probabili e bastano a guidare un ideale politico.\nIl pensiero politico.\nLo stato si regge sulla legge che trova il suo fondamento in una legalit\u00e0 naturale. \u00c8 la stessa natura che impone a tutti di vivere secondo natura e ragione e in quest'ordine legale-razionale spetta ad ognuno assolvere il suo compito nell'ambito del proprio ruolo sociale. La natura, com'era intesa dagli stoici, equiparava gli uomini, non \u00e8 cos\u00ec per Cicerone: nel suo modello di stato il cittadino, nel limite della appartenenza al suo ceto, dovr\u00e0 contribuire a instaurare la \"iustitia\" e la \"concordia\". Lo stato ideale avr\u00e0 dunque una costituzione mista dove sia presente il consolato, il senato aristocratico e i comizi popolari.\nL'et\u00e0 imperiale.\nL'avvento di Augusto e dell'Impero segnarono la fine del progetto culturale politico di Cicerone. Con l'avvento del \"princeps\" e la crisi del senato, la filosofia si distacca sempre pi\u00f9 dalla politica e acquista toni individualistici legati all'etica e all'arte del vivere. Dapprima, fu l'epicureismo a conoscere una breve fase di diffusione, in particolare negli ambienti neoterici che praticavano una moderata fronda di opposizione ad Augusto, quali il circolo di Messalla Corvino. Successivamente, tuttavia, fu lo stoicismo ad imporsi, in particolare attraverso Seneca, come ideologia maggiormente adeguata al nuovo ceto dirigente, essendo basata sul rigore morale e sul senso del dovere, anzich\u00e9 sulla vita ritirata e sul distacco dalle cose pratiche, tipicamente epicureista.\nLo stoicismo intanto, s'interessava sempre pi\u00f9 alle meditazioni religiose che nel mondo greco-romano s'intessevano con interessi magici, misterici. Incominciava a diffondersi il Cristianesimo, inizialmente soprattutto nei ceti pi\u00f9 bassi e fra gli schiavi.\nSeneca.\nIl difficile rapporto tra i filosofi e il potere imperiale, il declino della libera vita politica, costringono Seneca a continui compromessi tra il rigore morale dello stoicismo e la mediazione politica.\nNel 55-56 egli invita Nerone con la sua opera \"De clementia\" ad assumere ruolo del monarca filantropo formatosi all'insegnamento della filosofia, ma appena cinque anni dopo, nel \"De otio\", ha rinunciato a questo progetto e di fronte al dispotismo dell'imperatore, mette da parte ogni tentativo di educazione filosofica e si rifugia nell'azione del saggio nella vita sociale, senza pi\u00f9 illudersi di creare uno stato esemplare guidato dai filosofi.\nDallo stoicismo Seneca riprende i temi della razionalit\u00e0 universale che \u00e8 nella natura e in Dio, della felicit\u00e0 del saggio che segue la ragione, del cosmopolitismo che affratella gli uomini e infine del saggio autosufficiente e libero.\nMa tra il saggio e la moltitudine degli stolti c'\u00e8 un abisso che rende difficile ogni progresso della vita civile e morale. Da questa concezione pessimistica si salva solo il ruolo della filosofia come ultima salvezza. La filosofia come pedagogia dell'uomo a se stesso incentrata su i nobili ideali della libert\u00e0 interiore che d\u00e0 felicit\u00e0 e come educazione del genere umano, a cui Seneca si rivolge con le sue epistole filosofiche.\nRitorna il tema del dialogo platonico del colloquio del filosofo con se stesso e con gli altri.\nTra i vari temi trattati, pur con le inevitabili oscillazioni del suo pensiero non sistematico, emergono quelli dedicati alla felicit\u00e0, al dolore, alla vecchiaia, alla morte ed in particolare quello dedicato alla schiavit\u00f9 che egli ritiene sia una istituzione priva di ogni base giuridica, naturale e razionale. Per questo gli schiavi vanno trattati come tutti gli altri esseri umani. Ma in fondo la vera schiavit\u00f9 \u00e8 quella che assoggetta gli uomini alle passioni e ai vizi. Tutti noi siamo schiavi spiritualmente e solo la filosofia pu\u00f2 liberarci.\nCos\u00ec anche per le differenze sociali: \"Che significa cavaliere, liberto, schiavo. Sono parole nate dall'ingiustizia. Da ogni angolo della terra \u00e8 lecito slanciarsi verso il cielo.\" (Epistole, 31).\nIl suicidio infine \u00e8 l'ultima scelta libera quando i contrasti tra la libert\u00e0 del filosofo e l'irrazionalit\u00e0 della vita siano insanabili.\nEpitteto.\nIl sentimento dell'interiorit\u00e0 e quello religioso impressi da Seneca allo stoicismo li ritroviamo in Epitteto (50 - 120), liberto romano che fond\u00f2 una scuola di filosofia a Nicopoli, dopo essere stato cacciato da Roma nel 93 assieme ad altri filosofi. Questi sono i temi dominanti del \"Manuale\", opera in cui un suo discepolo raccolse le sue massime e che sar\u00e0 considerata nel Medioevo, ed anche in seguito, un breviario di saggezza e di spiritualit\u00e0.\nTema centrale della sua filosofia la distinzione tra le cose che sono in nostro potere e quelle che non lo sono. Tra le prime si annoverano: \"l'opinione, i moti dell'animo, l'appetizione, l'avversione; in breve tutte quelle cose che sono i nostri propri atti\"\". Le altre sono i beni esterni che, proprio perch\u00e9 non in nostro potere, \u00e8 inutile e senza senso cercarli sia perch\u00e9 corruttibili e contingenti, sia perch\u00e9 per ottenerli ci si dovrebbe sottomettere al potere di chi li detiene perdendo cos\u00ec il bene supremo dell'uomo: la libert\u00e0.\nMarco Aurelio Antonino.\nL'ultimo grande esponente della dottrina stoica fu l'imperatore Marco Aurelio (121 180 d.C.). La celebrazione dell'interiorit\u00e0 si evidenzia chiaramente fin dal titolo della sua opera \"Ricordi o colloqui con se stesso\".\nDi fronte al non senso del mondo e delle sue realt\u00e0 caduche l'unica via che rimane al saggio \u00e8 il ripiegamento su se stessi che d\u00e0 significato alla propria esistenza individuale. Come in Seneca l'anima \u00e8 distinta e separata dal corpo ma essa \u00e8 poi ulteriormente composta dall'anima vera e propria, intesa come spirito, pneuma, soffio vitale e l'intelletto, la sede dell'attivit\u00e0 spirituale. \nEgli, come imperatore compie stoicamente il dovere per ci\u00f2 che attiene al suo ruolo politico, ma sente l'inutilit\u00e0 e il non senso di azioni che non cambieranno l'irrazionalit\u00e0 che travaglia il mondo umano:"}
{"id": "1058080", "revid": "767487", "url": "https://it.wikipedia.org/wiki?curid=1058080", "title": "Enzo Maolucci", "text": "Biografia.\nFin da giovane si dedica alla musica rock in varie band torinesi, tra cui Le vite parallele, con cui realizza l'album \"Dimensioni solari\"; il primo brano scritto da Maolucci \u00e8 \"Comanchi\", uno strumentale per il gruppo beat torinese dei Cocks. Si laurea nel 1971 in Lettere moderne con una tesi sui Beatles (il relatore \u00e8 Massimo Mila), che \u00e8 la prima tesi di laurea italiana su un argomento riguardante la musica rock. L'anno successivo pubblica il primo saggio italiano sul rock, \"Pop Under Rock\". Conduttore di trasmissioni musicali radiofoniche per la Rai di Torino e cofondatore nel 1975 della prima emittente libera piemontese (R.T.A.-Radio Torino Alternativa), dopo un contratto con I dischi dello Zodiaco debutta nel 1976 con l'album \"L'industria dell'obbligo\", in cui trae ispirazione dalla realt\u00e0 della scuola (Maolucci \u00e8 insegnante nelle medie dal 1972) nella title track e in \"Baradel\", che diventa in breve tempo un discreto successo radiofonico.\nAltri brani da ricordare sono \"Rita Fenu\", in cui viene affrontato il problema dell'aborto (all'epoca ancora illegale), \"La mia idea\" ed il rock \"Omicidio e rapina\". Musicalmente \u00e8 interessante la fusione tra la canzone d'autore ed il rock urbano, sul modello di quello che fanno nello stesso periodo Eugenio Finardi e Alberto Camerini; nell'album suonano Tullio De Piscopo alla batteria e Gianfranco Coletta alle chitarre, mentre gli arrangiamenti sono curati da Francesco Anselmo ed Ettore De Carolis (quest'ultimo e Coletta sono due ex componenti del gruppo psichedelico Chetro &amp; Co.). Partecipa al Premio Tenco del 1978 e pubblica \"Barbari e bar\", album che descrive la realt\u00e0 metropolitana torinese di quegli anni e che ha in \"Torino che non \u00e8 New York\" e \"Al bar Elena\" i suoi punti di forza.\nL'anno successivo il 45 giri \"Bella generazione mia\" descrive quella che \u00e8 stata la generazione del '68, a distanza di dieci anni, ed \u00e8 una ballata che non viene inclusa in nessun album (verr\u00e0 reincisa per\u00f2 nel 1991 da Maolucci). Dopo il cambio di casa discografica Maolucci pubblica ancora due album: \"Immaginata\" (con gli arrangiamenti curati da Aldo Russo, dove vi sono molte canzoni d'amore come \"Una donna che sia\" e la title track ma anche \"Ad amarti ora\", storia d'amore tra due terroristi) e \"Tropico del toro\" (ancora arrangiato da Borgatta). Fonda nel 1985 l'International Survival Association, di cui diventa direttore, ed organizza la gara di sopravvivenza in ambiente alpino invernale chiamata \"Antichi passi\". Abbandona nel 1988 l'insegnamento e torna in sala d'incisione nel 1991, per riarrangiare i brani pi\u00f9 noti della sua produzione (raccolti in \"Generazione mia\").\nContinua sporadicamente a tenere qualche concerto, ma ormai l'attivit\u00e0 musicale per lui \u00e8 in secondo piano, almeno fino al 2007 anno in cui pubblica un nuovo cd, \"De liberata mente\", scaricabile anche dal sito ufficiale, prodotto e arrangiato da Marco Bonino: nei mesi successivi riprende ad effettuare spettacoli con una certa regolarit\u00e0, facendosi accompagnare, oltre che da Bonino, da Marco Nieloud al pianoforte, da Slep alla chitarra e da Giorgio Bianco all'armonica; in alcune occasioni si esibisce insieme alla figlia Beatrice, anch'essa cantautrice. Nel 2005 ha realizzato, insieme al pianista Roberto Issoglio, il progetto \"Beatles in classico\". Nel 2009 l'Art Rock Torino ristampa in cd i 33 giri di Maolucci; le rimasterizzazioni sono eseguite da Bonino.Nel 2013 scrive il testo (su musica ancora di Bonino) di \"Gaia\", canzone a tema ecologista incisa dal trio composto da Gian Pieretti, Donatello e Paki Canzi (il fondatore e cantante dei Nuovi Angeli) con la denominazione \"SOS\"."}
{"id": "1058081", "revid": "36426", "url": "https://it.wikipedia.org/wiki?curid=1058081", "title": "Cattedrale di San Patrizio di New York", "text": ""}
{"id": "1058084", "revid": "36426", "url": "https://it.wikipedia.org/wiki?curid=1058084", "title": "Cattedrale di San Patrizio di Dublino", "text": ""}
{"id": "1058091", "revid": "1924342", "url": "https://it.wikipedia.org/wiki?curid=1058091", "title": "Eagle-Eye Cherry", "text": "Gli inizi e la carriera da attore.\nFiglio del trombettista jazz statunitense Don Cherry e della pittrice svedese Monika Karlsson, anche sua sorella Neneh Cherry e la sorellastra Titiyo sono cantanti di successo, mentre il fratellastro Will Marsden \u00e8 un tennista britannico. Il nome \"Eagle-Eye\" (\"occhio d'aquila\") deriva dall'episodio domestico in cui il padre Don Cherry, in tourn\u00e9e alla sua nascita, torn\u00f2 a casa e vide per la prima volta il figlio addormentato. Quest'ultimo si svegli\u00f2 e apr\u00ec un occhio solo per osservarlo..\nEagle-Eye trascorre l'infanzia a Farstorp, quartiere del comune svedese di H\u00e4ssleholm, in un casolare immerso nella campagna, accompagnando molto spesso, insieme alla sorella Neneh, il padre nelle sue tourn\u00e9e mondiali. All'et\u00e0 di 12 anni si trasferisce con la famiglia a New York, dove ha la possibilit\u00e0 di studiare alla New York School of Performing Arts e dedicarsi alla recitazione e all'attivit\u00e0 di batterista in diversi gruppi musicali.\nNel 1988 \u00e8 accreditato come \"teenager\" nel film \"\" e dopo un'apparizione ancora come non-famoso nel videoclip di \"Being Boring\" dei Pet Shop Boys, nel 1993 interpreta il ruolo di Vernon nella serie televisiva \"Miami Beach\".\nCarriera musicale.\nDa grande si trasferisce col suo cane a Scunthorpe, ma alla morte del padre, avvenuta nel 1995, torna a Stoccolma con la sua fidanzata e inizia a scrivere canzoni. Registra in poco tempo, nella sua camera da letto attrezzata in quel momento come studio di registrazione, l'album \"Desireless\" che, trainato soprattutto dai singoli \"Save Tonight\" e \"Falling in Love Again\", riscuote buon successo in Europa (pubblicato in Svezia nel 1997 e nel resto del continente nel 1998) e Stati Uniti (1998) e gli fa ottenere alcuni dischi di platino vendendo 4 milioni di copie in tutto il mondo.\nI due anni successivi alla pubblicazione del disco lo vedono molto spesso in tourn\u00e9e, anche se gli resta il tempo di collaborare con Carlos Santana nell'album \"Supernatural\" per il brano \"Wishing It Was\", con i Dust Brothers e con Maxim dei The Prodigy. Nel 1999 Rick Rubin si offre di produrre il nuovo album di Cherry, che per\u00f2 non ha ancora nuovo materiale da registrare; questi allora, affittato un loft a New York, comincia a lavorare a nuovi pezzi con l'aiuto di Chris Watkins dei Preacher Boys. In seguito si sposta allo Studio Magic Shop dove registra altri sei brani, tra i quali \"Are You Still Having Fun\" (che sar\u00e0 il primo singolo estratto) e il duetto con la sorella Neneh \"Long Way Around\". Infine termina il lavoro con la supervisione di Adam Kviman ai Decibel Studio di Stoccolma, dove gi\u00e0 il padre aveva in passato inciso. Nell'aprile del 2000 pubblica cos\u00ec \"Living in the Present Future\", album con un sound simile al precedente ma con qualche accenno rock. Il disco sar\u00e0 poi ristampato l'anno successivo con il titolo \"Present/Future\" e con alcune tracce sostituite da altre fino allora inedite.\nDopo aver trascorso altri due anni in tour, a inizio 2002 Cherry decide di affinare i pezzi che intanto aveva composto e l'anno seguente pubblica \"Sub Rosa\", album prodotto principalmente da Al Stone ma anche dal produttore Cameron McVey, marito di sua sorella Neneh, da John Kurzweg e da Tim Simenon. Nel 2006 viene pubblicato in Brasile (e l'anno successivo nel resto del mondo) \"Live and Kicking\", suo primo album dal vivo.\nNel 2010 entra nella casa dell'edizione brasiliana del \"Grande Fratello\" per cantare dal vivo alcuni suoi brani. A ottobre 2012 pubblica \"Can't Get Enough\", quarto album in studio a nove anni di distanza dal precedente, anticipato il 21 settembre dal singolo omonimo."}
{"id": "1058092", "revid": "104216", "url": "https://it.wikipedia.org/wiki?curid=1058092", "title": "Eagle Eye Cherry", "text": ""}
{"id": "1058094", "revid": "36426", "url": "https://it.wikipedia.org/wiki?curid=1058094", "title": "Fontana del Buontalenti", "text": ""}
{"id": "1058097", "revid": "287204", "url": "https://it.wikipedia.org/wiki?curid=1058097", "title": "Meskhenet", "text": "Meskhenet \u00e8 una divinit\u00e0 egizia appartenente alla religione dell'antico Egitto, protettrice delle nascite.\nF31-s-Aa1:n-t:pr-B1 ms \u1e2b n t\nMeskhenet era collegata ad un amuleto propiziatorio a forma di mattone su cui le donne egizie si accovacciavano durante il parto e spesso era appunto rappresentata da un mattone con testa umana.\nIn altre raffigurazione appare come una donna recante sul capo un glifo identificato come un utero di bovina.\nA differenza di molte altre divinit\u00e0 egizie Meskhenet non possedeva uno specifico centro di culto e non sono stati rinvenuti templi, o cappelle, ad essa dedicati.\nMeskehenet era anche una divinit\u00e0 del fato, del nascituro, ed in questa funzione era collegata a Renenet ed a Shai.\nBibliografia.\nTosi, Mario - Dizionario enciclopedico delle divinit\u00e0 dell'antico Egitto Vol I - Ananke, 2004 Torino - ISBN 88-7325-064-5"}
{"id": "1058099", "revid": "767487", "url": "https://it.wikipedia.org/wiki?curid=1058099", "title": "Macchianera", "text": "Macchianera \u00e8 un blog multiautore italiano.\nFondato da Gianluca Neri, segue lo stile delle precedenti esperienze di Neri: il periodico Cuore e il sito di grande successo nel boom di internet italiano Clarence.\nAutori principali del blog sono Gianluca Neri, fondatore del sito, il giornalista Filippo Facci, Lele Corvi, Bruno Ballardini, Mauro Biani, Paolo Madeddu, Diego Brugnoni, Filippo Ricca e Gaia Giordani.\nCaratteristiche e storia.\nMacchianera ha anche una radio via web, \"Radio Nation\", il cui palinsesto \u00e8 composto da musica a rotazione continua e da alcuni programmi di commento televisivo e musicale. Collaborano al progetto molti volti noti del mondo giornalistico e radiofonico italiano, tra i quali il giornalista Luca Sofri e il conduttore radiofonico Matteo Bordone.\nIl sito ha ottenuto notoriet\u00e0 il 1\u00ba maggio 2005, quando ha pubblicato una versione del rapporto USA sulla morte di Nicola Calipari epurata degli \"omissis\" tramite un semplice \"escamotage\" reso possibile dall'imperizia dell'estensore del testo.\nDal 2003 Macchianera organizza ogni anno la manifestazione \"BlogFest\", durante la quale vengono assegnati i Macchianera Internet Awards, un concorso che premia i migliori siti, blog e personaggi del web italiano. Nata come semplice raduno di blogger, la BlogFest \u00e8 diventata con il tempo una rassegna della blogosfera italiana con un ampio seguito: l'evento ha infatti cambiato nome in \"Festa della Rete\", si \u00e8 strutturato su pi\u00f9 giornate e ha ottenuto la sponsorizzazione di grandi multinazionali. I \"Macchianera Awards\" sono oggi considerati il premio pi\u00f9 prestigioso per i blogger italiani e una fonte di grande prestigio per i vincitori, tanto da essere soprannominati \"Oscar del web italiano\".\nNel 2010 il blog raccoglie un altro scoop, pubblicando parte della sceneggiatura relativa alla puntata finale della serie TV \"Lost\", una notizia che porta il blog all'attenzione della stampa internazionale.\nNel 2012 la classifica BlogBabel lo poneva al quarto posto tra i blog pi\u00f9 letti d'Italia (preceduto solo dai blog di Beppe Grillo, Luca Sofri e Alessandro Gilioli). Lo pone al quarto posto anche la classifica stilata da Liquida.it. Nel 2006 si \u00e8 classificato tra i primi 15 blog della classifica di Technorati."}
{"id": "1058100", "revid": "287204", "url": "https://it.wikipedia.org/wiki?curid=1058100", "title": "Stimolatore cardiaco", "text": ""}
{"id": "1058105", "revid": "599013", "url": "https://it.wikipedia.org/wiki?curid=1058105", "title": "SISTer", "text": "SISTer (Sistema Territorio) \u00e8 il portale Web italiano con il quale l'Agenzia delle entrate (ex Agenzia del territorio) eroga servizi telematici a cittadini, professionisti, aziende ed enti.\nStoria.\nPrima della loro introduzione era possibile collegarsi direttamente mediante specifiche linee di comunicazione diretta che partivano proprio dal CED dell'ufficio. Questo tipo di collegamento era abbastanza oneroso in quanto per i privati era previsto un costo fisso annuo di 4.000.000 di lire (dimezzato per gli enti) e il versamento di un canone annuo anticipato come deposito cauzionale a garanzia del pagamento delle future note di addebito (che all'epoca comprendevano anche il costo delle consultazioni). L'adesione avveniva mediante la sottoscrizione cartacea di un apposito modello di convenzione.\nI servizi SISTER sono stati attivati alla fine degli anni '90 e all'inizio riguardavano solo la consultazione delle banche dati. Nel 2001 \u00e8 stato attivata la procedure di invio telematico del MODELLO UNICO e nel 2005 quelle di trasmissione DOCFA e PREGEO, e nel 2010 l'ambiente SISTER \u00e8 stata interessato da un importante migrazione ad una nuova piattaforma denominata SISTER2.\nTipologie di convenzionamento.\nEsistono diversi profili di accesso e convenzioni con servizi diversi e costi e tributi diversi: \nArticolazione.\nIl portale SISTER si articola in diverse sezioni:"}
{"id": "1058108", "revid": "3115", "url": "https://it.wikipedia.org/wiki?curid=1058108", "title": "Gattano", "text": "Il Gattano \u00e8 un breve torrente della Sicilia meridionale, che scorre interamente nel territorio del comune di Gela (in provincia di Caltanissetta).\nDescrizione.\nInizialmente prende il nome di torrente Serpente e la sua sorgente si trova a 451 metri sul livello del mare, alle pendici del monte Trigona, vicino al comune di Butera. Dopo un corso di circa 17 chilometri sfocia nel Golfo di Gela nel Mare Mediterraneo, a est del pianoro di Montelungo e nella periferia ovest della citt\u00e0 (contrada Gattano, quartiere Macchitella), dove confina con il bacino del fiume Gela.\nRischi idrogeologici e ambientali.\nOltre alla sua natura \"torrentizia\", per cui \u00e8 soggetto a piene improvvise e alluvioni, il Gattano versa in una precaria condizione idrogeologica che \u00e8 stata segnalata dal Genio civile di Caltanissetta fin dal 1991, in occasione del disastroso evento pluviometrico che quell'anno colp\u00ec un po' tutta la Sicilia. La sistemazione del suo corso (perlomeno del tratto finale che ricade nell'abitato di Gela) \u00e8 stata perci\u00f2 inserita nel piano regionale di interventi urgenti approvato nel 2000. Sia a monte che a valle frane e straripamenti (soprattutto invernali) interessano quasi tutto il suo bacino, ripetendosi con frequenza e causando danni e disagi viepi\u00f9 maggiori con il crescere della presenza di attivit\u00e0 antropiche nella zona.\nIl tratto finale del torrente scorre inoltre nell'area di contatto fra il quartiere Macchitella e il Parco provinciale di Montelungo, assai degradata, e il suo corso \u00e8 interessato dallo scarico dei residui del depuratore delle acque reflue, inadeguato alle reali esigenze, per cui le acque del Gattano risultano persistentemente inquinate e di conseguenza la balneazione \u00e8 vietata nei pressi della sua foce."}
{"id": "1058111", "revid": "767487", "url": "https://it.wikipedia.org/wiki?curid=1058111", "title": "Visura ipotecaria", "text": "La visura ipotecaria (chiamata anche visura ipocatastale o accertamento immobiliare) \u00e8 un'attivit\u00e0 di ricerca che permette di determinare se un soggetto, persona fisica o persona giuridica, risulta intestatario di beni immobili attraverso la verifica delle trascrizioni a favore e delle trascrizioni contro tale soggetto, oltre che di identificare la presenza di gravami sugli stessi beni immobili. I gravami possono consistere in: ipoteche legali (Equitalia - servizio riscossione tributi o compravendite), ipoteche giudiziali (iscritte sulla base di decreti ingiuntivi o di sentenze di condanna al pagamento di somme), ipoteche volontarie (ad es.: per accensione mutui, finanziamenti) e citazioni (atti che contestano la titolarit\u00e0 dell'immobile o chiedono la conclusione di un contratto preliminare - art. 2932 c.c.).\nDalla visura ipotecaria \u00e8 possibile inoltre conoscere, grazie alle trascrizioni presenti nell'elenco delle formalit\u00e0, il tipo di atto di provenienza in relazione all'acquisizione del diritto sull'immobile, ovvero se derivante da compravendita,donazione,successione o altra tipologia di atto.\nSecondo quanto disposto dall'art. 2673 c.c. chiunque pu\u00f2 accedere agli atti pubblici tenuti dall'Agenzia del territorio, Servizio di pubblicit\u00e0 immobiliare, ex Conservatorie dei registri immobiliari, ed eseguire una visura.\nLe Conservatorie nascono con l'unit\u00e0 d'Italia, e vanno tenute distinte dal catasto che \u00e8 un pubblico registro con finalit\u00e0 distinte, in quanto principalmente fiscali, ed organizzato su base planimetrica. Il sistema delle Conservatorie \u00e8 invece personale, ha la funzione di consentire la soluzione di conflitti tra parti che possano avere acquistato dallo stesso dante causa (e, indirettamente, una finalit\u00e0 di accertamento e tutela della propriet\u00e0 immobiliare) ed \u00e8 organizzato su base non reale ma personale, in quanto le trascrizioni e le iscrizioni sono fatte rispettivamente a favore un soggetto e contro un altro soggetto.\nIn Trentino-Alto Adige vige tuttora un sistema diverso, detto sistema degli uffici tavolari dove c'\u00e8 corrispondenza effettiva tra quanto risulta intestato nell'ufficio tavolare, su base planimetrica, e quanto in propriet\u00e0 del soggetto d'interesse.\nSi dice \"visurista\" il professionista che viene di volta in volta delegato da notai, avvocati, banche o privati cittadini, che vi si rivolgono per eseguire visure o ricerche presso i competenti uffici territoriali.\nLa categoria dei visuristi non ha mai ottenuto un riconoscimento di legge: il lavoro viene svolto avendo maturato competenza ed esperienza. In molti casi infatti, determinare una consistenza immobiliare \u00e8 molto complicato ed i rischi di errore dovuti alla confusione dei dati tra le singole note e quanto risulta dal catasto sono molto alti. Si consideri poi che vi sono molte regole mai scritte sulle competenze di trascrizione: i comuni corrispondono per provincia solo in catasto ma non per le trascrizioni degli atti (esempio: Calenzano \u00e8 in provincia di Firenze ma trascrive a Prato).\nIl catasto dovrebbe fornire la consistenza immobiliare di un soggetto senza indicazione dei gravami, ma spesso \u00e8 errato o non aggiornato e la consistenza immobiliare scaturisce dal confronto tra quanto acquistato e quanto venduto, tenuto conto delle variazioni e frazionamenti intervenuti sugli immobili.\nIl servizio di SISTER \u00e8 fornito, in abbonamento prepagato, dall'Agenzia del Territorio ad utenti precedentemente registrati. Attraverso questo servizio \u00e8 possibile fare visure presso il catasto e presso tutti gli uffici d'Italia dell'Agenzia del Territorio, Servizio di pubblicit\u00e0 immobiliare; \u00e8 anche possibile impostare il nominativo in tutte le Conservatorie in Nazionale per vedere dove sono presenti movimenti immobiliari, ma difficilmente \u00e8 possibile individuare l'esatta consistenza con i soli dati ivi reperiti."}
{"id": "1058117", "revid": "287204", "url": "https://it.wikipedia.org/wiki?curid=1058117", "title": "Contea di Gallatin", "text": "Contea di Gallatin o Gallatin County \u00e8 la denominazione delle seguenti contee degli Stati Uniti:"}
{"id": "1058124", "revid": "287204", "url": "https://it.wikipedia.org/wiki?curid=1058124", "title": "Onagraceae", "text": "Le Onagracee (Onagraceae ) sono una famiglia di piante appartenente all'ordine Myrtales e ad habitus prevalentemente arbustivo o erbaceo, anche se non mancano alcuni generi a portamento arboreo. Al suo interno si trovano circa 660 specie, ripartire tra 21 diversi generi e dalla distribuzione cosmopolita.Il nome della famiglia deriva da quello del genere \"Onagra\" (oggi incluso in \"Oenothera\" ), descritto per la prima volta nel 1754 dal botanico scozzese Philip Miller.\nDescrizione.\nI fiori sono ermafroditi, per lo pi\u00f9 con 4 sepali e 4 petali, gli stami sono 8. L'ovario, infero, \u00e8 formato da 4 carpelli. I frutti sono vari. I semi sono piccoli e in alcuni generi (es. \"Epilobium\") presentano dei peli che aiutano la dispersione ad opera del vento.\nLe foglie sono opposte o spiralate, nella maggior parte dei generi semplici e di forma lanceolata.\nL'impollinazione \u00e8 entomogama.\nTassonomia.\nLa famiglia delle Onagraceae comprende al suo interno circa 660 specie, ripartire tra i seguenti 21 generi, cos\u00ec organizzati:\nSottofamiglia Jussiaeoideae \nSottofamiglia Onagroideae "}
{"id": "1058126", "revid": "16953", "url": "https://it.wikipedia.org/wiki?curid=1058126", "title": "Onagracee", "text": ""}
{"id": "1058133", "revid": "1543377", "url": "https://it.wikipedia.org/wiki?curid=1058133", "title": "Contea di Cascade", "text": "La contea di Cascade (in inglese Cascade County) \u00e8 una contea del Montana, negli Stati Uniti. Il suo capoluogo amministrativo \u00e8 Great Falls e fa parte dell'Area Statistica Metropolitana di Great Falls.\nStoria.\nLa contea di Cascade venne istituita il 12 settembre 1887 da parti delle contee di Meagher, Chouteau e di Lewis and Clark.\nGeografia fisica.\nLa contea ha un'area di 7.023 km\u00b2 di cui lo 0,51% \u00e8 coperto d'acqua. Confina con le seguenti contee:"}
{"id": "1058134", "revid": "125204185", "url": "https://it.wikipedia.org/wiki?curid=1058134", "title": "Arunachal Pradesh", "text": "L'Arunachal Pradesh (hindi:\u0905\u0930\u0941\u0923\u093e\u091a\u0932 \u092a\u094d\u0930\u0926\u0947\u0936 \"Aru\u1e47\u0101cal Prade\u015b\"; cinese: \u85cf\u5357 \"Zangnan\") \u00e8 uno Stato dell'India, situato nell'India nordorientale, l'estremo nord-est del paese. Il capoluogo \u00e8 la citt\u00e0 di Itanagar.\nLo stato confina a nord con la Cina, a est e a sud-est con la Birmania, a sud con gli stati federati del Nagaland e l'Assam ed a ovest con il regno del Bhutan.\nGran parte del territorio dello stato \u00e8 rivendicato dalla Cina in quanto parte del Tibet meridionale, la Cina non riconosce infatti l'accordo di Simla stipulato nel 1914 fra India e Tibet.\nNome.\nEssendo il pi\u00f9 orientale fra tutti gli stati indiani, gli fu assegnato un nome d'uopo, infatti \"arunachal\" in sanscrito significa \u201cterra dalle montagne illuminate dall'alba\u201d. Pradesh significa semplicemente \"stato\".\nStoria.\nLa regione fu colonizzata da popolazioni tribali tibetane in tempi preistorici e successivamente da popoli di lingue tibeto-birmane e tai. La regione venne smembrata e posta sotto il controllo del Tibet, del Bhutan e dell'Assam. La dinastia Ahom dell'Assam ebbe una politica di non interferenza con le popolazioni tribali. Quando gli inglesi presero il controllo della regione nel 1858, adottarono la stessa politica di non interferenza negli affari tribali e la regione venne amministrata dalla \"North East Frontier Agency\" dell'Assam.\nDal 1913 al 1914 il rappresentante dell'amministrazione britannica Henry MacMahon fece tracciare la Linea McMahon, che definiva il confine tra l'India britannica e la Cina. I cinesi non accettarono la linea di confine ed i britannici pubblicarono la prima mappa che riportava la linea MacMahon come confine solo nel 1937. A seguito dell'indipendenza dell'India la linea di MacMahon venne adottata unilateralmente dall'India come confine nel 1950. Il problema della linea di confine port\u00f2 allo scoppio della guerra tra India e Cina del 1962.\nLa regione venne amministrata dalla North East Frontier Agency fino al 1972, quando divenne un territorio dell'Unione Indiana. Lo stato dell'Arunachal Pradesh \u00e8 stato proclamato nel dicembre del 1986. Ad oggi la questione della sovranit\u00e0 sulla regione non \u00e8 ancora risolta e i cinesi chiamano la regione contesa \"Zangnan\" (Tibet meridionale).\nGeografia.\nIl territorio \u00e8 prevalentemente montuoso essendo in larga parte costituito dalle propaggini meridionali della catena dell'Himalaya e digrada da nord a sud e da est a ovest. Nell'area centro-settentrionale si elevano le \"Mishimi Hills\". Il fiume principale \u00e8 il Brahmaputra che scorre da nord a sud nell'area centrale. Nelle Mishimi Hills ha origine il fiume Dibang che scorre verso sud verso la valle del Brahmaputra. Nell'area orientale scorre il fiume Lobit dapprima verso sud poi verso la foce nel Brahmaputra a occidente. Il maggiore fiume dell'area occidentale \u00e8 il Subansiri che scorre verso la valle del Brahmaputra.\nSociet\u00e0.\nEvoluzione demografica.\nEtnie e minoranze straniere.\nLa popolazione dello Stato \u00e8 divisa in 82 etnie. I gruppi tribali costituiscono circa il 65% della popolazione e le etnie pi\u00f9 popolose sono quelle dei tibetani, dei birmani e degli ahom. Circa il 35% della popolazione \u00e8 composta da popolazioni immigrate dagli Stati indiani meridionali.\nReligione.\nSecondo il censimento del 2011, circa il 29% degli abitanti praticano l'induismo, circa il 12% il buddismo e circa il 30% il cristianesimo, mentre un altro 26% ricade nella categoria \"altre religioni\" (prevalentemente l'animismo); all'islam aderisce circa il 2% degli abitanti.\nI cristiani sono . Ci sono tre diocesi cattoliche (Itanagar, Miao e Tezpur, quest'ultima solo in parte).\nOrdinamento interno.\nSuddivisioni amministrative.\nLo stato \u00e8 diviso in 20 distretti amministrativi (dato del 2017):\nAmbiente.\nLa superficie complessiva delle aree sottoposte a tutela ambientale \u00e8 pari a 9.488,48 km\u00b2\nNello stato di Arunachal Pradesh si trovano due parchi nazionali:\nIl parco nazionale di Mouling \u00e8 racchiuso dentro la Riserva della biosfera di Dihang-Dibang che comprende anche il Dibang Wildlife Sanctuary.\nAltre aree protette dello stato sono:"}
{"id": "1058135", "revid": "287204", "url": "https://it.wikipedia.org/wiki?curid=1058135", "title": "Contea di Custer", "text": "Contea di Custer o Custer County \u00e8 la denominazione delle seguenti contee degli Stati Uniti:"}
{"id": "1058136", "revid": "320578", "url": "https://it.wikipedia.org/wiki?curid=1058136", "title": "S.I.S.T.E.R", "text": ""}
