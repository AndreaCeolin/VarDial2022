{"id": "908343", "revid": "124671178", "url": "https://it.wikipedia.org/wiki?curid=908343", "title": "Pusan", "text": "Pusan (), conosciuta anche come Busan, \u00e8 la principale citt\u00e0 portuale della Corea del Sud. Con la sua popolazione di 3.650.000 abitanti, Pusan \u00e8 la seconda citt\u00e0 pi\u00f9 popolata della Corea del Sud, dopo la capitale Seul. Dal punto di vista amministrativo \u00e8 una citt\u00e0 metropolitana autoamministrata con rango di provincia.\nGeografia fisica.\nPusan \u00e8 situata sulla costa dell'estremit\u00e0 sudorientale della penisola coreana; si affaccia sullo stretto di Corea nella parte rivolta verso il mar del Giappone fronteggiando l'isola giapponese di Tsushima dalla quale dista poco meno di 50 km. Questo la rende la pi\u00f9 vicina al Giappone tra le sei maggiori citt\u00e0 sudcoreane.\nIl centro abitato \u00e8 situato all'interno di una sorta di anfiteatro circondato da rilievi nella parte occidentale della citt\u00e0 si trova il delta del fiume Nakdong mentre a nord si trova il rilievo pi\u00f9 elevato dell'area metropolitana, il monte Geumjeongsan (circa 800 m s.l.m.). Le numerose baie ne fanno un buon porto naturale, il porto cittadino \u00e8 ulteriormente protetto dall'antistante isola di Yeongdo.\nClima.\nFonte: Korea Meteorological Administration\nStoria.\nGeochilsan-guk esisteva gi\u00e0 nel secondo e nel terzo secolo come area di Jinhan. Fu assorbita dal Regno di Silla e chiamata Geochilsan-gun. La parola Geochilsan significa montagna aspra, probabilmente in riferimento al monte Hwangnyeongsan, situato nel centro della citt\u00e0. Nel 757 Geochilsan-gun fu chiamata Dongnae.\nDall'inizio del quindicesimo secolo, il governo Coreano design\u00f2 Pusan come porto commerciale per i traffici col Giappone, e permise loro di accedervi. Altri porti commerciali erano quelli di Ulsan e Jinhae, in seguito ridimensionati; tuttavia il porto di Pusan, chiamato Waegwan continu\u00f2 ad avere traffici col Giappone fino all'invasione giapponese della Corea nel 1592. Dopo la guerra, le relazioni diplomatiche con il nuovo shogunato in Giappone furono ristabilite nel 1607, e venne ricostruita la base nipponica a Pusan. Nel 1876, Pusan divenne il primo porto internazionale in Corea.\nDurante l'occupazione giapponese, Pusan si svilupp\u00f2 ulteriormente come terminale di scambi con il Giappone, ed era l'unica citt\u00e0 in Corea ad adottare il tram a vapore prima dell'elettrificazione, introdotta nel 1924. Pusan fu una delle poche aree della Corea che rimasero sotto il controllo della Corea del Sud durante la guerra coreana, e per alcuni tempi fu anche la capitale della Repubblica di Corea. Le truppe delle Nazioni Unite costituirono un perimetro difensivo attorno alla citt\u00e0, conosciuto con il nome di Perimetro di Pusan nell'estate e autunno del 1950. Da allora, come Seul, la citt\u00e0 \u00e8 stata una metropoli autogovernata con una forte immagine urbana.\nMonumenti e luoghi d'interesse.\nLa zona pi\u00f9 turistica e che negli ultimi decenni ha subito il pi\u00f9 intenso sviluppo edilizio \u00e8 il distretto di Haeundae, affacciato sulla costa, oltre ad alcune spiagge molto note vi si trovano, il Busan Museum of Art, l'acquario di Busan, i Busan Cinema Studios e il Busan Cinema Center dove si svolge il festival del cinema di Busan. Qui si trova anche il Shinsegae Centum City che dal 2009 detiene il record di pi\u00f9 grande centro commerciale del mondo. In questo distretto si trovano anche alcuni tra i grattacieli pi\u00f9 elevati della Corea del Sud come le torri del Doosan Haeundae We've the Zenith e quelle del Haeundae LCT The Sharp.\nArchitetture religiose.\nSituato sulla costa nella parte nord-orientale della citt\u00e0, si trova il tempio Haedong Yonggungsa che rappresenta un'eccezione rispetto ai tradizionali templi coreani quasi tutti situati sulle montagne o su rilievi. Il tempio risale al 1376 ma \u00e8 stato in parte ricostruito negli anni '70. \nIl Tempio Beomeosa \u00e8 situato sulle pendici orientali del monte Geumjeongsan, fondato nel 678 gran parte del sito originale and\u00f2 distrutto durante la guerra Imjin (1592-1598), ristrutturato nel secolo successivo il tempo ospita anche un museo.\nIl tempio Hongbeopsa ospita la pi\u00f9 grande statua di Buddha della Corea (21 metri), situato in una rigogliosa vallata tra due montagne i suoi giardini fanno parte delle attrazioni del tempio.\nAree naturali.\nGeumjeongsan a ovest \u00e8 un popolare luogo di escursione nel weekend, con la possibilit\u00e0 di scalare e arrampicarsi sulle sue vette. A nord, nei quartieri nei pressi dell'Universit\u00e0 Nazionale di Pusan (chiamata anche PNU, una delle maggiormente riconosciute universit\u00e0 del paese) si trovano teatri, caff\u00e8, bar e ristoranti, cos\u00ec come eventi notturni in strada con parate e danze. Vicino si trova il tempio Beomeosa, il principale edificio di questo tipo di Pusan, legato al Buddismo coreano.\nL'area di Dongnae \u00e8 una delle zone pi\u00f9 benestanti della citt\u00e0. Le Terme di Dongnae sono un'area termale naturale con bagni caldi, hotel turistici, ristoranti, club e aree per gli acquisti. Il Chungnyeolsa \u00e8 un santuario confuciano, costruito per i soldati che morirono durante la battaglia contro i giapponesi nel sedicesimo secolo.\nTaejongdae \u00e8 un parco naturale con una scogliera che si affaccia sul mare aperto, situata sull'isola di Yeongdo.\nLa zona attorno all'Universit\u00e0 Nazionale di Pukyong e all'Universit\u00e0 Kyungsung ha molti caff\u00e8 e bar che attirano molti giovani e studenti.\nLa zona, conosciuta come \"La strada dello Shopping per gli stranieri\", ma generalmente chiamata \"Texas Street\" ha molti uffici e sedi di aziende russe. Qui si trovava anche la \"Chinatown\" di Pusan.\nSpiagge.\nPusan \u00e8 considerata la capitale estiva della Corea, in quanto, con le sue sei spiagge, attrae turisti da tutta la penisola. \nLungo la famosa spiaggia di Haeundae, situata nel distretto omonimo si trovano numerosi hotel di lusso e un ampio percorso pedonale. \nLa spiaggia \u00e8 lunga circa 1,5 km e larga tra i 30 e i 50 metri ed \u00e8 situata su una baia dal fondale basso che ne fa un'ambita meta per le famiglie e gli sport acquatici. Ad un estremo della spiaggia si trova una penisola chiamata isola di Dongbaekseom bench\u00e9 ormai connessa con la terraferma, chiamata anche isola delle Camelie Island ospita alcuni monumenti ed \u00e8 percorribile con un sentiero costiero nel 2005 vi \u00e8 stato costruito il Nurimaro APEC House che ha ospitato il summit dell'Asia-Pacific Economic Cooperation e che viene tuttora usato come centro congressi.\nLa spiaggia di Gwangalli, lunga 1,4 km e larga dai 25 ai 110 metri \u00e8 caratterizzata dalle sue sabbie fini, famosa per i suoi locali e ristoranti \u00e8 frequentata anche di sera per la vista sull'illuminazione del ponte di Gwangandaegyo.\nSempre nel distretto di Haeundae e un pochino pi\u00f9 distante dal centro cittadino si trova la spiaggia di Songjeong.\nCirca tre km a sud del centro si trova la spiaggia di Songdo, meno affollata di quelle pi\u00f9 note di Haeundae e Gwangalli nei suoi pressi si trovano il mercato del pesce Jagalchi e l'Amnam Park.\nCultura.\nEventi.\nPusan \u00e8 famosa anche per il Pusan International Film Festival, o PIFF, un grande festival del cinema che attira turisti amanti del cinema da tutta l'Asia orientale e non.\nGeografia antropica.\nSuddivisioni amministrative.\nNel 1957 Pusan adott\u00f2 un sistema di divisione amministrazione con la creazione di 6 \"gu\": Busanjin, Dong, Dongnae, Jung, Seo, e Yeongdo.\nOggi, Pusan \u00e8 divisa in 15 \"gu\" (distretti) e un \"gun\" (contea).\nEconomia.\nIl trasporto e il commercio sono i principali aspetti dell'economia locale. Dal 1978 Pusan ha aperto tre porti container, Jaseungdae, Shinsundae e Gamman. Pusan \u00e8 riconosciuta come uno dei pi\u00f9 grandi porti del mondo, e qui transitano fino a 6.44 milioni di TEU ogni anno.\nLa zona economica libera di Pusan-Jinhae, una delle due presenti attualmente in Corea (l'altra \u00e8 il porto di Incheon), fu creata per continuare la tradizione di Pusan come polo internazionale del commercio. Oggi Pusan \u00e8 classificata al terzo posto mondiale nella lista dei maggiori porti in termini di volume merci ed efficienza dall'AAPA (American Association of Port Authorities).\nNegozi e commercio.\nLe aree commerciali sono sparse per tutta la citt\u00e0, nei pressi degli incroci pi\u00f9 affollati e dei campus universitari; tuttavia le pi\u00f9 grandi aree commerciali di Pusan sono Seomyeon e Gwangbok-dong/Nampo-dong.\nSeomyeon \u00e8 l'area centrale dello shopping di Busan. La metropolitana locale serve 4 linee (pi\u00f9 quella verso l'aeroporto) ed \u00e8 una delle pi\u00f9 affollate della citt\u00e0. Qui si trovano anche gli uffici locali delle maggiori banche Coreane e internazionali. Seomyeon \u00e8 anche il quartiere dell'intrattenimento con caff\u00e8, bar, ristoranti, centri commerciali, negozi e uffici. Vicino si trova anche il mercato di Bujeon, il pi\u00f9 grande mercato tradizionale della citt\u00e0.\nLe aree di Gwangbok-dong, Nampo-dong, e Jungang-dong formano il vecchio distretto del business con uffici, caff\u00e8 bar, negozi e ristoranti. Alcuni ristoranti di questa zona sono famosi per essere stati tramandati di generazione in generazione. Il mercato di Jagalchi (vicino alla zona pi\u00f9 attiva del porto) \u00e8 un'area di strette vie e strade conosciuta per il suo mercato del pesce. Il mercato Gukje si trova nei paraggi. Jungang-dong ospita molti uffici di avvocati, l'Ufficio immigrazione e il terminal internazionale dei collegamenti via traghetto con il Giappone. Lotte World II \u00e8 attualmente in costruzione vicino alla costa fra Jungang-dong 7-Ga e 8-Ga. Quando verr\u00f2 completato, Lotte World II conterr\u00e0 un hotel, un centro commerciale, un complesso di intrattenimento e un grattacielo che sar\u00e0 uno dei pi\u00f9 alti del mondo.\nInfrastrutture e trasporti.\nTrasporti marittimi.\nIl \"Terminal Traghetti costiero\" (\uc5f0\uc548\uc5ec\uac1d\ud130\ubbf8\ub110) si occupa dei servizi di collegamento via mare con l'isola di Geoje e con la citt\u00e0 di Jeju a Jeju-do.\nI traghetti che partono dal \"Terminal Traghetti Internazionale\" (\uad6d\uc81c\uc5ec\uac1d\ud130\ubbf8\ub110) nel Porto di Pusan collegano la citt\u00e0 ai porti Giapponesi di Izuhara e Hitakatsu sull'isola di Tsushima, nonch\u00e9 con le citt\u00e0 di Shimonoseki, Fukuoka, e Osaka.\nInfrastrutture militari.\nPusan \u00e8 sede della \"Pusan Naval Base\" (\ubd80\uc0b0 \ud574\uad70\uae30\uc9c0), una base navale amministrata congiuntamente dalla Marina della Corea del Sud e dalla Marina degli Stati Uniti. \u00c8 la principale base navale della Corea del Sud e dal 2016 vi si trova il quartier generale delle U.S. Naval Forces Korea.\nFerrovie.\nPusan si sviluppa attorno ad alcune linee ferroviarie, delle quali la principale \u00e8 la linea Gyeongbu, e la sua corrispettiva ad alta velocit\u00e0, la linea KTX Gyeongbu, che collegano Pusan alle principali citt\u00e0 come Seul, Daejeon, e Taegu. Tutti i treni transitano su queste linee, compreso il KTX che permette di raggiungere Seoul ad alta velocit\u00e0 in un tempo minimo di 2 ore e 18 minuti. La linea Gyeongbu termina alla stazione di Pusan. Fra le altre linee, vi \u00e8 la Donghae Nambu, che sta subendo ora gli adeguamenti per il servizio metropolitano con la vicina citt\u00e0 di Ulsan.\nMetropolitana.\nLa metropolitana di Pusan si sviluppa su cinque linee: Linea 1, 2, 3, 4 e la metropolitana leggera Gimhae. I servizi sono operati dalla Busan Transportation Corporation. Sono in corso progetti di sviluppo della rete.\nBus.\nLe principali linee di bus collegano Pusan ad altre citt\u00e0 della Corea tramite i terminal di Nopodong e Seobu.\nAeroporto.\nPusan \u00e8 servita dall'Aeroporto internazionale di Pusan-Gimhae, situato a est, nel quartiere Gangseo-gu.\nAmministrazione.\nSport.\nDal 1982 la citt\u00e0 ospita i Lotte Giants, una squadra della lega del baseball Coreano. In Corea, Pusan \u00e8 conosciuta come la capitale del baseball, anche a causa dei suoi molti appassionati a questo sport.\nA Pusan ha anche sede la squadra K-League dei Busan IPark, precedentemente conosciuta col nome di Daewoo Royals, che era la squadra pi\u00f9 forte durante gli anni '90 nel campionato calcistico coreano. Un'altra squadra \u00e8 quella dei Busan Transportation Corporation.\nGi\u00e0 citt\u00e0 ospite dei Giochi Asiatici del 2002 e di alcune partite della Coppa del Mondo FIFA 2002, Pusan ha annunciato ufficialmente la propria candidatura ad ospitare i Giochi olimpici del 2020.\nNei media.\n\u00c8 stato tratto il film Train to Busan, nel quale la citt\u00e0 in questione \u00e8 l'unica debellata dall'infezione di zombi e pertanto sicura."}
{"id": "908347", "revid": "2122884", "url": "https://it.wikipedia.org/wiki?curid=908347", "title": "Carlo Bonomi", "text": "Biografia.\n\u00c8 noto per aver dato la voce al personaggio animato \"La linea\", e a moltissimi altri personaggi di Carosello. Ha anche dato la voce a tutti i personaggi della serie animata Pingu e al personaggio di \"Rigodon\" nel cartone animato Il giro del mondo di Willy Fog. Tra i suoi attori doppiati c'\u00e8 Frank Morgan in \"Il mago di Oz\" (Prof. Marvel / Mago di Oz)\nSia nel caso della \"Linea\" che di \"Pingu\", ha usato linguaggi di sua invenzione, ottenuti imitando rumori, suoni vari, e utilizzando onomatopee od assonanze con lingue esistenti.\nNella serie \"Carletto il principe dei mostri\" ha doppiato Bem, nemico mostro di Carletto.\nNel 1985 ha registrato gli annunci della Stazione di Milano Centrale e della Stazione di Firenze Santa Maria Novella, usati fino a dicembre 2008.\nHa una figlia anch'essa doppiatrice, Paola Bonomi."}
{"id": "908356", "revid": "729019", "url": "https://it.wikipedia.org/wiki?curid=908356", "title": "Adenoma nefrogenico", "text": "Ladenoma nefrogenico \u00e8 una neoplasia benigna dell'apparato urinario.\nEpidemiologia.\nColpisce principalmente soggetti maschi con un'et\u00e0 media alla diagnosi di 60 anni, sebbene siano stati identificati alcuni casi in et\u00e0 pediatrica.\nEziologia.\nDerivante verosimilmente dal parenchima renale, pi\u00f9 frequente in soggetti con una storia di infezioni o traumi renali.\nLocalizzazione.\nLa sede pi\u00f9 frequente \u00e8 quella vescicale (70% dei casi), seguita da quella uretrale ed ureterale.\nPresentazione clinica.\nSegni e sintomi del tumore sono aspecifici: frequente \u00e8 l'ematuria, associata o meno a disuria o tenesmo urinario.\nDiagnosi differenziale.\n\u00c8 importante distinguerlo dall'adenocarcinoma prostatico, neoplasia a ben noto carattere maligno."}
{"id": "908361", "revid": "2108263", "url": "https://it.wikipedia.org/wiki?curid=908361", "title": "Primo Impero messicano", "text": "Il Primo Impero Messicano (in spagnolo \"Primer Imperio Mexicano\") fu l'entit\u00e0 politica statuale costituitasi nel 1821 su iniziativa del generale Agust\u00edn de Iturbide, una volta che il Messico ebbe raggiunto, con il piano delle Tre Garanzie, l'indipendenza dalla Spagna.\nGeografia.\nDi questo impero fecero parte anche le attuali repubbliche indipendenti centroamericane, infatti durante questo periodo il territorio messicano raggiunse la sua massima estensione: circa quattro milioni e seicentomila chilometri quadrati (attualmente il Messico ha un'estensione di poco meno di 2 milioni chilometri quadrati) da sud a nord il territorio partiva dal confine attuale della Costa Rica con Panama, fino ad arrivare al confine meridionale dell'attuale stato dell'Oregon; da est a ovest invece il territorio partiva dai confini del Texas con la Louisiana e arrivava a comprendere tutta la California.\nMorfologia.\nIl vasto Stato messicano presentava diverse variet\u00e0 di paesaggi. Il nord \u00e8 caratterizzato da un clima arido e desertico nell'entroterra e uno temperato sulla costa pacifica. L'entroterra del centro \u00e8 luogo di numerosi vulcani, attivi ancora oggi, ed \u00e8 solcato dalla Sierra Madre Orientale e dalla Sierra Madre Occidentale, i prolungamenti delle Montagne Rocciose. Oltre ad affacciarsi sull'Oceano Pacifico si affaccia anche sull'omonimo golfo del Messico, dove regna un clima caldo e leggermente ventilato. Il sud \u00e8 costituito anch'esso da costa Atlantica e costa Pacifica, e al suo interno vi sono forti contrasti tra altipiani aridi e foreste tropicali.\nStoria.\nQuesto impero dur\u00f2 dal 1821 al 1823, quando l'imperatore fu rovesciato e il governo fu sciolto dal piano di Casa Mata, che port\u00f2 alla proclamazione della repubblica. La nuova costituzione del 4 ottobre 1824 conferm\u00f2 l'abolizione della monarchia. Spicca in questo periodo il fatto che il Messico abbia avuto per la prima volta nella sua storia, e presumibilmente anche l'unica, un ministro di Stato non nato nell'attuale territorio messicano: Jos\u00e8 Cecilio del Valle, nato ad Acacoyagua (oggi Honduras).\nProclamazione del Primo impero.\nIl periodo conosciuto come Primo Impero messicano inizi\u00f2 dopo la guerra d'indipendenza del Messico nel 1821.\nDurante i primi anni della guerra d'indipendenza che esord\u00ec il 16 settembre 1810 l'esercito indipendentista repubblicano aveva ottenuto poco, visto che i creoli e gli spagnoli, che assieme formavano pi\u00f9 del 50% della popolazione (che allora era di 6 milioni), erano leali alla Spagna.\nIl conflitto inizi\u00f2 con forti tinte religiose, visto anche che era comandato da sacerdoti. Ma con il tempo acquis\u00ec sempre pi\u00f9 una matrice repubblicana ed in un paio di anni fu quasi totalmente soffocata dall'esercito realista.\nLa lotta divenne guerriglia confinata alle montagne del sud fino a che un abile colonnello, Agust\u00edn de Iturbide, strinse un'alleanza con tutte le fazioni e riusc\u00ec a firmare l'indipendenza, in maniera abbastanza pacifica.\nAgust\u00edn de Iturbide, un militare realista, proclam\u00f2 nel 1821 il Piano di Iguala che stabiliva le famose tre garanzie:\nIl piano non cambi\u00f2 la situazione sociale del paese, ma solo la politica, dando pi\u00f9 potere ai creoli e ai messicani, ed auspicando al contempo che un monarca europeo salisse sul trono dell'Impero del Messico. Nessun sovrano accett\u00f2, per evitare di entrare in conflitto con la Spagna. Per questo - rispondendo ad una dubbia petizione popolare - Agust\u00edn de Iturbide si proclam\u00f2 imperatore del Messico."}
{"id": "908362", "revid": "316629", "url": "https://it.wikipedia.org/wiki?curid=908362", "title": "Lucia Valentini Terrani", "text": "Biografia.\nDopo aver studiato al Conservatorio Benedetto Marcello di Venezia con Adriano Lincetto e Iris Adami Corradetti, esord\u00ec a Brescia, nella stagione 1968/69, interpretando quel ruolo di Angelina ne \"La Cenerentola\" di Gioachino Rossini, che l'avrebbe poi accompagnata per tutta la carriera e del quale sarebbe divenuta una delle maggiori interpreti del Novecento. La svolta della sua vicenda artistica avvenne nel 1973, grazie al trionfo al Concorso internazionale per voci nuove rossiniane organizzato dalla RAI nel 1972, che le apr\u00ec la strada di tutti i pi\u00f9 grandi teatri del mondo.\nNello stesso anno spos\u00f2 l'attore Alfredo Bolognesi, in arte Alberto Terrani, che l'avrebbe seguita in veste di consulente e manager, e volle aggiungere al proprio il cognome d'arte del marito, passando alla storia con il doppio cognome \"Valentini Terrani\" e seguendo, consapevolmente o meno, l'esempio di tante mitiche cantanti del passato.\nSi dedic\u00f2 inizialmente soprattutto ai ruoli buffi o semiseri del repertorio rossiniano (e pi\u00f9 in generale del Settecento belcantista), interpretando, oltre alla citata \"Cenerentola\", Isabella ne \"L'italiana in Algeri\" (che pu\u00f2 essere considerato il suo secondo cavallo di battaglia), il ruolo del paggio \"Isoliero\" ne \"Il Conte Ory\", Rosina nel \"Barbiere di Siviglia\" e \"Carlotta\" nel \"Torvaldo e Dorliska\", ma affront\u00f2 anche personaggi non rossiniani, come Fidalma ne \"Il matrimonio segreto\" o Celia ne \"La fedelt\u00e0 premiata\" di Haydn. Oltre ai ruoli belcantistici, ebbe modo di affermarsi anche come una \"splendida\" Marina Mniszech nel \"Boris Godunov\" di Modest Musorgskij, e, pi\u00f9 in generale, nel repertorio francese tardo ottocentesco, soprattutto come Carlotta nel \"Werther\" e Dulcinea nel \"Don Quichotte\" di Massenet, nonch\u00e9 quale protagonista della \"Mignon\" di Thomas, mentre hanno lasciato minore eco le sue rare incursioni (soprattutto discografiche) nel repertorio verdiano e il suo sporadico approccio a \"Carmen\".\nCon l'inizio degli anni '80 si pose alla testa, insieme a Marilyn Horne, della riscoperta del Rossini serio, affrontando praticamente tutte le principali parti di eroe in \"travesti\" scritte da Rossini per la voce di contralto: da \"Arsace\" nell'edizione torinese della \"Semiramide\", al fianco di Katia Ricciarelli e Ferruccio Furlanetto e con la regia di Pier Luigi Pizzi nel 1981, ai debutti al Rossini Opera Festival di Pesaro come Tancredi, Malcolm ne \"La donna del lago\", e Calbo nel \"Maometto II\", prestazioni queste intervallate, nel 1984, dalla partecipazione, come Marchesa Melibea, alla memorabile prima ripresa assoluta de \"Il viaggio a Reims\", a fianco di Katia Ricciarelli, Cecilia Gasdia, Bernadette Manca di Nissa, William Matteuzzi, Leo Nucci, Samuel Ramey, Ruggero Raimondi e Enzo Dara, sotto la direzione di Claudio Abbado e per la regia di Luca Ronconi.\nLa sua ultima apparizione in palcoscenico data al 1996, quando interpret\u00f2 la protagonista de \"La Grande-duchesse de G\u00e9rolstein\" di Offenbach al Festival della Valle d'Itria di Martina Franca.\nNello stesso anno le fu diagnosticata la leucemia e si rivolse per le cure al famoso \"Fred Hutchinson Cancer Research Center\" di Seattle, dove poco tempo prima era stato trattato, per la stessa malattia, il suo collega e amico Jos\u00e9 Carreras. Purtroppo non ebbe la stessa fortuna che era toccata al famoso tenore e mor\u00ec a Seattle nel 1998, dopo un infruttuoso trapianto di midollo osseo.\nVocalit\u00e0 e personalit\u00e0 interpretativa.\n \u00e8 stata tra le interpreti pi\u00f9 notevoli del repertorio belcantistico tra il XVIII e il XIX secolo, contribuendo in modo determinante alla rivalutazione del repertorio rossiniano intervenuta nell'ultimo trentennio del XX secolo.\nCome ebbe a scrivere Rodolfo Celletti nelle note di copertina di un suo disco di arie rossiniane, \u00ab\"il vocalizzo rapido, le cui note scintillano scandite con meticolosa nettezza, l'estrosa variazione acrobatica, la volata vertiginosa prorompono intensi e luminosi. Levigati, anche geometrici, ma illuminati dalla tensione interna e dalla foga di chi i valori poetici della dialettica rossiniana sa coglierli dovunque: nel fiabesco immaginoso, nella \"roulade\" allucinante e nella melodia che teneramente ondulando diffonde struggimenti d'un tempo che non era pi\u00f9 nostro e che adesso ... stiamo recuperando. La ragazza di Padova ... a questo recupero ha prestato quanto di meglio poteva offrire: una vocazione autentica a cantare Rossini\"\u00bb.\nDotata di un'ottima presenza scenica, sia nei ruoli femminili che in quelli in \"travesti\" (nei quali riusciva ad assicurare una credibilit\u00e0 interpretativa non facilmente riscontrabile in altre interpreti), per il colore e l'estensione vocale, per le capacit\u00e0 virtuosistiche (esibite nel pieno rispetto dello stile rossiniano) ha contribuito a ridar vita al mito del \"\" del primo Ottocento, utilizzato da Rossini e dai compositori coevi per evocare e, per quanto possibile, perpetuare, l'era, ormai al tramonto, dei castrati.\nCronologia.\nDi seguito \u00e8 riportato un excursus sommario della carriera lirica di Lucia Valentini."}
{"id": "908364", "revid": "287204", "url": "https://it.wikipedia.org/wiki?curid=908364", "title": "Apres la classe", "text": ""}
{"id": "908365", "revid": "767487", "url": "https://it.wikipedia.org/wiki?curid=908365", "title": "Vasca", "text": "Una vasca \u00e8 un recipiente di grosse dimensioni solitamente impiegato per la raccolta dell'acqua. Il nome vasca ha un'etimologia incerta: dovrebbe derivare dal latino \"v\u00e0scula\", diminutivo di \"v\u00e0s\" (vaso), ma c'\u00e8 chi ritiene che derivi dal basco \"v\u00e0sca\" (recipiente) o dall'antico tedesco \"waschan\"/\"waschen\" (lavare).\nSpesso con questo termine si indicano anche dei bacini artificiali presenti nei parchi e nei giardini pubblici. Le vasche, soprattutto in passato, venivano impiegate nelle comunit\u00e0 rurali per la raccolta dell'acqua piovana. Pu\u00f2 essere costruita in argilla, marmo o metallo."}
{"id": "908366", "revid": "11959", "url": "https://it.wikipedia.org/wiki?curid=908366", "title": "Shanfara", "text": "Biografia.\nTh\u0101bit bin Malik faceva parte dei Ban\u016b l-Iw\u0101s b. al-\u1e24ajr b. al-Aws, del lignaggio dei bin al-\u1e24\u0101rith bin Rab\u012b\u02bfa, del ramo minoritario dei bin al-Hinw, appartenenti a loro volta al gruppo tribale dei bin al-Azd. Si ritiene che il suo soprannome, al-Shanfar\u0101 al-Azd\u012b, significhi \"dalle labbra tumide\". Sembra sia vissuto immediatamente prima della diffusione dell'Islam, tra la fine del VI e gli inizi del VII secolo. Appartenente alla trib\u00f9 degli Azd, fu dalla sua stessa trib\u00f9 messo al bando (di solito ci\u00f2 avveniva per gravi colpe, come un omicidio) ovvero preso prigioniero dai Ban\u016b Shab\u0101ba b. Fahm b. \u02bfAmr dei Ban\u016b Qays b. \u02bfAylan per essere poi riscattato non gi\u00e0 dalla sua trib\u00f9 ma da quella dei Ban\u016b Sal\u0101m\u0101n, anch'essi dei Ban\u016b al-Azd. \nShanfar\u0101 avrebbe condotto un'esistenza solitaria nell'inospitale deserto dell'Hijaz. La leggenda vuole inoltre che egli avesse giurato di vendicarsi dei torti subiti dai membri della trib\u00f9 che lo aveva riscattato, rei di avergli negato il matrimonio con Qu\u02bfs\u016bs, figlia di un \"sayyid\" dei Ban\u016b Sal\u0101m\u0101n, uccidendo cento dei suoi antichi compagni. Sarebbe per\u00f2 morto dopo averne uccisi solo novantanove, anche se il suo teschio, insepolto e sporgente dal suolo, avrebbe causato la caduta e la morte del centesimo, permettendo cos\u00ec al poeta di compiere, postuma, la propria vendetta.\nPoetica.\nLa sua poesia \u00e8 quella di un \"\u1e63u\u02bfl\u016bk\", un \"poeta vagabondo e brigante\", il che lo accomuna ad altri grandi personaggi del mondo poetico della J\u0101hiliyya, come suo zio materno Ta\u02beabba\u1e6da Sharran o \u02bfUrwa b. al-Ward, anch'essi reietti dalla loro trib\u00f9 e raminghi solitari per il deserto. \nPochi sono i versi, circa 191, che di lui ci rimangono. In particolare, la sua poesia pi\u00f9 celebre \u00e8 la \"L\u0101miyyat al-\u02bfArab\": \"Poesia in rima \"l\u0101m\" degli Arabi\", una qa\u1e63\u012bda di 68 distici, notissima fra gli Arabi, per i suoi versi incalzanti e per il suo rude e il folgorante \"incipit\", in cui descrive se stesso e la propria vita nel deserto:\noppure quando descrive la fame che sempre lo accompagnava in quelle inospitali contrade:\n\u00c8 la sua una poesia piena di immagini naturalistiche, come quando descrive le \"giornate di canicola, dal barbaglio fondente, in cui le vipere si torcono sui ciottoli arsi dal sole\", o quando paragona la propria vita a quella dello sciacallo:\nAsciuttamente amari i versi sulla sua futura morte, a dimostrazione del diffuso stoico fatalismo dei beduini arabi della \"j\u0101hiliyya\":&lt;br&gt;\nInfluenze.\nUna qa\u1e63\u012bda di Shanfar\u0101 \u00e8 stata utilizzata dal gruppo musicale italiano Area\nper il testo della canzone \"Il bandito del deserto\" dall'album \"1978 gli dei se ne vanno, gli arrabbiati restano!\" (1978)."}
{"id": "908368", "revid": "1632387", "url": "https://it.wikipedia.org/wiki?curid=908368", "title": "Presto (album)", "text": "Presto \u00e8 il tredicesimo album in studio del gruppo rock Rush, pubblicato il 21 novembre 1989.\nL'album fu registrato nel Le Studio di Morin-Heights e al McClear Place a Toronto tra giugno ed agosto del 1989, e mixato al Metropolis di Londra in settembre. L'album fu certificato disco d'oro dalla RIAA l'11 gennaio 1990 e premiato con due Juno Award: nel 1991 nella categoria \"Miglior Album Hard Rock/Heavy Metal\", e nel 1990 per la miglior copertina. Dall'album sono stati estratti esclusivamente singoli promozionali.\nDescrizione.\n\"Presto\" fu il primo album dei Rush distribuito dalla nuova etichetta Atlantic Records, con la quale il gruppo firm\u00f2 l'accordo nei primi mesi del 1989 dopo che la band decise di non rinnovare il contratto con la Mercury/PolyGram.\n\"Presto\" avrebbe dovuto essere co-prodotto con Peter Collins, gi\u00e0 produttore dei precedenti due album, \"Power Windows\" e \"Hold Your Fire\". Per\u00f2 Collins rifiut\u00f2 l'offerta per motivi personali. Un sostituto fu trovato in Rupert Hine, che avrebbe contribuito a dare un sound pi\u00f9 dark ed heavy all'album.\nMolti fan accettarono questo cambiamento. Il sintetizzatore \u00e8 infatti usato in maniera molto pi\u00f9 discreta rispetto alle precedenti uscite. \"Chain Lightning\", \"Scars\", \"Anagram (for Mongo)\" e \"Red Tide\" fanno ancora uso di tastiere, ma altre canzoni come \"Show Don't Tell\" e \"Superconductor\" hanno un'impronta molto pi\u00f9 incentrata sulla chitarra elettrica, \"Presto\" su quella acustica. Le linee di basso continuano a seguire il tipico sound Rush; un breve assolo lo si pu\u00f2 trovare in \"Show Don't Tell\", mentre \"The Pass\" \u00e8 pesantemente guidata da basso e chitarra. Nell'insieme l'album offre un rock/AOR contaminato dal pop, che presenta anche elementi tipici del funk.\n\"Scars\" usa un complesso di batteria acustica e elettrica. Questo connubio fu derivato da ritmiche tribali di Neil Peart, sperimentate attraverso un giro in bicicletta per l'Africa (di cui parl\u00f2 in seguito nel suo primo libro, \"The Masked Rider\"). Il tema portante dell'album \u00e8 l'illusione, l'inganno, la magia.\nSecondo Neil Peart per la prima volta, dopo la pubblicazione di \"A Show of Hands\", i Rush si sono presi un periodo di riposo, complice il fatto che non avevano obblighi contrattuali da rispettare, avendo appena firmato per la Atlantic Records. Dopo un periodo di pausa di circa 6 mesi si sono ritrovati e hanno stabilito che avrebbero realizzato un nuovo album. In seguito presso uno studio nelle vicinanze di Toronto \u00e8 iniziato il processo compositivo dei brani: Neil Peart da una parte a curare i testi, Alex Lifeson e Geddy Lee da un'altra, per scrivere le parti musicali. Tra tutte le attivit\u00e0 di un artista, quella compositiva rimane quella preferita dal batterista. Il produttore adatto \u00e8 stato individuato in Rupert Hine (Peter Collins aveva declinato l'offerta di collaborazione), assistito dal tecnico del suono Stephen Tayler, gi\u00e0 in collaborazione tra loro da diversi anni. Entrambi hanno contribuito a rendere le sedute di registrazione le pi\u00f9 rilassanti da molti anni. Il realizzare un nuovo disco per i Rush \u00e8 un viaggio verso l'ignoto, dove nessuno, compresi loro stessi, non sanno a cosa questo itinerario condurr\u00e0. I tre si rendono conto che la loro musica \u00e8 una progressione in continua evoluzione, ma sono consapevoli che la matrice fondamentale per il gruppo rimane la musica rock: pi\u00f9 che del disco in senso stretto Peart si sofferma su una riflessione generale sulla musica; essa viene paragonata al gioco carta-forbice-sasso, nella quale ogni elemento deve restare in equilibrio con gli altri, e ognuno pu\u00f2 prevalere su un altro. Nella metafora di Peart la pietra diventa la musica rock, la carta la canzone, la forbice l'arrangiamento. Il tentativo in \"Presto\" \u00e8 quello di sviluppare tutti questi aspetti senza che uno ne escluda un altro.\nAttualmente All Music valuta \"Presto\" come un album di transizione, dove il gruppo tenta di ritrovare l'orientamento con il ritorno a moduli pi\u00f9 tradizionali dopo aver concluso un lungo periodo legato all'impiego di sintetizzatori. Il disco non contiene canzoni brutte, ma trasmettono la sensazione di una band un po' arrugginita. \"Presto\" \u00e8 un album che funziona, che sottolinea lo stile tipico del gruppo, ma che denuncia una scarsa ambizione e poco senso del divertimento. Giudizi d'epoca parlano di un album in grado di rivaleggiare con \"Moving Pictures\", grazie alla abile produzione di Hine e alla presenza di qualche buon brano, ma che mostra anche i tipici limiti della band (Rolling Stone). Secondo altre opinioni l'album premia la voglia di osare dei tre e di orientarsi verso tracce pi\u00f9 basilari, le canzoni diventano molto accessibili e probabilmente \"Presto\" diventa il miglior lavoro dei Rush (Music Express).\nPrincipali edizioni e formati.\n\"Presto\" \u00e8 stato pubblicato nel corso degli anni in varie edizioni, ristampe e formati; queste le principali:"}
{"id": "908369", "revid": "446353", "url": "https://it.wikipedia.org/wiki?curid=908369", "title": "Somalia Francese", "text": ""}
{"id": "908370", "revid": "767487", "url": "https://it.wikipedia.org/wiki?curid=908370", "title": "At Vance", "text": "Gli At Vance sono un gruppo power metal tedesco, fondato nel 1998 dal chitarrista Olal Lenk.\nBiografia.\nDopo un breve periodo in cui adottano il nome di \"Centers\", si trasformano in At Vance.\nI pilastri della band tedesca agli inizi dell'attivit\u00e0 sono il chitarrista Olaf Lenk e il cantante Oliver Hartmann.\nLa carriera di questo quintetto tedesco inizia nel 1999 con \"No Escape\", grande affresco di Heavy Metal Neoclassico tra Malmsteen, Rainbow e Stratovarius. Il disco presenta anche una cover degli ABBA e una rivisitazione dell'Estate di Antonio Vivaldi.\nNell'estate del 2000 esce Heart of Steel che prosegue le coordinate del debutto (qui \u00e8 presente una cover di Fryderyk Chopin e ancora una canzone degli ABBA), mentre nel 2001 \u00e8 il turno di Dragonchaser, disco molto potente e ben prodotto.\nNel 2002 esce l'ultimo album della band con Oliver Hartmann alla voce: il disco si chiama Only Human, un disco molto preciso ma ben lontano dai fasti del primo e mai troppo lodato \"No Escape\".\n\"Olaf Lenk\" decide di scegliere un cantante gi\u00e0 ben rodato, quindi si affida all'ugola ex-malmsteeniana di Mats Lev\u00e9n: con lui verranno incisi The Evil in You del 2003 e Chained del 2005.\nNel 2002 \u00e8 uscito inoltre un disco che contiene vecchi pezzi della band quando si chiamava \"Centers\".\nDal 2007 il cantante della band \u00e8 Rick Altzi (frontman anche dei Masterplan)."}
{"id": "908374", "revid": "1305772", "url": "https://it.wikipedia.org/wiki?curid=908374", "title": "1080\u00b0 Snowboarding", "text": "1080\u00b0 Snowboarding \u00e8 un videogioco sportivo dedicato allo snowboard, sviluppato e pubblicato da Nintendo per il Nintendo 64. Il gioco fu realizzato dal game designer Shigeru Miyamoto..\nModalit\u00e0 di gioco.\nPer saltare con lo snowboard, bisogna premere il tasto A, mentre per eseguire i trick bisogna premere B e/o Z ruotando contemporaneamente il joystick. Il gioco conta un totale di sei piste, come \"Crystal Lake\" e \"Golden Forest\".\nPersonaggi.\nNel gioco sono disponibili otto personaggi, di cui tre segreti. Essi sono:\nCritica.\nIl gioco ha ricevuto voti positivi dalla critica, ottenendo un punteggio del 90% su Game Rankings.\nIl seguito.\n\"1080\u00b0 Snowboarding\" fu seguito nel 2003 da \"1080\u00b0 Avalanche\" per la console Nintendo Gamecube.\nSponsor.\nIl gioco fu sponsorizzato da Tommy Hilfiger e dalle tavole Lamar."}
{"id": "908377", "revid": "118834", "url": "https://it.wikipedia.org/wiki?curid=908377", "title": "Teatro di variet\u00e0", "text": ""}
{"id": "908379", "revid": "44516", "url": "https://it.wikipedia.org/wiki?curid=908379", "title": "Carlos Ray", "text": ""}
{"id": "908380", "revid": "1488558", "url": "https://it.wikipedia.org/wiki?curid=908380", "title": "Raggruppamento unit\u00e0 difesa", "text": "Il RUD - Raggruppamento unit\u00e0 difesa \u00e8 un ente militare interforze, inquadrato nello Stato Maggiore della Difesa.\nLa sede principale \u00e8 a Roma con distaccamenti periferici ad Alghero, Oristano, Ladispoli, Lecce, San Don\u00e0 di Piave. Ha compiti di vigilanza e difesa della logistica delle installazioni preposte ad attivit\u00e0 di \"intelligence\".\nStoria.\nNel secondo dopoguerra lo Stato maggiore dell'Esercito crea il 2\u00ba Reparto autonomo ministeriale (2\u00ba R.A.M.) a livello di battaglione;\nIl 1\u00ba luglio 1960 viene trasformato in Raggruppamento unit\u00e0 speciali (R.U.S.) a livello battaglione;\nIl 16 ottobre 1961 viene elevato a livello reggimento;\nNel 1963 cambia denominazione in Raggruppamento unit\u00e0 difesa, livello reggimento, organizzato in distaccamenti (battaglioni) e compagnie.\n\u00c8 stata la sede della organizzazione paramilitare Gladio, durante gli anni 1960-70.\nIl R.U.S. prima e il R.U.D. poi, contabilmente dipendevano dall'Ufficio centrale dei servizi contabili presso la Ragioneria centrale, con la Legge n\u00ba 30 del 20 febbraio 1981 (articolo n\u00ba 5) le competenze venivano prese dalla costituenda Direzione di amministrazione interforze cambiando nuovamente ordinamento nel 2007.\nOrganizzazione.\nOrganigramma.\nRaggruppamento Unit\u00e0 Difesa - Roma\nBattaglione sicurezza e supporto\nCaserme del RUD.\nLe sedi sono tratte da documentazione ufficiale \"on line\" del Ministero della difesa e della Regione Autonoma della Sardegna:\nArmoriale.\nLo stemma del reparto \u00e8 composto da un cerchio di colore blu sormontato da una corona a otto torri merlate (quattro visibili) e circondato da una corda e dei rami di alloro di colore oro lungo tutto il perimetro.\nAll'interno del cerchio trovano posto un'ancora (Marina), un'ala (Aeronautica),un gladio (Esercito) e una granata con tredici fiamme piegate dal vento (Carabinieri), sovrapposte ad indicare la cooperazione e l'unit\u00e0 tra le quattro forze armate presenti nel reparto.\nIn basso a congiungere i rami di alloro vi \u00e8 una lista nel quale sono inscritte le lettere R.U.D. cio\u00e8 l'abbreviazione del nome.\nIn alcune varianti si pu\u00f2 trovare un'ulteriore lista sottoposta con all'interno il motto del reparto.\nFregi e distintivi.\nIl personale militare appartenente all'Esercito Italiano indossa sull'uniforme ordinaria le mostrine della fanteria fuori corpo (fiamme a due punte rosse);\nSul taschino sinistro dell'uniforme ordinaria \u00e8 presente il distintivo metallico, smaltato, a spillo a forma di scudo sannitico dello Stato Maggiore della Difesa. Lo scudo \u00e8 inquartato in decusse dai filetti d\u2019oro; nel 1\u00ba,di rosso,alla granata dell\u2019Esercito,d\u2019oro,infiammata dello stesso; nel 2\u00b0,troncato di azzurro e di rosso,alla granata dei Carabinieri, attraversante,d\u2019oro,infiammata dello stesso; nel 3\u00b0,di azzurro,all\u2019ancora della Marina,d\u2019oro,con la gomena dello stesso attorcigliata; nel 4\u00b0,campo di cielo, all\u2019aquila dell\u2019Aeronautica,volante,rivolta,d\u2019oro. Alla stella di cinque raggi d\u2019argento attraversante l\u2019incrociatura dei filetti.\nIl fregio da basco per il personale dell'Esercito Italiano \u00e8 quello della fanteria fuori corpo composto da una coppia di fucili incrociati, sormontati da una bomba con fiamma diritta.\nMotto.\nIl motto latino \"Certa Constans\" tradotto in italiano con \"Sempre affidabile\" deriva da un'onorificenza assegnata dagli imperatori alle legioni romane come ad esempio la Legio XII Fulminata."}
{"id": "908385", "revid": "2090543", "url": "https://it.wikipedia.org/wiki?curid=908385", "title": "Erika Norberg", "text": "Biografia.\nFamosa nel mondo della musica heavy metal per essere stata la moglie di Yngwie Malmsteen, Erika Norberg \u00e8 una valida artista svedese, una buona interprete nell'affollato scenario AOR di fine anni '80.\nIl debutto discografico si chiama \"Cold Winter Night\", 1990, un album pieno di hit-singles come \"Together we're lost\" (canzone che entr\u00f2 anche nella classifica pop svedese). Il disco presenta anche un assolo di chitarra dell'allora marito Yngwie Malmsteen nella canzone \"Emergency\".\nIl secondo disco si chiama \"In the arms of a stranger\" ed \u00e8 un lavoro che si distacca dal \"songwriting\" prettamente scandinavo del primo disco per affidarsi ad alcuni esperti del settore americano. Esso vede dunque la partecipazione di Jack Ponti per le canzoni \"Danger in Disguise\" e \"Wake me up when the house is on fire\".\nIl prosieguo della carriera dell'artista non \u00e8 pi\u00f9 roseo come all'inizio, e i dischi \"Planet X\" e \"Ripe\", di fine anni '90, non avranno il successo dell'accoppiata di inizio carriera.\nAttualmente l'artista \u00e8 fuori dal mondo musicale, e si occupa di giornalismo e di letteratura."}
{"id": "908387", "revid": "709406", "url": "https://it.wikipedia.org/wiki?curid=908387", "title": "Compartimentazione cellulare", "text": ""}
{"id": "908388", "revid": "8911", "url": "https://it.wikipedia.org/wiki?curid=908388", "title": "Nicol\u00e1s Charles Oudinot", "text": ""}
{"id": "908395", "revid": "1926649", "url": "https://it.wikipedia.org/wiki?curid=908395", "title": "Compagni di scuola (serie televisiva)", "text": "Compagni di scuola \u00e8 una serie televisiva italiana del 2001, prodotta dalla Publiglobo e da Rai Fiction e trasmessa da Rai 2.\nProduzione.\nQuesta serie, realizzata nel 2001 dalla casa di produzione Publiglobo, societ\u00e0 controllata dalla Publispei, e da Rai Fiction, \u00e8 l'adattamento italiano della serie tv spagnola Compa\u00f1eros di Antena 3. Gli autori delle sceneggiature sono Mattia Betti, Sandro Petraglia, Fidel Signorile, Stefano Tummolini, Alessandro Pondi. La regia \u00e8 di Tiziana Aristarco e Claudio Norza.\nOltre a Lopez e a Sassanelli, tra gli interpreti principali figurano Imma Piro, Brando De Sica, Elisabetta Pellini, Raffaello Balzo, Valeria Valeri, Paola Tiziana Cruciani, Mauro Pirovano, Rosanna Banfi, Anna Flati. Il cast comprendeva anche giovani attori che negli anni successivi hanno ottenuto un grande successo nel cinema italiano: Camilla Filippi, Laura Chiatti, Cristiana Capotondi, Damiano Russo e Riccardo Scamarcio. Laura Chiatti era anche la \"vocalist\" della sigla iniziale della fiction, dal titolo \"Tu sei\".\nLa serie venne distribuita in DVD-Video in cofanetto, ora fuori catalogo.\nTrama.\nAmbientata nel mondo della scuola, la serie narra le vicende di professori e studenti del Liceo Scientifico Sperimentale \"Giacomo Leopardi\" di Roma.\nI protagonisti sono i due fratelli Salina: Felice, cinquantenne single intellettuale, vicepreside e professore di filosofia, e Giovanni, pi\u00f9 giovane e spigliato, professore di scienze, sposatosi anni prima (e padre di una bambina) e poi divorziato, che vive ancora con difficolt\u00e0 il distacco dalla ex moglie.\nLe loro vicende s'intrecciano con quelle dei ragazzi, in particolare quelli della IV F, e degli altri professori."}
{"id": "908397", "revid": "519371", "url": "https://it.wikipedia.org/wiki?curid=908397", "title": "Stencil", "text": "Lo stencil \u00e8 una maschera normografica che permette di riprodurre le stesse forme, simboli o lettere in serie.\nTecnica.\nLa maschera \u00e8 realizzata tramite il taglio di alcune sezioni della superficie di un apposito materiale (ad esempio un foglio di cartoncino) per formare un \"negativo fisico\" dell'immagine che si vuole creare. Applicando della vernice o del pigmento sulla maschera, la forma ritagliata verr\u00e0 impressa sulla superficie retrostante lo stencil, in quanto il colore passer\u00e0 solo attraverso le sezioni asportate. In pratica, lo stencil \u00e8 una maschera creata al fine di ricavare un profilo o una decorazione (su una superficie) in serie: la maschera serve per ricavare l'immagine \"in positivo\" sul mezzo che si vuole decorare.\nIl principale limite dello stencil \u00e8 il fatto che non permette la creazione di figure isolate all'interno dell'immagine. L'espediente a cui si deve ricorrere \u00e8 l'uso di \"ponti\" che collegano la figura isolata al resto della maschera.\nOgni stencil permette di creare una forma di un unico colore, quindi per creare immagini a pi\u00f9 colori \u00e8 necessario creare una maschera appositamente realizzata per ogni colore che si vuole utilizzare, applicandole in fasi successive sulla stessa superficie. Questa tecnica di stampa con stencil \u00e8 chiamata ciclostile.\nUtilizzi.\nLa tecnica dello stencil, essendo molto economica e veloce, \u00e8 largamente usata a scopo industriale e militare per identificare e catalogare oggetti, veicoli ecc. Lo stencil \u00e8 utilizzato inoltre come decorazione, per esempio per decorare il muro di un'abitazione in alternativa all'uso degli wall sticker.\nLo stencil \u00e8 diventato inoltre uno strumento fondamentale della street art."}
{"id": "908398", "revid": "287204", "url": "https://it.wikipedia.org/wiki?curid=908398", "title": "Asciugacapelli", "text": "Lasciugacapelli, in italiano colloquialmente chiamato fon (pronuncia: //), \u00e8 un piccolo elettrodomestico elettromeccanico che genera un getto di aria calda allo scopo di asciugare i capelli, ossia disperdere nell'aria l'umidit\u00e0 in essi contenuta.\nEtimologia e altri nomi.\nIl nome colloquiale \"fon\" o \"fohn\" deriva dal marchio F\u00f6n (che deriva a sua volta dal tedesco \"F\u00f6hn\"), registrato dall'azienda tedesca AEG (dal 1996 della svedese Electrolux), che intorno agli anni trenta produsse un modello di asciugacapelli dal nome Foen, diventando cos\u00ec in Italia e Germania sinonimo di asciugacapelli.\nSe il nome pi\u00f9 comune nei dizionari \u00e8 di etimo chiaro (\"asciuga\" + \"capelli\"), la variante \"fon\" o \"fohn\" (propriamente \"F\u00f6hn\") \u00e8 spesso scritta impropriamente nella variante grafica \"phon\". \"Fohn\" deriva dal tedesco \"F\u00f6hn\" (vento caldo chiamato in italiano anche favonio), mentre phon (o \"fon\") \u00e8 la trascrizione dal greco \u03d5\u03c9\u03bd\u03ae (\"phon\u1e17\" \u2018suono\u2019) e indica, in psicoacustica, l'unit\u00e0 di misura dell'intensit\u00e0 della sensazione sonora: quindi la variante grafica \"phon\", anche se molto diffusa, \u00e8 da considerarsi errata.\nStoria.\nIl primo asciugacapelli \u00e8 stato creato nel 1890 in Francia da Alexander Godefroy, per essere usato nel suo \"salone di bellezza\". La sua invenzione fu una versione con seduta, che consisteva in una cuffia, collegata al tubo del camino di una stufa.\nNel 1911, negli Stati Uniti, l'inventore Gabriel Kazanjian ottenne il brevetto per un asciugacapelli con elemento riscaldante elettrico e flusso d'aria meccanico azionato a mano. Intorno al 1920, negli Stati Uniti, in Francia e in Germania, vennero progettati e commercializzati i primi asciugacapelli elettrici. I primi asciugacapelli erano voluminosi, pesanti e poco pratici, per\u00f2 guadagnarono presto consenso presso i consumatori, vennero quindi successivamente perfezionati fino ad evolversi negli attuali modelli portatili.\nFunzionamento e uso.\nIl getto d'aria calda \u00e8 prodotto da un motore elettrico che fa ruotare una ventola. Questa ventola aspira e sposta l'aria, indirizzandola su un resistore elettrico di riscaldamento. Il resistore \u00e8 formato da un filo attorcigliato di nichel-cromo avvolto su un supporto resistente al calore, nel quale il getto d'aria aspirata viene riscaldato e poi soffiato fuori.\nLa potenza della resistenza normalmente varia da 700 a 2400\u00a0W. Il motore pu\u00f2 essere un motore CC a magnete permanente o un motore monofase AC. La portata del flusso d'aria generato dalla ventola \u00e8 normalmente intorno ai 40-50\u00a0m\u00b3/h. La resistenza riscaldante \u00e8 protetta da un termostato e la temperatura dell'aria all'uscita \u00e8 intorno ai 70-80\u00a0\u00b0C. Spesso l'asciugacapelli possiede una serie di regolazioni che consentono di determinare l'intensit\u00e0 e la temperatura del getto d'aria.\nOltre all'uso comune, l'asciugacapelli \u00e8 uno strumento utilizzato dai parrucchieri per creare particolari acconciature e per dare forma alle capigliature. Usato insieme a spazzola e pettine pu\u00f2 modificare il verso e l'ondulazione di una zona dell'acconciatura. I parrucchieri per asciugare i capelli usano anche il casco asciugacapelli, un particolare tipo di strumento in cui il getto di aria calda \u00e8 convogliato sull'intera capigliatura attraverso una struttura che contiene tutta la testa.\nFunzioni opzionali.\nOltre alla regolazione della velocit\u00e0 e del calore, si trovano sul mercato asciugacapelli con funzioni aggiuntive:\nTipi di asciugacapelli.\nOltre al comune asciugacapelli definito a \"pistola\" (data la forma e il modo di utilizzo) esistono altri tipi, tra cui il casco asciugacapelli impiegato normalmente per uso professionale dai parrucchieri, e l'asciugacapelli a parete.\nAsciugacapelli a parete.\nL'asciugacapelli a parete \u00e8 un dispositivo elettrico usato in sostituzione dei comuni asciugacapelli portatili. La differenza tra i due tipi di asciugacapelli \u00e8 la maggiore sicurezza di impiego per il tipo \"col tubo\", dato che in questo strumento tutta la parte elettrica (motore, resistenza riscaldante e il collegamento alla rete elettrica) \u00e8 contenuta in una parte separata e normalmente fissata ad un muro (similmente all'asciugamani elettrico). Il tubo termina con una bocchetta in plastica dalla quale fuoriesce l'aria calda.\nFunzionamento.\nNella parte destinata ad essere affissa al muro \u00e8 inserita la ventola con il motore e la resistenza di riscaldamento, l'aria \u00e8 spinta in un tubo flessibile ed estensibile fino a circa 1,2 metri. L'asciugacapelli si attiva quando si estrae il tubo dal suo alloggio. Per il modello senza tubo manuale basta premere il pulsante posto sulla base, trascorso il tempo impostato sul temporizzatore si spegne automaticamente. Per quello automatico invece bisogna avvicinare la testa al sensore di prossimit\u00e0 e parte automaticamente; si spegne appena la testa viene allontanata.\nAsciugacapelli a gettone.\nUna variante dell'asciugacapelli a parete \u00e8 quello a gettone, anch'esso dotato di tubo o semplicemente solo di una bocchetta per l'uscita dell'aria calda. La differenza in questa versione sta nel fatto che anzich\u00e9 accenderlo estraendo il tubo o azionando pulsanti sulla base (che in questo modello sono assenti), questo si attiva inserendo una moneta. Il funzionamento \u00e8 questo: appena viene inserito il gettone o la moneta prestabilita l'apparecchio si attiva, si spegne poi automaticamente allo scadere del tempo preimpostato nel timer interno che ne regola la durata di accensione. L'asciugacapelli a gettone \u00e8 normalmente impiegato nelle piscine, in quanto i nuotatori devono rispettare i tempi di asciugatura stabiliti dal regolamento di queste strutture.\nData la notevole sicurezza di funzionamento dell'asciugacapelli con tubo per l'utilizzatore, questo \u00e8 normalmente impiegato negli alberghi, nelle navi da crociera e nelle piscine. La maggior parte di questi asciugacapelli ha una bassa potenza di riscaldamento, per tale motivo emanano meno aria calda e l'asciugatura richiede quindi pi\u00f9 tempo rispetto ai normali asciugacapelli."}
{"id": "908401", "revid": "124808", "url": "https://it.wikipedia.org/wiki?curid=908401", "title": "Episodi di Stargate Atlantis", "text": ""}
{"id": "908409", "revid": "1573940", "url": "https://it.wikipedia.org/wiki?curid=908409", "title": "Eupelminae", "text": "Eupelminae , \u00e8 una sottofamiglia di insetti (Hymenoptera Chalcidoidea, fam. Eupelmidae) comprendente specie parassitoidi.\nDescrizione.\nGli \"Eupelminae\" si distinguono dagli altri Eupelmidi per la presenza di una regione membranosa, visibile ventralmente, fra il mesoepisterno e le coxe del secondo paio di zampe. I tarsi del secondo paio di zampe delle femmine sono rivestiti ai margini da spine o setole. Il mesoscuto \u00e8 allungato e mostra nelle femmine delle sculture concave a forma di V, mentre nei maschi ha i notauli completi.\n\u00c8 frequente il brachiterismo o il microtterismo.\nSistematica.\nLa sottofamiglia comprende i seguenti generi :"}
{"id": "908412", "revid": "767487", "url": "https://it.wikipedia.org/wiki?curid=908412", "title": "Ray Thomas", "text": "\u00c8 stato uno dei fondatori del gruppo rock-progressive inglese The Moody Blues, flautista, armonicista e cantante, dotato di una potente voce baritonale, che diventer\u00e0 una delle caratteristiche del complesso.\nBiografia.\nDopo un inizio in stile Beat-R&amp;B, dal 1967 i Moody Blues direzionano la loro musica verso la psichedelia, e Thomas avr\u00e0 un ruolo fondamentale in questa trasformazione col suono del suo flauto traverso. Scrisse tra il 1967 e il 1972 alcuni classici della band, come \"\"Dear Diary\", \"Legend of a Mind\", \"And the Tide Rushes In\" e \"For My Lady\", tra gli altri, prediligendo spesso uno stile vicino al folk.\nDopo la separazione della band del 1974, pubblic\u00f2 il suo primo album \"From Mighty Oaks\" nel 1975, riscuotendo un buon successo. Fu seguito a breve da \"Hopes, Wishes and Dreams\" (1976), che non ne ripet\u00e9 i fasti. Ricchi di arrangiamenti orchestrali, i brani degli album furono scritti a 4 mani col cantautore Nicky James.\nNel 1977 partecip\u00f2 alla reunion dei Moody Blues, che dal 1978 al 2000, pubblicarono 7 album in studio e 2 dal vivo. Nei primi 3 fu molto attivo contribuendo nel 1981 con la mini-suite \"Pained Smile / Reflective Smile / Veteran Cosmic Rocker\", il suo classico degli anni '80, che divenne appuntamento fisso nei concerti per tutto il decennio.\nDal 1986 al 1990 non scriver\u00e0 nuovo materiale per il gruppo, per la prima volta dal 1967. Dal quel momento Thomas si defiler\u00e0, sia in studio di registrazione, che durante i tour, dove il suo spazio si ridurr\u00e0 man mano, fino ad arrivare ad un solo brano in scaletta. Nel 1991 contribuisce come autore e cantante con la ballata celtica \"Celtic Sonant\". Il suo ultimo contributo \u00e8 \"My Little Lovely\", per il penultimo album del quartetto, datato 1999.\nHa lasciato la band nel 2002 per ritirarsi a vita privata. Nel 2010, in occasione della ristampa dei suoi 2 album solisti, registra e pubblica l'inedito \"Trouble with Memories\"\".\nIl 4 gennaio 2018 \u00e8 morto all'et\u00e0 di 76 anni, a seguito di complicazioni per un tumore alla prostata."}
{"id": "908414", "revid": "1433186", "url": "https://it.wikipedia.org/wiki?curid=908414", "title": "Manat\u00ed (Porto Rico)", "text": "Manat\u00ed \u00e8 una citt\u00e0 di Porto Rico, situata sulla costa settentrionale dell'isola. L'area comunale confina a ovest con Vega Baja, a sud con Morovis e Ciales e a ovest con Florida e Barceloneta. \u00c8 bagnata a nord dalle acque dell'oceano Atlantico. Il comune, che fu fondato nel 1738, oggi conta una popolazione di oltre 45.000 abitanti ed \u00e8 suddiviso in 9 circoscrizioni (\"barrios\")."}
{"id": "908415", "revid": "124915318", "url": "https://it.wikipedia.org/wiki?curid=908415", "title": "France 4", "text": "France 4 \u00e8 un'emittente pubblica francese dedicata allo spettacolo, nata il 24 giugno 1996 col nome Festival e rinominata nel 2005, anno in cui inizia a trasmettere in DTT.\nI suoi programmi sono principalmente fiction, serie tv, concerti dal vivo e musica, ma non mancano alcuni eventi sportivi.\nIl canale \u00e8 ricevibile in Italia via satellite, su Hotbird, Atlantic Bird ed Astra, solo in digitale e solo per le piattaforme Bis, Fransat e Canalsat, e via DTT nelle zone di confine.\nStoria.\nIl canale televisivo Festival parte il 24 giugno 1996.\nA partire dal 2001, con la sperimentazione del digitale terrestre, France T\u00e9l\u00e9visions, in difficolt\u00e0 a causa dalla privatizzazione di TF1 e la nascita di M6 nei decenni precedenti, decide di ampliare la propria offerta con la creazione di nuovi canali televisivi da trasmettere con la nuova tecnologia: France 1, canale all-news, France 4, dedicato totalmente alle regioni, e France 6, dedicato alla trasmissione dei migliori programmi delle reti principali France 2 e France 3. Alla fine si decide di creare una rete televisiva semi-generalista col nome France 4. A partire dal 31 maggio 2014, la programmazione di France 4 \u00e8 dedicata prevalentemente ai bambini e ai giovani."}
{"id": "908417", "revid": "599013", "url": "https://it.wikipedia.org/wiki?curid=908417", "title": "Smush Parker", "text": "Il nomignolo di \"Smush\" era originariamente il soprannome di suo padre.\nCarriera.\nPartito nel 1999 dal \"College of Southern Idaho\", nel 2000 pass\u00f2 alla Fordham University. Nel 2002 venne preso dai Cleveland Cavaliers, con i quali realizz\u00f2 una media di 6,2 punti a partita.\nIn seguito si trasfer\u00ec all'Aris Salonicco dove vinse la coppa nazionale. Dopo aver giocato nella stagione 2004-05 ai Detroit Pistons e in seguito ai Phoenix Suns con risultati mediocri, Parker si trasfer\u00ec ai Los Angeles Lakers dove con Phil Jackson allenatore gioc\u00f2 come playmaker e divenne uno dei giocatori pi\u00f9 migliorati di quella stagione. Durante le sue due stagioni con i Lakers viaggiava ad una media di circa 12 punti, 2 assist e 2 rimbalzi a partita. Nel luglio del 2007, Smush ha firmato per i Miami Heat, dove \u00e8 rimasto in ombra nelle prime partite della stagione.\nA novembre Smush Parker \u00e8 stato temporaneamente escluso dalla squadra per motivi disciplinari. Ha quindi dimostrato ancora una volta la sua immaturit\u00e0 e la sua incapacit\u00e0 a far parte di un gruppo vincente.\nA marzo 2008, Smush Parker viene svincolato dai Miami Heat. Pochi giorni dopo il suo licenziamento, firma un contratto per i Los Angeles Clippers.\nDopo una parentesi in D-League e due stagioni in Cina e Russia, Smush ha giocato in Grecia prima di approdare in Iran e Venezuela."}
{"id": "908418", "revid": "150019", "url": "https://it.wikipedia.org/wiki?curid=908418", "title": "John Lodge", "text": "\u00c8 il bassista e cantante del gruppo rock inglese Moody Blues. Entra nella band nell'autunno 1966, sostituendo il bassista Rod Clarke.\nBiografia.\nMette in mostra immediatamente le sue doti di cantante e compositore, dando col suo falsetto, il marchio di fabbrica all'impasto vocale del gruppo. \u00c8 autore di brani classici del quintetto come \"Candle of Life\", \"Ministrel Song\", \"One More time to Live\" e \"Talking Out of Turn\", nonch\u00e9 di grandi hits del gruppo, quali \"Isn't Life Strange?\", \"Gemini Dream\" (con Justin Hayward), \"I'm Just a Singer\", \"Steppin in a Slide Zone\" e \"Ride My See-saw\", tutti nelle classifiche inglesi, europee ed americane.\nDopo lo scioglimento momentaneo dei Moody Blues del 1974, pubblica con Justin Hayward l'album \"Blue Jays\" nel 1975, entrando nella top 20 inglese e statunitense. \u00c8 del 1977 il suo album solista \"Natural Avenue\", anch'esso nei top 50, dove per\u00f2 vira su un pop pi\u00f9 accessibile, prediligendo arrangiamenti orchestrali. Partecipa alla reunion dei Moody Blues dell'anno successivo, e da quel momento, fino ad oggi diventera' leader trainante della band insieme a Justin Hayward, e con quest'ultimo, anche autore del 90% del canzoniere del gruppo nei successivi 7 album in studio.\nPubblica nel 1980 il singolo \"Street Caf\u00e8\", ma per un secondo album, peraltro pi\u00f9 volte annunciato nel corso di interviste durante gli anni '80, si deve attendere il 2015, anno in cui pubblica \"10,000 Light Years Ago\".\nPartecipa a numerosi tornei di golf ed \u00e8 tuttora impegnato in tourn\u00e9e con la band dei Moody Blues."}
{"id": "908421", "revid": "124348730", "url": "https://it.wikipedia.org/wiki?curid=908421", "title": "San Vittorino (zona di Roma)", "text": "San Vittorino (detta anche San Vittorino Romano) \u00e8 l'undicesima zona di Roma nell'Agro Romano, indicata con Z. XI.\nIl toponimo indica anche una frazione di Roma Capitale e la zona urbanistica 8H del Municipio Roma VI.\nGeografia fisica.\nTerritorio.\n\u00c8 la zona pi\u00f9 orientale del comune di Roma.\nLa borgata di San Vittorino, che prende il nome dal santo omonimo vescovo e martire, sorge su un costone tufaceo delimitato da due valli adiacenti sorte dalla perenne erosione di due piccoli torrenti; \u00e8 un'area di olivi e boschi selvatici, situata a circa 30\u00a0km dal centro della capitale, a 150 metri s.l.m.\nLa zona confina:\nLa zona urbanistica ha i medesimi confini della zona toponomastica, con la particolarit\u00e0 che si estende anche sulla zona toponomastica di Lunghezza.\nStoria.\nPosseduto dall'abbazia di San Paolo fuori le mura sin dal secolo XI, pass\u00f2 con Corcolle e Passerano nel 1430 quando Martino V ne autorizz\u00f2 la cessione ai Colonna passando poi ad altre famiglie, tra le quali i Barberini e i Colonna Barberini di Sciarra che la tennero per tutto il secolo XIX insieme alle tenute limitrofe di Corcolle e San Giovanni in Camporazio.\nNel Medioevo risultava l\u2019edificazione di una chiesa dedicata al Santo Vittorino sull\u2019antico \"Fundum Balbinianum\", posto non molto distante da Ponte Lucano. Tra le pi\u00f9 antiche testimonianze medievali vi \u00e8 la notizia che dapprima fu la Chiesa di Tivoli a possedere alcuni beni presenti nell\u2019area, poi che nel fondo era stato costruito un casale appartenente al Monastero dei SS. Alessio e Bonifacio sull\u2019Aventino e, infine, pochi anni dopo, tra la fine del X secolo e la prima met\u00e0 dell\u2019XI che, a seguito di nuove circostanze politiche ed economiche, il casale di San Vittorino era stato trasformato in castello e consegnato dall\u2019imperatore Enrico II (978-1024) al monastero di S. Paolo Fuori Le Mura di Roma. Il castello condivideva con altri tre fortilizi (i Castelli dell'Osa, di Corcolle e di Passerano) la tipologia del luogo di edificazione, avvenuta su un banco di tufo isolato e con una fondazione avvenuta successivamente alla costruzione di una chiesa. Attorno alla chiesa e al castello si stabil\u00ec una comunit\u00e0 molto bene organizzata per la gestione dei territori circostanti sul sistema feudale della \"curtes\" con edifici rustici, ricoveri per animali, abitazioni per i coloni e mulini, che tra San Vittorino e Corcolle erano in gran numero. Il fondo era segnato da linee di confine che andavano dal fiume che scorreva sotto Ponte Lucano fino al bosco di S. Giovanni e al vallone con Ponte Lupo nella Tenuta di San Giovanni in Camporazio; poi dall\u2019Osteria delle Capannelle al torrente dell\u2019Acqua Puzza. Nei catasti delle tenute dell\u2019agro romano, dopo diversi passaggi di propriet\u00e0, la Tenuta di S. Vittorino fu tracciata di pertinenza del Principe Barberini e confinante colle tenute di S. Giovanni in Camporazio, Corcolle, San Gregorio da S\u00e0ssola, Tivoli e Gallicano e descritta come ricca di vigne, aree boschive e colture.\nNel 2011 la zona di Giardini di Corcolle-Corcolle-San Vittorino venne individuata, insieme al sito di Quadro Alto nel comune di Riano, come possibile nuovo sito della discarica di Roma, in sostituzione dello storico sito di Malagrotta, successivamente alla sua definitiva chiusura, inizialmente decretata per il 31 dicembre 2011, poi avvenuta ufficialmente il 1\u00ba ottobre 2013. Un movimento di associazioni e semplici cittadini, port\u00f2 ad un acceso dibattito sulla tutela integrale del luogo, ricco di memorie storico-archeologiche, paesaggistiche e naturalistiche, con riflessi nazionali e internazionali. Questo determin\u00f2 l'intervento della Sovrintendenza. Le associazioni continuano il percorso per l'istituzione di un parco nazionale che tuteli queste valli uniche confinanti con Villa Adriana, definitivamente.\nMonumenti e luoghi d'interesse.\nArchitetture religiose.\nLe chiese cattoliche di San Vittorino dipendono dalla diocesi di Tivoli.\nSiti archeologici.\nNel territorio si trovano anche numerose testimonianze di insediamenti umani dell'Et\u00e0 del rame.\nGeografia antropica e popolazione.\nIl borgo di San Vittorino presenta tutte le caratteristiche sociologiche, culturali e storiche di un antico borgo o di un paese della campagna romana. L'ingresso della piazza storica \u00e8 costituito da un suggestivo arco di tufo.\nImportante centro religioso della zona \u00e8 il Santuario di Nostra Signora di F\u00e1tima, costruito negli anni settanta ed inaugurato il 13 maggio 1979.\nNel borgo propriamente detto, la popolazione residente \u00e8 pari a 479 abitanti, mentre gli stranieri sono pari a 38, in gran parte provenienti da paesi europei.\nUrbanistica.\nOltre al borgo di San Vittorino, nel territorio della zona si estendono le frazioni di Roma Capitale di Corcolle, Giardini di Corcolle, Osa e Valle Castiglione."}
{"id": "908426", "revid": "767487", "url": "https://it.wikipedia.org/wiki?curid=908426", "title": "Michael Pinder", "text": "\u00c8 uno dei fondatori del gruppo rock inglese The Moody Blues. Pubblicato il primo album nel 1965 (trainato dall'hit mondiale \"Go now\"), a seguito dell'eclissi dello stile Beat - R&amp;B, Pinder decide di acquistare un Mellotron (strumento a tastiera in grado di riprodurre il suono di un'intera orchestra), e d\u00e0 il via ad una trasformazione dei Moody Blues in chiave psichedelica. Rilanciato il nome del gruppo, a cavallo tra il 1967 ed il 1972 i Moody Blues inanellano una serie di album fortunatissimi, e Pinder contribuisce come autore con le composizioni \"Have You Heard - The Voyage\", \"Melancholy Man\", \"My Song\" e \"Lost in a Lost World\", tra tutte. Si rivel\u00f2 l'anima pi\u00f9 sperimentale del gruppo, definendone il marchio di fabbrica con il suono del Mellotron. Dopo il breve scioglimento del gruppo nel 1974, Pinder pubblica nel '76 l'album \"The Promise\", riscuotendo un tiepido successo commerciale. Si riunisce momentaneamente ai Moody Blues per l'album \"Octave\" del 1978, abbandonandoli per\u00f2 alla vigilia del tour promozionale, rimpiazzato da Patrick Moraz (gi\u00e0 tastierista del gruppo inglese degli Yes). Da quel momento Pinder scompare dallo show business per dedicarsi alla famiglia, riemergendo a sorpresa nel 1994 con la pubblicazione di \"Among the Stars\", album improntato su un pop commerciale. Nei due anni successivi pubblica due cd di fiabe per bambini (dove \u00e8 voce narrante e arrangiatore) per la One Step Records, etichetta di sua propriet\u00e0. Dopodich\u00e9 si ritira nuovamente a vita privata, a parte qualche esibizione dimostrativa col Mellotron e qualche intervista radiofonica e televisiva. Risiede in America dal 1975."}
{"id": "908430", "revid": "741864", "url": "https://it.wikipedia.org/wiki?curid=908430", "title": "Graeme Edge", "text": "Fu uno dei fondatori del gruppo rock inglese The Moody Blues. Pubblic\u00f2 due album solisti con il gruppo Graeme Edge Band."}
{"id": "908431", "revid": "95049", "url": "https://it.wikipedia.org/wiki?curid=908431", "title": "Torre Spaccata", "text": "Torre Spaccata \u00e8 la dodicesima zona di Roma nell'Agro romano, indicata con Z. XII.\nIl toponimo Torrespaccata indica invece la zona urbanistica 8A che si estende su un territorio completamente diverso, lungo l'asse di viale dei Romanisti, nel quartiere Don Bosco.\nGeografia fisica.\nTerritorio.\nSi trova nell'area est del comune, a ridosso ed internamente al Grande Raccordo Anulare, fra la via Prenestina a nord e la via Casilina a sud.\nLa zona confina:\nMonumenti e luoghi d'interesse.\nSiti archeologici.\nLa torre.\nLa torre omonima (Tor Spaccata o Torre Spaccata), si trova nella zona di Torre Maura, su via Giovanni Battista Peltechian, a Cinecitt\u00e0 Est. La struttura medioevale, impostata su un sepolcro romano risale ai secoli IX e X, fu costruita con tufelli alternati a laterizi. Ha una base quadrangolare di 8 m di lato e un'altezza massima, delle rovine che rimangono, di 6 m. Dal secolo XII al XIV furono eseguiti dei rifacimenti delle pareti con blocchetti di tufo e delle murature di contenimento. Era adibita al controllo della antica via Labicana, odierna via Casilina, e della via Tuscolana.\nLe rovine ancora ben conservano i resti di un sepolcro romano in laterizio, precisamente di un colombario di et\u00e0 antonina (II sec. d.C.). Nel 1369 la torre faceva parte della tenuta del Casale Palazzetto e fu venduta dal canonico lateranense Lorenzo Angeleri al monastero di Sant'Eufemia. Il casale, denominato \"Palaczectum S. Heufemie\", alla fine del medioevo pass\u00f2 alla famiglia degli Astalli e, successivamente, alla famiglia dei Della Valle.\nGeografia antropica.\nUrbanistica.\nNel territorio di Torre Spaccata, si estendono l'intera zona urbanistica 7F Casetta Mistica, la parte sud della zona 7H Omo e la parte nord della zona 8B Torre Maura.\nInfrastrutture e trasporti.\nStrade.\nIl 21 settembre 2015 \u00e8 stata inaugurata la nuova tratta stradale Prenestina bis, che collega questa zona dalla via Prenestina all'altezza di via Longoni, col quartiere Alessandrino, sempre sulla via Prenestina, nel tratto fra via Candiani e via Trani. Il 5 dicembre successivo, \u00e8 stato aperto un secondo tratto della strada che la collega, da via Longoni, direttamente al Grande Raccordo Anulare. Con delibera del Consiglio Comunale n. 86 del 27 maggio 2016, il viale \u00e8 stato dedicato a Enzo Ferrari."}
{"id": "908432", "revid": "125851132", "url": "https://it.wikipedia.org/wiki?curid=908432", "title": "Torre Angela", "text": "Torre Angela \u00e8 la tredicesima zona di Roma nell'Agro Romano, indicata con Z. XIII.\nIl toponimo indica anche una frazione di Roma Capitale e la zona urbanistica 8F del Municipio Roma VI.\nGeografia fisica.\nTerritorio.\nSi trova nell'area est del comune, a ridosso ed esternamente al Grande Raccordo Anulare.\nLa zona confina:\nStoria.\nLa zona prende il nome da una torre, \"Turris Aegidi Angeli\", nella tenuta di Tor Angela appartenuta, nel XIV secolo, ad Angelo Del Bufalo.\nGeografia antropica.\nUrbanistica.\nNel territorio di Torre Angela si estende l'omonima zona urbanistica 8F e rientra nel piano particolareggiato di Zona \"O\" 24.\nSuddivisioni storiche.\nDel territorio di Torre Angela fanno parte, oltre l'omonima frazione, quelle di Colle Monfortani, la parte di Colle Prenestino a sud della via Prenestina, Prato Fiorito e Tor Bella Monaca."}
{"id": "908434", "revid": "155634", "url": "https://it.wikipedia.org/wiki?curid=908434", "title": "Torre Maura", "text": "Torre Maura \u00e8 la quindicesima zona di Roma nell'Agro romano, indicata con Z. XV.\nIl toponimo indica anche la zona urbanistica 8B del Municipio Roma VI.\nGeografia fisica.\nTerritorio.\nLa zona dell'Agro Romano si trova nell'area est della citt\u00e0, a ridosso e internamente al Grande Raccordo Anulare, fra la via Casilina a nord e la via Tuscolana a sud, e confina:\nL'omonima zona urbanistica si trova invece a cavallo di via Casilina, ugualmente a ridosso del Grande Raccordo Anulare, e si estende in parte sulla zona dell'Agro Z. XII Torre Spaccata, confinando:\nLa parte a nord ricadente nel Municipio Roma VI corrisponde all'ex borgata di Torre Maura, mentre la parte a sud nel Municipio Roma VII corrisponde all'area di Cinecitt\u00e0 Est e a una piccola porzione della Romanina.\nStoria.\nIl toponimo potrebbe avere origine da un edificio absidato anticamente collocato nel \"fundus Mauricius\" della \"massa Varvariana\" ricordata nel Patrimonio Labicano, mentre \u00e8 documentata l'esistenza e persistenza del toponimo San Mauro, poi Santa Maura, e di un casale di \"Sanctus Maurus\" qui ancora esistente nel XIV secolo.\nI resti della piccola chiesa sono ancora visibili in via di Torre Spaccata, poco distante dall'incrocio con via Casilina: si riconosce la parte terminale di una basilica paleocristiana della quale sono visibili l'abside e parte del muro di fondo in cui si impostano le tre navate in cui era divisa l'aula, costruite in \"opus vittatum\". \u00c8 anche attestata la presenza di un piccolo ipogeo cimiteriale, probabilmente cristiano, distrutto intorno al 1980 a seguito di sbancamento edilizio.\n\u00c8 stata proposta l'identificazione di questi resti con il complesso delle basiliche dei santi Andrea, Nicandro ed Eleuterio costruito da papa Gelasio I in un luogo non meglio precisato della via Labicana antica, \"in villa pertusa\".\nMonumenti e luoghi d'interesse.\nArchitetture civili.\nUna ex Casa del Fascio in stile razionalista del 1936 sorgeva all'incrocio di via dell'Aquila Reale con via dell'Airone, ma \u00e8 stata demolita nel 2003-04.\nGeografia antropica.\nOdonimia.\nNell'ex borgata di Torre Maura le strade sono dedicate a uccelli (alcune al singolare, altre al plurale) e a naturalisti e studiosi di ornitologia. Nell'area di Cinecitt\u00e0 Est le strade hanno nomi di uomini insigniti di Medaglia d'oro al valor militare e al valor civile: soldati della prima guerra mondiale, aviatori, soldati, combattenti e partigiani della seconda guerra mondiale, poliziotti e carabinieri vittime di attentati. Alla Romanina le strade sono dedicate ad avvocati, giuristi e penalisti."}
{"id": "908436", "revid": "729019", "url": "https://it.wikipedia.org/wiki?curid=908436", "title": "Adria (personaggio)", "text": "Adria, anche conosciuta come Orici (pronuncia \"Orisai\"), \u00e8 un personaggio fittizio della serie televisiva di fantascienza Stargate SG-1. Da adulta \u00e8 interpretata da Morena Baccarin.\nAdria \u00e8 nata da Vala Mal Doran che le ha dato il nome nella decima stagione, ed \u00e8 stata fatta crescere rapidamente dagli Ori.\nEssenzialmente \u00e8 un Ori in forma umana; \u00e8 stata creata per aggirare le regole per le quali un Ori non pu\u00f2 utilizzare i propri poteri per scopi di conquista, in particolar modo, della Via Lattea. Possiede varie abilit\u00e0 sovraumane come i priori e guida l'esercito degli Ori."}
{"id": "908437", "revid": "1372005", "url": "https://it.wikipedia.org/wiki?curid=908437", "title": "Bovo II di Corvey", "text": "Pochissimo \u00e8 noto su Bovo (o Bovone): appartenente alla stirpe degli Ecbertini, fu abate del monastero di Corvey (anche indicata come Corvay o Corbie), dal 900 al 916. L'unica sua opera pervenuta \u00e8 un commento, dedicato a un vescovo che porta il suo stesso nome, al nono carme di Boezio \"O qui perpetua\", presente nel terzo libro della \"De consolatione philosophiae\"; Angelo Mai ritrov\u00f2 i due manoscritti contenenti il commento che fu pubblicato per la prima volta nel 1831. \nBovo viene citato dal contemporaneo cronista Vitichindo di Corvey il quale, nelle sue \"Res gestae Saxonicae\" (III, 2), gli attribuisce una poco credibile conoscenza della lingua greca che avrebbe mostrata al re franco Corrado I. \nIl commento.\nLa \"Consolatio\" boeziana era stata gi\u00e0 commentata da Remigio di Auxerre e da un anonimo che si credette di poter identificare, senza fondamento, in Scoto Eriugena, che accettavano l'ortodossia cristiana dell'opera.\nDiversamente da Remigio, Bovo, che sembra conoscere tutta l'opera di Boezio e in particolare la \"Consolazione\", nel suo scritto si limita a commentare il carme, ponendosi il problema di come sia stato possibile che Boezio, considerato allora un cristiano martire della fede e che in uno dei suoi \"Opuscoli teologici\" si era preoccupato di confutare gli \"eretici\" Nestorio ed Eutiche, abbia scritto un testo come la \"Consolazione della filosofia\" che, pi\u00f9 che essere un testo cristiano - fino a contenere alcune affermazioni contrarie alla fede cristiana (\"\u00abin multis locis eiusdem operis, quod Consolationis Philosophiae titulo praenotatur, quaedam catholicae fidei contraria repperiri\u00bb\") - espone teorie di filosofi platonici, ma nessuna cosa attinente alla dottrina ecclesiastica (\"\u00abin his libris nihil de doctrina ecclesiastica disputasse\u00bb\").\nEgli si mostra al corrente dei temi platonici che concordano con la dottrina cristiana, quali la bont\u00e0 divina come causa della creazione, ma rifiuta la teoria dell'anima del mondo e della trasmigrazione delle anime. Il problema \u00e8 di riconoscere quali siano le fonti platoniche di Bovo: essendo stato escluso dal Silvestre che abbia tenuto presente il \"Timeo\", forse per una sua propria scelta, essendo il dialogo di Platone ben noto all'epoca e sul quale il carme boeziano \u00e8 fondato, esse consisterebbero nel commento al \"Somnium Scipionis\" ciceroniano di Macrobio."}
{"id": "908439", "revid": "486946", "url": "https://it.wikipedia.org/wiki?curid=908439", "title": "Bovo di Corvay", "text": ""}
{"id": "908443", "revid": "889336", "url": "https://it.wikipedia.org/wiki?curid=908443", "title": "Gary Speed", "text": "\u00c8, dopo Ryan Giggs, il giocatore gallese che ha collezionato il maggior numero di presenze in Premier League.\nBiografia.\nIl 27 novembre 2011, all'et\u00e0 di 42 anni, si \u00e8 tolto la vita nella propria abitazione nel Chester.\nCarriera.\nGiocatore.\nLa sua carriera di calciatore ha inizio nel . Con la maglia dei biancogialli colleziona, tra il 1991/92 e il 1995/96, 199 presenze arricchite da 38 gol. Nell'estate del 1996 si trasferisce a Liverpool nell' (squadra di cui era tifoso da ragazzo), dove rimane fino al gennaio del 1998 quando a sorpresa viene ceduto al . Una cessione voluta dalla dirigenza dei Toffess ma presentata ai tifosi come un tradimento del giocatore: epilogo amaro per l'avventura a Goodison Park, che ha finito per oscurare il buon rendimento assicurato dal centrocampista, autore di 18 gol in 65 partite.\nRimane al St James' Park per sei stagioni e mezzo partecipando anche alla Champions League; con i bianconeri colleziona 286 presenze realizzando 40 gol. Nell'estate del 2004 il Newcastle decide di non servirsi pi\u00f9 delle prestazioni di Speed. Il giocatore pensa al ritiro dal calcio professionistico quando arriva la chiamata del Bolton di Sam Allardyce. Con i \"Trotters\" colleziona 119 presenze segnando 14 reti, inoltre l'8 dicembre 2007 gioca in Bolton-West Ham 4-0 la sua partita numero 500 nella Premier League, diventando il primo giocatore a riuscire nell'impresa. Nel gennaio 2008 passa in prestito allo Sheffield United squadra di Championship.\nOltre ad aver detenuto il record di presenze in Premier League (ora superato da Giggs e James), ha detenuto pure quello di presenze con la nazionale gallese (85), l'ultima delle quali \u00e8 Galles-Polonia 2-3 nelle qualificazioni al Mondiale di Germania 2006. Con la maglia della nazionale ha realizzato 7 reti.\nAllenatore.\nSi \u00e8 ritirato nel 2010, diventando l'allenatore dello Sheffield United, l'ultima squadra in cui ha militato.\nIl 14 dicembre 2010 viene nominato CT della nazionale gallese. L'8 febbraio 2011 perde 3-0 contro l'Irlanda di Giovanni Trapattoni, ma nelle ultime sette gare arrivano cinque successi che fanno passare il Galles da 117\u00ba a 45\u00ba nel ranking FIFA."}
{"id": "908444", "revid": "2074952", "url": "https://it.wikipedia.org/wiki?curid=908444", "title": "Justin Hayward", "text": "\u00c8 il chitarrista e cantante del gruppo progressive rock inglese The Moody Blues.\nBiografia.\nNel 1965, Hayward suon\u00f2, con Marty Wilde e sua moglie Joyce, nel gruppo musicale \"Wilde Three\". A 18 anni, firm\u00f2 un contratto con il produttore Lonnie Donegan; una mossa di cui Hayward successivamente si pent\u00ec, in quanto tutti i diritti delle canzoni che scrisse prima del 1974 erano di propriet\u00e0 della \"Tyler Music\" di Donegan.\nThe Moody Blues.\nHayward raggiunse i Moody Blues nel 1966, sostituendo il cantante/chitarrista Denny Laine. Il bassista John Lodge, allo stesso tempo, sostitu\u00ec Clint Warwick.\nL'integrazione di Hayward e Lodge nei Moody Blues port\u00f2 un grande successo commerciale, trasformandolo in uno dei gruppi con maggiori vendite del periodo.\nL'album del 1967 \"Days of Future Passed\", uno dei primi e pi\u00f9 influenti album di progressive rock, vide la nascita di due singoli di successo usciti dalla penna di Hayward: \"Tuesday Afternoon\" e, soprattutto, \"Nights in White Satin\". Hayward fu quindi autore di diversi brani di successo della band, tra cui \"Question\", \"Voices in the Sky\", \"Driftwood\", \"The Voice\", \"Blue World\", \"Your Wildest Dreams\" e \"I Know You're Out There Somewhere\".\nIl successo.\nNel 1974, i Moody Blues decisero di prendersi una pausa di quattro anni. Hayward, tuttavia, continu\u00f2 a collaborare con John Lodge. Insieme realizzarono un album nel 1975 dal titolo \"Blue Jays\" ed ebbero successo con la canzone \"Blue Guitar\" (che \u00e8 in effetti una canzone scritta dal solo Hayward)\nHayward trov\u00f2 il successo internazionale come solista nel 1977 con l'album \"Songwriter\" e nel 1978 quando apparve nel concept album \"Jeff Wayne's Musical Version of The War of the Worlds\", che comprese i successi cantati da Hayward \"Forever Autumn\" e \"The Eve of the War\". Jeff Wayne pi\u00f9 tardi contribu\u00ec all'album di Hayward del 1980 \"Night Flight\".\nDurante gli anni ottanta Hayward compose molti brani, sia per film che per la televisione, incluso il tema \"It Won't Be Easy\" per la serie tv del 1987 \"Star Cops\", \"Something Evil, Something Dangerous\" per il film \"Howling IV\", \"Eternal Woman\" per \"She\" e le musiche di \"The Shoe People\". Nel 1985 inoltre venne pubblicato il suo terzo lavoro solista dal titolo \"Moving Mountains\".\nHayward inizi\u00f2 a scrivere la maggior parte delle canzoni dei Moody Blues a partire dall'album \"The Other Side of Life\" del 1986, dal momento che l'apporto di Ray Thomas al gruppo cominci\u00f2 a diminuire.\nNel 1989, con il produttore e arrangiatore Mike Batt, Hayward realizz\u00f2 \"Classic Blue\", un album di canzoni di altri musicisti, eseguito con l'accompagnamento orchestrale di Batt. Nel 1996 esegu\u00ec la maggior parte dei brani per un altro album orchestrale dal titolo \"Justin Hayward and Friends Sing The Moody Blues Classic Hits\", composto da canzoni dei Moody Blues, riarrangiate con la partecipazione della \"Frankfurt Rock Orchestra\". Il suo album solista \"The View from the Hill\" venne realizzato sempre nel 1996, mentre un album dal vivo, \"Live in San Juan Capistrano\" fu successivamente pubblicato nel 1998.\nHayward fece la sua comparsa anche su un album solista di Rick Wakeman del 1999, dal titolo \"Return to the Centre of the Earth\".\nNell'aprile del 2006, Hayward prese parte al tour teatrale per il \"Jeff Wayne's Musical Version of The War of the Worlds\" e riprese il suo ruolo sul finire del 2007 in Australia, e nel Regno Unito nel dicembre 2007.\nIn un'intervista dei primi anni 2010, Hayward e John Lodge dichiararono che non avevano progetti per fermarsi artisticamente nel futuro e che fu un \"privilegio\" lavorare ancora nel campo della musica, a distanza di tanti anni dai loro esordi. Nel febbraio 2013 Hayward pubblic\u00f2 il disco solista \"Spirits of the Western Sky\" e l'anno successivo pubblic\u00f2 il disco dal vivo \"Spirits... Live\" (2014).\nStrumenti.\nHayward ha usato principalmente una chitarra Gibson ES-335 rossa. Sia nei concerti che in studio di registrazione, si \u00e8, inoltre, avvalso di altre chitarre, tra cui una Martin del 1955, una James Olssen, una acustica Black Guild, una Squier Stratocaster, una Fender Telecaster, una acustica Blonde Guild 12 corde (per \"Question\") e nel 1967 una Gibson Les Paul nera.\nPremi.\nHayward \u00e8 stato premiato nel 1974 dall'associazione americana di compositori, autori e produttori ASCAP per le numerose canzoni di successo composte. Nel 1985, i Moody Blues vinsero l'Ivor Novello Award per il loro contributo nella divulgazione della musica e nel 1988 Hayward ha ricevuto l'Ivor Novello Award, tra molti altri premi, come Compositore dell'anno (per \"I Know You're Out There Somewhere\"). Nel 2000, \u00e8 stato uno degli unici artisti britannici a ricevere il \"Golden Note\" award per l'impegno profuso nel tempo come cantautore dall'American Society of Songwriters, Composers and Publishers (ASCAP). Nel 2004, Hayward \u00e8 stato premiato con il \"Gold Badge\" dalla British Academy of Songwriters, Composers and Authors."}
{"id": "908445", "revid": "287204", "url": "https://it.wikipedia.org/wiki?curid=908445", "title": "Benedetto da Rovezzano", "text": "Ebbe il nome \"da Rovezzano\" perch\u00e9 abit\u00f2 fin da piccolo nella borgata di Rovezzano.\nBiografia.\nDi questo artista sono rimaste molte opere, fra le quali un'urna in marmo, nella Chiesa di Santa Maria in Campo, in Via del Proconsolo a Firenze, nascosta dal gradino dell'altare, contenente le ceneri di San Giulio, che Urbano VIII nel 1643 regal\u00f2 a Lorenzo Della Robbia, vescovo di Fiesole. Nel Palazzo del Podest\u00e0 a Firenze, si trova un architrave originale della porta della Badia Fiorentina, con delfini, vasi di fiori e due stemmi della famiglia Pandolfini. Nella Badia Fiorentina c'\u00e8 la cappella Pandolfini, costruita da Benedetto da Rovezzano e il \"Chiostro degli Aranci\", restaurato dall'architetto Giuseppe Castellucci nel 1921. \nNel palazzo del Podest\u00e0 ci sono anche due nicchie di marmo trasferite qui dal Palazzo Da Cepparello (XVI secolo). Queste nicchie facevano parte del monumento per San Giovanni Gualberto che Benedetto aveva cominciato e al quale aveva lavorato per dieci anni senza portarlo a termine; il resto delle formelle si trova oggi al Museo di San Salvi, danneggiate dai soldati durante l'assedio di Firenze. Inoltre qui si trova anche un camino in pietra che Benedetto esegu\u00ec per il palazzo Borgherini in Borgo Santi Apostoli.\nNella chiesa dei Santi Apostoli realizz\u00f2 un'acquasantiera e il portale in marmo della facciata della chiesa. Un'altra opera di questo artista si trova nella Basilica di Santa Maria del Carmine di Firenze: una tomba in marmo scolpita nel 1513 per Pier Soderini, ultimo Gonfaloniere della Repubblica fiorentina che mor\u00ec esiliato a Roma nel 1522, sicch\u00e9 egli non venne mai sepolto nel monumento che si era fatto costruire ancora vivente. La parte inferiore del monumento e l'urna, semidistrutti da un incendio nel 1771, vennero rifatti a stucco nel 1780, come \u00e8 segnalato in una lapide dentro la nicchia.\nNel chiostro della Chiesa di San Salvi ci sono tre bassorilievi in pietra serena, \"San Giovanni Gualberto adorato da due monaci\"; \"San Bernardo degli Uberti\" (santo ghibellino); \"San Michele Arcangelo\" e nel vicino museo si trova anche gi\u00e0 citato sarcofago di San Giovanni Gualberto."}
{"id": "908447", "revid": "916580", "url": "https://it.wikipedia.org/wiki?curid=908447", "title": "Pierre-Emmanuel Dalcin", "text": "Biografia.\nStagioni 1995-2004.\nOriginario di Lanslevillard e attivo in gare FIS dal dicembre del 1994, Dalcin esord\u00ec in Coppa Europa il 10 dicembre 1995 in Val Gardena in discesa libera (35\u00ba) e ai successivi Mondiali juniores di Hoch-Ybrig 1996 vinse la medaglia di bronzo nel supergigante. Esord\u00ec in Coppa del Mondo il 23 gennaio 1998 a Kitzb\u00fchel in discesa libera, senza completare la prova, e il 21 dicembre 1999 conquist\u00f2 a Sankt Moritz nella medesima specialit\u00e0 l'unico podio in Coppa Europa (3\u00ba).\nDebutt\u00f2 ai Campionati mondiali a Sankt Anton am Arlberg 2001, dove si piazz\u00f2 15\u00ba nella discesa libera e 9\u00ba nel supergigante, e ai Giochi olimpici invernali a , dove si classific\u00f2 11\u00ba nella discesa libera; l'anno dopo ai Mondiali di Sankt Moritz 2003 si piazz\u00f2 15\u00ba nella discesa libera e non complet\u00f2 il supergigante, mentre il 1\u00ba febbraio 2004 conquist\u00f2 a Garmisch-Partenkirchen in supergigante il primo podio in Coppa del Mondo (2\u00ba).\nStagioni 2004-2010.\nAi Mondiali di Bormio/Santa Caterina Valfurva 2005 si piazz\u00f2 31\u00ba nella discesa libera e 32\u00ba nel supergigante; l'anno dopo ai XX Giochi olimpici invernali di , sua ultima presenza olimpica, si classific\u00f2 11\u00ba nella discesa libera e non complet\u00f2 il supergigante, mentre nel 2007 ottenne l'unica vittoria in Coppa del Mondo (nonch\u00e9 ultimo podio), il 20 gennaio a Val-d'Is\u00e8re in discesa libera, e prese parte ai Mondiali di \u00c5re, dove si piazz\u00f2 19\u00ba nella discesa libera e non complet\u00f2 il supergigante.\nAi Mondiali di Val-d'Is\u00e8re 2009, sua ultima presenza iridata, fu 18\u00ba nella discesa libera e 22\u00ba nel supergigante. Il 4 dicembre 2009 fu protagonista di una caduta sulla pista Birds of Prey di Beaver Creek durante le prove della discesa libera di Coppa del Mondo prevista per il giorno successivo e ; la sua ultima gara rimase il supergigante di Coppa del Mondo disputato a Lake Louise il 29 novembre, chiuso da Dalcin al 35\u00ba posto.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nSouth American Cup.\nSouth American Cup - vittorie.\nLegenda:\nDH = discesa libera\nSG = supergigante"}
{"id": "908448", "revid": "767487", "url": "https://it.wikipedia.org/wiki?curid=908448", "title": "Scudo svizzero", "text": "Lo scudo svizzero, detto anche scudo con incavati al capo, \u00e8 caratterizzato dalla presenza due incavature affiancate presenti sul lato superiore, mentre i due bordi laterali scendono in forma di un arco a sesto acuto capovolto."}
{"id": "908449", "revid": "1048993", "url": "https://it.wikipedia.org/wiki?curid=908449", "title": "Andrea Costantini", "text": "Biografia.\nInizia la sua carriera nella produzione, lavorando alla realizzazione di lungometraggi e fiction televisive collaborando con molti registi italiani e stranieri. In seguito fonda la sua casa di produzione con cui produce e co-produce diversi film per Rai Cinema. \nSuccessivamente si dedica alla regia, realizzando ."}
{"id": "908450", "revid": "104458", "url": "https://it.wikipedia.org/wiki?curid=908450", "title": "Alois Vogl", "text": "Biografia.\nStagioni 1991-1998.\nSpecialista delle prove tecniche originario di Lohberg, Vogl debutt\u00f2 in campo internazionale in occasione dei Mondiali juniores di Geilo/Hemsedal 1991; in Coppa del Mondo ottenne il primo piazzamento di rilievo il 16 gennaio 1994 nello slalom speciale di Kitzb\u00fchel, classificandosi al 10\u00ba posto, mentre il 24 gennaio 1995 colse a Tarvisio nella medesima specialit\u00e0 il suo primo podio in Coppa Europa (3\u00ba).\nEsord\u00ec ai Campionati mondiali nella rassegna iridata della Sierra Nevada 1996, senza tuttavia completare n\u00e9 lo slalom gigante n\u00e9 lo slalom speciale; l'anno dopo ai Mondiali di Sestriere si classific\u00f2 14\u00ba nello slalom speciale e usc\u00ec nella prima manche dello slalom gigante. Convocato per i XVIII Giochi olimpici invernali di , non prese tuttavia parte alla prova di slalom speciale.\nStagioni 1999-2008.\nAi Mondiali di Vail/Beaver Creek 1999 non complet\u00f2 nuovamente n\u00e9 lo slalom gigante n\u00e9 lo slalom speciale. Dopo alcune stagioni povere di risultati, il 6 gennaio 2004 Vogl ottenne a Les Menuires in slalom speciale la sua unica vittoria, nonch\u00e9 ultimo podio, in Coppa Europa; il 22 dicembre dello stesso anno, nello slalom speciale di Flachau, conquist\u00f2 quindi il suo primo podio in Coppa del Mondo, classificandosi al 3\u00ba posto, e nella stessa stagione vinse la sua unica gara nel circuito, lo slalom speciale della M\u00e4nnlichen/Jungfrau di Wengen del 16 gennaio. Al termine di quella stagione risult\u00f2 5\u00ba nella classifica della Coppa del Mondo di slalom speciale, suo miglior piazzamento in carriera.\nAi XX Giochi olimpici invernali di , sua ultima presenza olimpica, non termin\u00f2 la prima manche della prova di slalom speciale. Nel 2007 ottenne il suo ultimo podio in Coppa del Mondo, nello slalom speciale di Kitzb\u00fchel del 27 gennaio (3\u00ba), e partecip\u00f2 ai suoi ultimi Campionati mondiali: nella rassegna iridata di \u00c5re usc\u00ec nella prima manche dello slalom speciale. La sua ultima gara di Coppa del Mondo fu lo slalom speciale disputato il 22 gennaio 2008 a Schladming, nel quale non si qualific\u00f2 per la seconda manche; si conged\u00f2 dal Circo bianco in occasione di una gara FIS a Garmisch-Partenkirchen il 27 gennaio successivo.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale\nCoppa Europa.\nCoppa Europa - vittorie.\nLegenda:\nSL = slalom speciale\nFar East Cup.\nFar East Cup - vittorie.\nLegenda:\nSL = slalom speciale"}
{"id": "908451", "revid": "1873017", "url": "https://it.wikipedia.org/wiki?curid=908451", "title": "Scudo italiano", "text": "Lo scudo italiano, detto anche scudo a testa di cavallo, \u00e8 caratterizzato dalla presenza di sette o nove sporgenze, due superiori, quattro o sei ai lati e una in punta.\n\u00c8 una forma molto usata nei monumenti, particolarmente in Italia, ma compare pi\u00f9 raramente nelle armi familiari."}
{"id": "908453", "revid": "663330", "url": "https://it.wikipedia.org/wiki?curid=908453", "title": "Morena Baccarin", "text": "Carriera.\n\u00c8 conosciuta per diversi ruoli televisivi: Inara Serra nella breve serie televisiva \"Firefly\" e nel film \"Serenity\", Adria nella decima stagione della serie di fantascienza \"Stargate SG-1\", Anna nella serie televisiva \"V\", Jessica Brody nella serie \"Homeland - Caccia alla spia\" e Leslie Thompkins nella serie \"Gotham\".\nBiografia.\nNasce a Rio de Janeiro, in Brasile, il 2 giugno 1979, figlia di Fernando Baccarin, un giornalista brasiliano di origini italiane (pi\u00f9 precisamente del Veneto), e di Vera L\u00facia Setta, un'attrice cinematografica e televisiva brasiliana. Ha origini italiane, portoghesi e libanesi. All'et\u00e0 di sette anni, la Baccarin si trasferisce con i genitori a New York, negli Stati Uniti d'America, stabilendosi nel Greenwich Village (un quartiere di Manhattan), ove il padre era stato trasferito presso il quartier generale statunitense di Globo TV in qualit\u00e0 di redattore. Ha frequentato la scuola pubblica New York City Lab School for Collaborative Studies, successivamente ha studiato presso la Fiorello H. LaGuardia High School of Music &amp; Art and Performing Arts, per poi entrare nel programma teatrale della Juilliard School.\nDebutta nel 2001 prendendo parte al film \"Fashion Crimes\", seguito dal film \"Roger Dodger\". Nel 2002 ottiene il suo primo ruolo televisivo, interpretando fino al 2003 la parte di Inara Serra nella serie televisiva fantascientifica \"Firefly\", ruolo che riprende anche nel film \"Serenity\". Dopo aver partecipato a tre episodi di \"The O.C.\", prende parte alla decima stagione della serie televisiva \"Stargate SG-1\", nel ruolo di Adria, che interpreta anche nel film \"\". Nel 2007 fa parte del cast della sfortunata serie \"Heartland\", cancellata dopo pochi episodi a causa dei bassi ascolti.\nDal 2009 al 2011 ha ricoperto il ruolo di Anna, capo dei visitatori nella serie televisiva \"V\", rifacimento dell'omonima serie degli anni ottanta. Nel 2011 \u00e8 entrata a far parte del cast di \"Homeland - Caccia alla spia\", interpretando il ruolo di Jessica, moglie del sergente Nicholas Brody. \nA partire dal 2015 prende parte alla serie televisiva \"Gotham\", recitando il ruolo della dottoressa Leslie Thompkins. Nel 2016 recita nel film \"Deadpool\", nel ruolo di Vanessa Carlysle, fidanzata del protagonista. Nel 2020 ha interpretato il ruolo di Allison Garrity nel film catastrofico Greenland.\nVita privata.\nDal 2011 al 2015 \u00e8 stata sposata con il regista e sceneggiatore Austin Chick, e i due hanno avuto un figlio nel 2013. Dal 2015 ha una relazione con l'attore Ben McKenzie, con cui si sposa il 2 giugno 2017. La coppia ha una figlia nata nel 2016 e un figlio, nato a marzo 2021.\nDoppiatrici italiane.\nNelle versioni in italiano delle opere in cui ha recitato, Morena Baccarin \u00e8 stata doppiata da:"}
{"id": "908454", "revid": "767487", "url": "https://it.wikipedia.org/wiki?curid=908454", "title": "Scudo inglese", "text": "Lo scudo inglese deriva direttamente dallo \"scudo sannitico\" al quale vengono aggiunte due piccole sporgenze triangolari alle estremit\u00e0 del lato superiore."}
{"id": "908458", "revid": "1793900", "url": "https://it.wikipedia.org/wiki?curid=908458", "title": "Kvitfjell", "text": "Kvitfjell \u00e8 una localit\u00e0 sciistica norvegese.\nL'80% delle piste di sci alpino (20\u00a0km) \u00e8 coperto di neve artificiale, e in pi\u00f9 \u00e8 dotata di snowpark e di 400\u00a0km di piste di sci di fondo, nonch\u00e9 di hotel.\nLa stazione si trova in prossimit\u00e0 di Lillehammer e di Hafjell."}
{"id": "908459", "revid": "66094380", "url": "https://it.wikipedia.org/wiki?curid=908459", "title": "Scudo spagnolo", "text": "Lo scudo spagnolo, detto anche scudo ritondato, \u00e8 uno scudo araldico costituito da un quadrato cui si unisce, in basso, un semicerchio. \u00c8 detto anche \"portoghese\" o \"fiammingo\" perch\u00e9 molto in uso in quei paesi."}
{"id": "908464", "revid": "599013", "url": "https://it.wikipedia.org/wiki?curid=908464", "title": "Tomislav Butina", "text": "Carriera.\nClub.\nHa debuttato nel 1997 con la , dopo aver giocato in prestito in squadre di rango minore. Nel maggio 2003 passa ai belgi del , dove passa una stagione in bianco prima di rimpiazzare la leggenda del club Dany Verlinden. Nel giugno 2006 si trasferisce all' per due anni, ritrovando allo stesso tempo il suo vecchio allenatore: Trond Sollied. Dopo il biennio coinciso col ritorno alla decide di ritirarsi.\nNazionale.\nButina ha fatto anche parte della Nazionale croata dal 2001 (28 presenze). Ha difeso i colori del suo Paese alla Coppa del Mondo 2002, agli Europei 2004 e alla Coppa del Mondo 2006."}
{"id": "908466", "revid": "2209768", "url": "https://it.wikipedia.org/wiki?curid=908466", "title": "Costa Magica", "text": "Costa Magica \u00e8 una nave da crociera della compagnia genovese Costa Crociere.\nStoria.\nLa nave, gemella della Costa Fortuna \u00e8 stata varata il 14 novembre del 2003 dalla Fincantieri nel cantiere navale di Sestri Ponente ed \u00e8 stata battezzata il 6 novembre del 2004 in Spagna a Barcellona.La madrina \u00e8 stata l'attrice spagnola Paz Vega.\nIl 23 giugno 2021 viene annunciato che a met\u00e0 del 2022 \"Costa Magica\" lascer\u00e0 la flotta di Costa Crociere passando alla flotta di Carnival Cruise Lines dopo alcuni interventi di rinnovo in bacino di carenaggio.\nCaratteristiche.\nIl filo conduttore dell'arredamento \u00e8 la \"magia\" dell'Italia che si manifesta con le immagini di alcuni tra i luoghi pi\u00f9 belli come la Costa Smeralda, Ostia, Positano, Portofino, Palinuro, la Sicilia, Isola Bella, Spoleto, Capri, Grado, Vicenza, Capo Colonna e Bressanone.\nDispone di cabine totali, di cui ben 464 con balcone privato e 58 suite, tutte con balcone privato. Inoltre offre 4 ristoranti, 11 bar, 4 piscine di cui una con copertura semovente e un acquascivolo a torsione, 6 vasche idromassaggio, percorso jogging esterno, centro benessere, il Teatro Urbino, un casin\u00f2, una discoteca, l'internet point, una biblioteca, un centro commerciale e lo \"Squok Club\" con la piscina per bambini.\nI Ponti di \"Costa Magica\".\nI suoi 13 ponti passeggeri sono, dedicati ai grandi pittori italiani:\nAltri progetti.\nNel 2009 viene utilizzata come set cinematografico per il film Italians"}
{"id": "908482", "revid": "599013", "url": "https://it.wikipedia.org/wiki?curid=908482", "title": "Piazza Solferino (Torino)", "text": "Piazza Solferino \u00e8 una grande piazza del centro storico della citt\u00e0 sabauda, limitata da via Pietro Micca, via Santa Teresa e via Cernaia da una parte, e da via dell'Arcivescovado dall'altra: si presenta piuttosto stretta e lunga e rappresenta il punto d'inizio di corso Re Umberto.\nPrende il nome dal comune di Solferino in provincia di Mantova, dove avvenne l'importante battaglia che il 24 giugno 1859, vide la vittoria delle truppe franco-piemontesi contro gli austriaci durante la seconda guerra d'indipendenza italiana.\nStoria.\nLa piazza, che fino all'et\u00e0 napoleonica fu conosciuta come la \"piazza del mercato del legno\", altrimenti detta \"piazza del bosco\", poi ancora \"Piazza dei combustibili\", era inizialmente di forma irregolare. Posta alla periferia della citt\u00e0 ottocentesca, ne delimitava i confini meridionali dell'antico castrum romano (ovvero l'attuale via Cernaia).\nPrima del progetto di via Pietro Micca (1853-1855), sulla piazza si affacciavano vari edifici eterogenei, con tettoie, bassi fabbricati e cinta a protezione di orti e giardini privati. Dopo la presentazione di alcuni progetti, la versione definitiva ancor visibile oggi fu quella del 1853, ad opera dell'architetto Carlo Promis. Successive furono invece le aiuole centrali, in corrispondenza di via Alfieri, allestite soltanto nel 1870.\nInizialmente il lato occidentale della piazza si allargava ancora nell'allora \"Piazza Venezia\", oggi inesistente e di cui pochi resti rimangono i giardini di Via Bertolotti: questo isolato infatti, fu popolato di edifici intorno al 1863-1868, dei quali il pi\u00f9 noto \u00e8 il \"Palazzo dei Telefoni\" di via Meucci, che oggi ospita anche l'Agenzia del Territorio.\nPalazzi e opere.\nTeatro Alfieri.\nSempre sul lato nord, \u00e8 uno dei pi\u00f9 celebri teatri della citt\u00e0. Venne costruito nel 1855-1859 dai disegni di Lorenzo ed il figlio Barnaba Panizza, ma fu distrutto da un violento incendio il 5 gennaio 1858, e ricostruito lo stesso anno. Inaugurato quindi il 22 agosto 1860, sub\u00ec altri incendi nel 1863, nel 1868, nel 1927. Distrutto nel 1942 in un bombardamento durante la seconda guerra mondiale, fu ancora ricostruito seguendo i disegni originari. Alla sua destra, all'angolo di via Cernaia, la facciata ottocentesca della casa dove abit\u00f2 il suo architetto, Barnaba Panizza.\nFontana Angelica.\nInaugurata il 28 ottobre 1930 dai vicepodest\u00e0 Pietro Gianolio ed Euclide Silvestri dopo una vicenda decennale, \u00e8 costituita da quattro imponenti gruppi di statue che si richiamano alle quattro stagioni. Fu voluta dal sindaco Riccardo Cattaneo, grazie al finanziamento per legato testamentario del ministro plenipotenziario del re Paolo Bajnotti (1842-1919), e prese il nome di sua madre Angelica Cugiani Bajnotti. Secondo le disposizioni testamentarie la fontana avrebbe dovuto essere neogotica e posta avanti al Duomo. La commissione appositamente incaricata di avviare il concorso, formata da Carlo Francesetti di Mezzenile, Leonardo Bistolfi, Giovanni Chevalley, Edoardo Rubino ed Enrico Thovez, scart\u00f2 queste indicazioni per identificare la testata della piazza Solferino come luogo urbanisticamente pi\u00f9 adatto, favorito anche dalle alberate retrostanti. Al concorso di primo grado parteciparono 51 scultori e risult\u00f2 favorito Guido Bianconi, allievo di Bistolfi. La prova di secondo grado vide emergere i bozzetti di Giovanni Riva, anche lui collaboratore di Bistolfi; quello dedicato alle \"Stagioni\", che prevedeva quattro giganteschi gruppi in bronzo, posti su un basamento di sienite della Balma ad elementi architettonici curvi, vinse il terzo grado di concorso e lo scultore ebbe assegnata l'opera il 2 agosto 1921. Dopo alcune modifiche secondarie il lavoro gli fu assegnato definitivamente il 31 ottobre dello stesso anno. Le sculture, elaborate in gesso nella palestra della scuola Silvio Pellico di via Madama Cristina e poi fuse, giunsero sui basamenti a rilento; i gruppi dell\"Autunno\" e dell\"Inverno\" sono datati nel bronzo al 1926, quelli della \"Primavera\" e dell\"Estate\" rispettivamente al 1928 ed al 1929. Con quest'opera, Riva port\u00f2 a Torino, per la prima volta, riferimenti alle novit\u00e0 della scultura parigina posteriore ad Auguste Rodin, in particolare ad Aristide Maillol e a \u00c9mile-Antoine Bourdelle. Purtroppo, il forte ritardo nella realizzazione, ne smorz\u00f2 in parte l'impatto culturale.\nStatua equestre di Ferdinando di Savoia-Genova.\nLo si pu\u00f2 ammirare al centro alla piazza, fu costruito in bronzo nel 1877 dallo scultore Alfonso Balzico, e dedicato a Ferdinando di Savoia duca di Genova, raffigurato con la spada sguainata e il cavallo ferito, in ricordo della sanguinosa battaglia di Novara (detta \"della Bicocca\") del 23 marzo 1849, in strenua difesa dall'invasione austriaca durante la prima guerra di indipendenza italiana.\nStatua di Giuseppe La Farina.\nPoco distante, la statua intera dedicata al patriota risorgimentale, l'esule messinese Giuseppe La Farina (1815-1863), che contribu\u00ec all'unificazione nazionale. Fu eretta nel 1884, ad opera dello scultore Michele Auteri-Pomar.\nPalazzo di via Alfieri 19.\nSul lato est della piazza, eretto tra via Alfieri e via Lascaris in sobrio stile liberty torinese, pare ospitasse esponenti della massoneria dell'Ottocento, come si evince anche dai simboli sul portone principale.\nPalazzo Ceriana.\nSempre sul lato est della piazza, all'angolo con via Arcivescovado, questo signorile palazzo fu opera dell'architetto Carlo Ceppi nel\n1870 e destinato ai nobili Ceriana-Mayneri, banchieri dell'industria della seta.\nPalazzo Generali Venezia.\nOltre il limite settentrionale della piazza, alla confluenza di via Botero con il portico di via Cernaia, fu costruito in stile liberty torinese nel 1907, su progetto di Pietro Fenoglio, con ricche decorazioni nella cornice superiore.\nPalazzo Fiorina.\nAnch'esso oltre il limite settentrionale della piazza, in realt\u00e0 d\u00e0 l'inizio di via Pietro Micca, concepito da Carlo Ceppi nel 1860 e finanziato dalla ricca famiglia Fiorina, \u00e8 un condominio rossiccio a tre piani, con ricche decorazioni tra il liberty torinese e il tardo-barocco, pi\u00f9 eleganti porticati con capitelli neoclassici.All'angolo con via Botero, storico fu il Bar Birreria \"Voigt\", poi Bar \"Norman\", dove fu costituita per la prima volta, nel 1906, la squadra del Torino Football Club.\nTorre Solferino.\nDetta anche \"Casa Alta\", fu eretta tra la Via Pietro Micca e Via Santa Teresa (lato nord-est della piazza), in sostituzione di un preesistente palazzo signorile costruito dal Ceppi e distrutto l'8 dicembre 1942, durante i bombardamenti della seconda guerra mondiale. La costruzione della Torre Solferino risale al 1950, su progetto di Gualtiero Casalegno (1912-1999), alta 50 metri e costituita da 15 piani fuori terra.\nOpere recenti.\nAll'inizio del 2004 fu inaugurato \"Atrium\", un doppio padiglione progettato da Giorgetto Giugiaro, in occasione dei XX Giochi olimpici invernali; a seguito di polemiche circa l'opportunit\u00e0 di provvedere all'eliminazione di almeno uno dei due padiglioni, ormai caduti in disuso, nel corso del 2010 furono totalmente smantellati entrambi e fu realizzato un parcheggio sotterraneo . \nUltimati i lavori, il Comune inaugur\u00f2 la nuova piazza il 16 giugno 2013 e, nell'occasione, fu ricollocato il monumento a La Farina, restaurato dopo essere stato rimosso nel 2003. Alla nuova pavimentazione in cubetti di porfido, fu inserita al suolo una meridiana colorata, opera di Lucio Morra. Parallelamente, un volto di bronzo di 4 metri chiamato \"Hoy es hoy\" (Oggi \u00e8 oggi), opera contemporanea del messicano Javier Marin, fu collocato all'angolo con Palazzo Ceriana; dono della famiglia Giubergia, il volto, con i tratti femminili, rappresenta l'aspetto intellettuale e quello emotivo dell'umanit\u00e0.\nArea verde.\nL'area verde al centro della piazza, ristrutturata nel 2013, \u00e8 stata intitolata il 30 marzo 2016 dal Comune di Torino ad Alfredo Frassati, direttore del quotidiano La Stampa dal 1900 al 1926, nonch\u00e9 senatore del Regno d'Italia e della Repubblica Italiana.\nPiazza Solferino n. 20.\nPrima sede del giornale La Stampa - Dimora di Piergiorgio Frassati - : \u00e8 presente una targa commemorativa.\nCuriosit\u00e0.\nPiazza Solferino \u00e8 stata l'ambientazione di molte scene del film \"La seconda volta\" (1995), del regista torinese Mimmo Calopresti."}
{"id": "908485", "revid": "1573940", "url": "https://it.wikipedia.org/wiki?curid=908485", "title": "Calosotinae", "text": "Calosotinae , \u00e8 una sottofamiglia di insetti (Hymenoptera Chalcidoidea, fam. Eupelmidae) comprendente specie parassitoidi.\nSistematica.\nLa sottofamiglia comprende i seguenti generi :"}
{"id": "908486", "revid": "198277", "url": "https://it.wikipedia.org/wiki?curid=908486", "title": "Scudo francese antico", "text": "Lo scudo francese antico, detto anche scudo triangolare o scudo gotico per indicare alcune varianti particolari, \u00e8 quello pi\u00f9 antico in quanto risale al XII secolo.\nI due bordi laterali possono essere rettilinei (nello \"scudo triangolare\"), costituiti da un arco di cerchio (nello \"scudo gotico\") o costituiti da un segmento verticale che si prolunga con un arco di cerchio (nello \"scudo francese antico\" propriamente detto)."}
{"id": "908488", "revid": "36426", "url": "https://it.wikipedia.org/wiki?curid=908488", "title": "Villa di Poggio Gherardo", "text": "La Villa di Poggio Gherardo si trova sulla collina di Coverciano, in via di Poggio Gherardo (Fiesole).\nStoria.\nAnticamente era chiamato Palagio di Coverciano e comprendeva una torre che fu dei Mancini, famiglia della Parte Guelfa. Dopo la Battaglia di Montaperti del 1260 la famiglia fugg\u00ec da Firenze la torre venne presa dai Malagotti. Nel 1331 l'acquistarono i Baroncelli, che pochi anni dopo furono coinvolti nel fallimento del banco degli Acciaiuoli. Fu cos\u00ec che Poggio Gherardo fu acquistato dagli Albizzi, ai quali seguirono i Magalotti e gli Zati, finch\u00e9 nel 1433 giunse nelle mani dei Gherardi che lo tennero per pi\u00f9 di quattro secoli, fino al 1888. Furono loro a dare il nome all'intera collina\nIn quell'anno fu acquistato da Henry James Ross e sua moglie Janet, che rimisero in evidenza la torre, recuperando la posizione dominante del complesso. Tutta la villa fu coronata da merli, in ossequio al \"gothic revival\" allora dominante e a quell'epoca i due coniugi animarono la vita culturale del luogo ospitando eminenti personalit\u00e0, come George Meredith, Edward Hutton e Mark Twain. All'inizio della seconda guerra mondiale la fiorente comunit\u00e0 anglosassone fiorentina si spopol\u00f2 e anche i Ross tornarono in Inghilterra. Il Poggio Gherardo fu allora occupato dai soldati tedeschi e poi dalle forze alleate. \nOggi \u00e8 sede dell'Istituto Antoniano Maschile dei Padri Rogazionisti.\nDescrizione.\nLa villa ha una torre con mura merlate e solidi bastioni da ogni parte che formano terrapieni. Vi si accede da un grandioso cancello ottocentesco, in ferro battuto. Sulla facciata si trova lo stemma dei Gherardi.\nAll'interno l'atrio ha conservato le antiche colonne e i soffitti."}
{"id": "908489", "revid": "729019", "url": "https://it.wikipedia.org/wiki?curid=908489", "title": "Louis Armary", "text": "Biografia.\nNativo degli Alti Pirenei, fino a 17 anni altern\u00f2 lo sci alpino al rugby per poi scegliere quest'ultimo nel 1980 e, nel ruolo di pilone (e occasionalmente tallonatore), trascorrere 20 stagioni nel .\nIn Nazionale esord\u00ec nel 1987 in occasione della I Coppa del Mondo, manifestazione alla quale partecip\u00f2 anche nel 1991 e 1995, giungendo due volte in semifinale e in una di tali occasioni alla finale.\nFu anche presente a tutte le edizioni del Cinque Nazioni dal al con la sola eccezione del , con tre vittorie finali.\nNella sua ultima stagione da giocatore fu anche tecnico, presso l'Arg\u00e8les, citt\u00e0 dove risiede.\nImpiegato dal 1986 presso l'azienda idrica Lyonnaise des Eaux, \u00e8 anche impegnato come istruttore federale giovanile."}
{"id": "908493", "revid": "767487", "url": "https://it.wikipedia.org/wiki?curid=908493", "title": "The Wash (film 2001)", "text": "The Wash \u00e8 un film del 2001, scritto, diretto ed interpretato da DJ Pooh.\nSi fa notare per dialoghi con gergo tipicamente hip hop, e per scene che alludono allo spaccio di stupefacenti. Secondo la sceneggiatura, vendita e consumo di droghe sono un'abitudine degli autolavaggi nel centro di Los Angeles.\nAl cast del film hanno preso parte anche Snoop Dogg, Dr. Dre, Xzibit ed Eminem. Quest'ultimo appare per breve tempo e ha chiesto che il suo nome non fosse registrato nei \"credits\", perch\u00e9 ha voluto che il suo debutto cinematografico ufficiale fosse \"8 Mile\" (2002).\nTrama.\nSean (Dr. Dre) e Dee Loc (Snoop Dogg) sono compagni di stanza che non hanno ancora pagato l'affitto. Fatto peggiore, Sean ha appena perso il suo lavoro per Foot Locker, e cos\u00ec Dee Loc gli suggerisce di farsi assumere dall'autolavaggio dove lavora. Sean viene subito ingaggiato come assistente, dopo che Chris (Eminem) \u00e8 stato licenziato il giorno prima. Nel frattempo il padrone di casa gli ha dato tre giorni di tempo prima dello sfratto. Anche se Dee Loc ha i soldi grazie alla sua attivit\u00e0 di spacciatore, si rifiuta di pagare perch\u00e9 Sean non ha ancora met\u00e0 della cifra necessaria per il debito. Cos\u00ec Sean fa del suo meglio per convincere Mr. Washington (George Wallace), proprietario dell'autolavaggio, in modo che possa tenerlo al lavoro quanto pi\u00f9 possibile per dargli i soldi sufficienti per quell'affitto.\nDapprima tutto va a gonfie vele, ma poi Dee Loc viene ripreso su nastro mentre ruba. A quel punto Mr. Washington dice a Sean che deve fare altre nuove decisioni, tra cui quella 'definitiva' di licenziare il suo compagno di stanza. Tuttavia Sean cerca di persuadere Dee Loc perch\u00e9 agisca pi\u00f9 onestamente, ma ci\u00f2 danneggia pesantemente la loro amicizia.\nIn seguito Mr. Washington viene rapito, con un'arma puntata addosso, da due imbranati bulli della zona. I due rapitori sono talmente ingenui da rivelare all'autolavaggio i loro indirizzi. Ma invece di chiamare la polizia, Sean e Dee Loc mettono da parte i loro litigi per soccorrere il loro boss, altrimenti Sean non sarebbe pagato n\u00e9 riceverebbe i soldi per l'affitto. Il film \u00e8 pieno di colpi di scena alcuni dei quali coinvolgono anche l ' ex dipendente Chris con un finale in cui gli amici risolvono, grazie a questo rapimento che chiede che collaborino tra di loro, tutte le loro divergenze."}
{"id": "908497", "revid": "767487", "url": "https://it.wikipedia.org/wiki?curid=908497", "title": "Derailed - Attrazione letale", "text": "Derailed - Attrazione letale (\"Derailed\") \u00e8 un film del 2005 diretto da Mikael H\u00e5fstr\u00f6m, ed interpretato da Clive Owen, Jennifer Aniston, Vincent Cassel, Melissa George ed Addison Timlin nella sua prima apparizione cinematografica.\nIl film \u00e8 tratto da un romanzo di James Siegel.\nTrama.\nCharles Schine \u00e8 un padre di famiglia felicemente sposato che lavora come grafico pubblicitario. Un giorno incontra in treno Lucinda Harris, donna bella e affascinante, sposata e madre. Fin dai primi istanti, i due rimangono attratti l'uno dell'altra, iniziando una relazione clandestina. Una sera, i due decidono di andare in un motel di passaggio per fare l'amore ma il rapporto sessuale viene interrotto da LaRoche, un rapinatore, che irrompe nella loro stanza, li minaccia, li deruba, tramortisce Charles, violenta Lucinda e se ne va. La drammatica esperienza induce Lucinda a interrompere la loro relazione. Charles vorrebbe chiamare la polizia ma Lucinda, sposata con un uomo ricchissimo, non \u00e8 d'accordo, per paura di perdere la sua agiatezza e per evitare che le loro famiglie scoprano la loro relazione. Da questo momento, la vita di Charles diventa un incubo: LaRoche lo rintraccia dai documenti e inizia a ricattarlo, chiedendogli ventimila dollari; Charles glieli consegna ma poco tempo dopo, LaRoche gli chiede un ultimo prestito di centomila dollari.\nNon sapendo come reagire, Charles si confida con Winston, un dipendente della medesima azienda, nonch\u00e9 ex detenuto, che promette di aiutarlo in cambio di diecimila dollari. LaRoche per\u00f2 uccide Winston, rinnovando le minacce e l'altissima richiesta di denaro a Charles che nasconde il cadavere di Winston in un fiume. Qualche giorno dopo, Charles riceve una chiamata da LaRoche, in cui minaccia di morte Lucinda se non porter\u00e0 subito il denaro. L'uomo \u00e8 costretto a sottrarre i soldi messi da parte per la malattia della figlia e a consegnarli a LaRoche, che lascia l'appartamento di Lucinda assieme al suo complice, Dexter.\nIl cadavere di Winston viene trovato e lo zio poliziotto indaga sul caso e chiede di incontrare Charles con il suo avvocato.\nDisperato, la mattina dell'incontro Charles decide di rintracciare Lucinda per farle sapere che sar\u00e0 costretto a raccontare tutto alla polizia. Scopre per\u00f2 che la donna gli ha sempre mentito: il suo nome non \u00e8 Lucinda, ma Jane; non ha una figlia e soprattutto \u00e8 complice ed amante di LaRoche. Perci\u00f2 Lucinda ha usato Charles per il suo denaro: l'aggressione al motel era stata una montatura pianificata per ricattarlo. A questo punto Charles decide di ribellarsi scoprendo infatti che Lucinda sta ripetendo la stessa trama con un altro uomo, Sam Griffin. Charles interviene sventando l'aggressione e ne nasce una violenta sparatoria in cui muoiono Lucinda, Sam, LaRoche e Dexter.\nCharles, unico superstite della strage, riesce a non farsi coinvolgere e a recuperare la valigia con i centomila dollari; tuttavia i suoi datori scoprono che i soldi che Charles aveva dato a Winston erano stati rubati da un fondo di spese bancario e per questo Charles viene condannato a svolgere dei servizi socialmente utili, insegnando in un carcere. Un giorno va nella lavanderia della prigione e qui trova LaRoche, sopravvissuto alla sparatoria, che lo minaccia; ne nasce una breve colluttazione dopodich\u00e9 Charles accoltella LaRoche uccidendolo. Uscendo, Charles confessa di aver ucciso LaRoche dopo essere stato aggredito e incontra lo zio di Winston che ha capito che LaRoche \u00e8 l'assassino del nipote, dopodich\u00e9 Charles se ne va tornando dalla sua famiglia."}
{"id": "908500", "revid": "1573940", "url": "https://it.wikipedia.org/wiki?curid=908500", "title": "Neanastatinae", "text": "Neanastatinae , \u00e8 una sottofamiglia di insetti (Hymenoptera Chalcidoidea, fam. Eupelmidae) comprendente specie parassitoidi.\nSistematica.\nLa sottofamiglia, definita recentemente nell'ambito di una revisione della sistematica degli Eupelmidi, comprende i seguenti generi :"}
{"id": "908506", "revid": "1869172", "url": "https://it.wikipedia.org/wiki?curid=908506", "title": "Daphne Patai", "text": "Insegna attualmente presso l'Universit\u00e0 del Massachusetts ad Amherst. Il suo dottorato di ricerca \u00e8 in letteratura brasiliana, ma i suoi primi lavori si sono focalizzati su letteratura utopica e distopica.\n\u00c8 una delle principali critiche di alcuni aspetti del femminismo contemporaneo e del settore accademico degli Women's Studies.\nDopo aver speso dieci anni insegnando negli Women's Studies, Patai \u00e8 divenuta fortemente critica di cosa ha visto come l'imposizione di una agenda politica in programmi educativi. Secondo la Patai, questa politicizzazione ha l'effetto di ridurre negativamente gli standard di insegnamento e di minare alla base la libert\u00e0 di espressione di studenti e docenti.\nAvendo realizzato, al principio della sua carriera, ricerca attraverso tecniche di intervista, ha fatto uso di questi strumenti nel suo libro \"Professing Feminism\" (1994, scritto con la filosofa della scienza Noretta Koertge). Le loro ricerche hanno incluso interviste personali con docenti femministe che sono divenute scettiche riguardo alle iniziative del movimento in campo educativo.\nDefinendo e analizzando i programmi degli Women's Studies, le autrici sentono che in alcune situazioni si verificano invece incompatibilit\u00e0 con una didattica seria e responsabile. In particolare rilevano una\nesplicita propaganda diretta a fini esclusivamente politici.\nUna versione pi\u00f9 recente del libro estende la documentazione di queste pratiche. Tipicamente contrastata da autrici femministe che dichiarano che tutta l'educazione \u00e8 politica e che non pu\u00f2 essere neutra, la Patai risponde che una tale visione \u00e8 semplicistica: c'\u00e8 una sostanziale differenza tra l'affermare che l'educazione possa avere implicazioni politiche e l'utilizzo di corsi universitari al fine di indottrinamento. Quest'ultima cosa, sostiene, non \u00e8 accettabile quando viene realizzata\nda femministe o da chiunque altro.\nLa tesi di Patai \u00e8 che la mancanza di difesa dell'integrit\u00e0 didattica all'interno delle accademie lascia esposte le universit\u00e0 all'infiltrazione di altre teorie politiche (come per esempio\nil creazionismo e il disegno intelligente nei dipartimenti di biologia).\nSolo una conoscenza rispettosa della logica, dell'evidenza, di una ricerca scrupolosa e non dettata da obiettivi politici, ritiene, pu\u00f2 portare ad un futuro migliore.\nPratiche educative contrarie a questo hanno portato in passato a conseguenze negative per i diritti delle donne (o di chiunque altro).\nSebbene considerata un'anti-femminista, la Patai insiste che criticare il femminismo e gli Women's Studies non \u00e8 un volere tornare indietro nel tempo. Dalla sua prospettiva, cerca di sottolineare quanto sia importante difendere l'educazione universitaria e non da chi intende\nforzarla verso una particolare orientazione politica."}
{"id": "908508", "revid": "133557", "url": "https://it.wikipedia.org/wiki?curid=908508", "title": "Villa La Loggia", "text": "La Villa La Loggia si trova a Firenze in via Bolognese 165. \nStoria.\nEssa fu costruita dai Pazzi nel XV secolo su un'antica casa di campagna appartenuta a Brunetto Latini, il maestro di Dante. Pare che l'architetto che se ne occup\u00f2 fosse Giuliano da Maiano, probabile autore anche del Palazzo Pazzi. I Pazzi nel 1490 vi ospitarono Renato d'Angi\u00f2, che allora era vescovo di Aix-en-Provence ed era venuto a Firenze come ambasciatore di Carlo VIII, re di Francia.\nNella primavera del 1478 si radunarono in questa villa i componenti della congiura dei Pazzi, per stabilire il modo in cui avrebbero ucciso Lorenzo de' Medici e Giuliano de' Medici. Dopo l'esito della congiura, fu confiscata a Jacopo Pazzi e fu acquistata da Geronimo d'Hauteville e dagli Ufficiali del Monte (1495), per poi passare nel 1498 a Franceschetto Cybo, che aveva comprato anche il palazzo Pazzi-Quaratesi sempre in seguito alla confisca.\nNel 1566 la villa fu acquistata da Chiappino Vitelli, poi nel 1603 Baldassarre Suarez de la Concha, addetto alla \"commenda\" medicea, la confisc\u00f2 per alcuni crediti dei Vitelli ed arriv\u00f2 al Gran Principe Ferdinando de' Medici che nel 1629 la alien\u00f2 in favore del marchese Paolo del Bufalo. Sua figlia Vittoria la port\u00f2 poi in dote ai Falconeri e, nel 1724, venne di nuovo acquista da Jacopo Panciatichi, botanico, che nel parco fece un giardino modello. Nella prima met\u00e0 del XIX secolo venne ceduta alla cantante lirica Angelica Catellani, che ne fece un ritrovo di mondanit\u00e0.\nAltri proprietari si succedettero: i Valabr\u00e8gue, i marchesi Lavaggi di Roma, gli Ottoboni. Alla fine dell'800 la villa fu acquistata dal conte David Costantini ed i suoi nipoti Andrea e Chiara la posseggono ancora oggi. Al presente La Loggia \u00e8 locata alla societ\u00e0 Giunti Editore Spa.\nDescrizione.\nLa villa \u00e8 composta da pi\u00f9 corpi di fabbrica realizzati in epoche diverse, con aggiunte neo-medievali tra Otto e Novecento che rendono difficile individuare l'impianto originario. L'edificio ha una pianta a \"U\", con un corpo principale parallelo alla strada. La loggia quattrocentesca che le d\u00e0 il nome \u00e8 situata all'interno e si sviluppa su due livelli: al pian terreno archi a tutto sesto e capitelli corinzi, con medaglini; al primo piano, con un ampio ballatoio, spicca il parapetto decorato da motivi floreali, con colonnine che sorreggono il soffitto a cassettoni.\nUn'altra loggetta a tre archi \u00e8 addossata alla villa ed \u00e8 affrescata con mappe dei continenti e, sulle volte, grottesche. Nel parco con alberi secolari \u00e8 presente una limonaia e un villino di gusto eclettico, forse originariamente una residenza di servizio. Tutta la propriet\u00e0 \u00e8 cinta da un alto muro."}
{"id": "908512", "revid": "559014", "url": "https://it.wikipedia.org/wiki?curid=908512", "title": "The Green Hornet", "text": ""}
{"id": "908513", "revid": "559014", "url": "https://it.wikipedia.org/wiki?curid=908513", "title": "Green Hornet", "text": ""}
{"id": "908515", "revid": "486946", "url": "https://it.wikipedia.org/wiki?curid=908515", "title": "Il calabrone verde", "text": ""}
{"id": "908521", "revid": "1573940", "url": "https://it.wikipedia.org/wiki?curid=908521", "title": "Gymnorhinus cyanocephalus", "text": "La ghiandaia dei pini (Gymnorhinus cyanocephalus ) \u00e8 un uccello passeriforme della famiglia dei Corvidi, nell'ambito della quale rappresenta l'unica specie ascritta al genere Gymnorhinus .\nEtimologia.\nIl nome scientifico del genere, \"Gymnorhinus\", deriva dall'unione delle parole greche \"\u03b3\u03c5\u03bc\u03bd\u03bf\u03c2\" (\"gymnos\"/\"gumnos\", \"nudo\") e \"\u1fe5\u03b9\u03bd\u03bf\u03c2\" (\"rhinos\", \"naso\"), col significato di \"dal naso nudo\", in riferimento all'assenza di vibrisse attorno alle narici: il nome della specie, \"cyanocephalus\", deriva anch'esso dall'unione di due parole greche, rispettivamente \"\u03ba\u03c5\u03b1\u03bd\u03bf\u03c2\" (\"kyanos\"/\"kuanos\", \"ciano\") e \"\u03ba\u03b5\u03c6\u03b1\u03bb\u03b7\" (\"kephal\u0113\", \"testa\"), col significato di \"dalla testa blu\", in riferimento alla livrea di questi uccelli.\nDescrizione.\nDimensioni.\nMisura 26-29 cm di lunghezza, per 99-111 g di peso: a parit\u00e0 d'et\u00e0, i maschi sono pi\u00f9 grossi e pesanti rispetto alle femmine.\nAspetto.\nSi tratta di uccelli dall'aspetto robusto ma slanciato, muniti di testa arrotondata, becco conico sottile e allungato, ali digitate, forti zampe e coda dall'estremit\u00e0 squadrata: nel complesso, questi uccelli presentano una vaga somiglianza con gli storni.\nIl piumaggio \u00e8 quasi interamente di colore azzurro-bluastro, pi\u00f9 vivido su faccia (dove si scurisce ulteriormente nell'area fra i lati del becco e l'occhio) e petto, pi\u00f9 chiaro su nuca, collo, dorso e ali (ad eccezione delle remiganti, che sono pi\u00f9 scure e tendenti al bruno-grigiastro con sfumature lavanda, stesso colore della coda), con queste ultime che presentano superficie inferiore bruna, mentre il ventre presenta sfumature biancastre.\nIl becco e le zampe sono di colore nerastro (talvolta il primo con punta pi\u00f9 chiara e tendente al grigio-perla), mentre gli occhi sono di colore bruno scuro.\nBiologia.\nSi tratta di uccelli molto socievoli, che all'infuori della stagione riproduttiva formano stormi di varie colonie che arrivano a contare fino a 500 e talvolta pi\u00f9 di mille componenti, talvolta in associazione con altre specie (picchio villoso, picchio americano minore, picchio dorato, nocciolaia di Clark e storno); gli stormi passano la maggior parte della giornata alla ricerca di cibo al suolo o direttamente sugli alberi, oppure spostandosi da un'area all'altra quando il cibo comincia a scarseggiare, non di rado venendo in contatto con altri stormi, la curiosit\u00e0 di questa specie consiste nella capacit\u00e0 di tornare a ridividersi dagli stormi enormi, nelle originarie colonie.\nIl loro verso \u00e8 descritto come un ritmico \"krawk-kraw-krawk\" ripetuto due-tre volte.\nAlimentazione.\nSebbene tendenzialmente onnivora, la ghiandaia dei pini \u00e8 specializzata nell'aprire le pigne e nutrirsi dei pinoli delle conifere: la maggior parte della loro dieta si basa sui nutrienti semi di pino del Colorado e pino ad ago singolo (che rappresentano i tre quarti della dieta durante la primavera e l'estate), ma essi possono nutrirsi anche di pini gialli (che rappresentano fino all'80% del cibo ingerito in autunno e durante i primi mesi dell'inverno), pini delle Montagne Rocciose e pini agili, nonch\u00e9 bacche di ginepro.\nLe pigne vengono mantenute con l'estremit\u00e0 rivolta verso l'alto con una zampa e martellate col robusto becco fino a dilatarne le scaglie, quel tanto che basta ad inserire il becco all'interno e prelevare il seme: alle ghiandaie dei pini basta una frazione di secondo per verificare se quello che hanno estratto \u00e8 un seme pieno (e quindi valido da rompere e mangiare) oppure vuoto, in base al peso ed alla consistenza quando viene stretto nel becco. I pinoli, ancora nei loro gusci, vengono immagazzinati nell'esofago dilatabile, che pu\u00f2 contenerne fino a una cinquantina, per poi essere portati in un posto riparato e consumati oppure immagazzinati in dispense per l'inverno.\nUna buona porzione della dieta della ghiandaia dei pini, soprattutto durante l'estate, \u00e8 inoltre composta da insetti (coleotteri, bruchi, cavallette e formiche) e ragni, mentre durante i mesi freddi essa ripiega su ghiande di quercia di Gambel, semi, granaglie e legumi e pu\u00f2 visitare le mangiatoie poste tradizionalmente nei giardini americani per reperire del cibo: questi uccelli visitano inoltre spesso i blocchi di sale posti nei pascoli per il bestiame, ingerendo i pezzetti di terreno nei dintorni.\nQuesti uccelli cercano il cibo al suolo o fra gli alberi caduti durante i mesi caldi e su alberi e cespugli (scendendo molto raramente al suolo) durante i mesi freddi: il \"surplus\" di cibo (soprattutto i pinoli) viene immagazzinato in depositi che l'animale dissemina nel territorio circostante, generalmente in buche nel suolo (nel caso di terreni ben asciutti e ricoperti da uno strato di aghi di pino caduti) fra le radici di un albero, in particolare sulla parte rivolta verso sud, dove la neve si accumula in misura minore e comincia a sciogliersi prima, oppure (se l'immagazzinamento avviene durante l'inverno) nella cavit\u00e0 del tronco di un albero caduto o nelle spaccature della corteccia. Ciascun deposito comprende da uno a sette pinoli, e ciascuna ghiandaia pu\u00f2 stipare fino a 20.000 semi per stagione: questi uccelli possiedono una memoria spaziale molto sviluppata, ricordando i posti specifici in cui hanno depositato il cibo negli ultimi due giorni e ricordando in maniera pi\u00f9 generica le aree dove hanno depositato il cibo per una decina di giorni.\nLe riserve di cibo rappresentano fino al 90% della dieta della ghiandaia dei pini durante i mesi invernali, fornendo inoltre a questi uccelli l'energia della quale essi necessitano per la preparazione alla riproduzione. Le ghiandaie dei pini dedicano molto tempo all'immagazzinamento di risorse, specie durante l'autunno, spostandosi anche di 12 km per stipare il cibo in posti al riparo da sguardi indiscreti (dei conspecifici o della ghiandaia di Steller), che potrebbero depredarli: talvolta, se si sentono osservati, questi uccelli fingono di depositare il cibo in un luogo, per poi allontanarsi e lasciarlo in un altro deposito, depistando cos\u00ec gli eventuali ladri.\nRiproduzione.\nLa ghiandaia dei pini comincia a riprodursi molto presto, a partire da febbraio (anche prima nei pressi delle aree urbane): in generale, sembra che questi uccelli (pur riproducendosi quasi esclusivamente fra gennaio e maggio) siano in grado di nidificare indifferentemente durante tutto l'arco dell'anno, dicembre escluso, se la quantit\u00e0 di cibo (soprattutto i pinoli del pino del Colorado, che stimolano la maturazione delle gonadi) \u00e8 sufficiente.\nDurante la stagione degli amori le coppie (si tratta di uccelli rigidamente monogami, le cui coppie durano per almeno un paio d'anni, anche al di fuori del periodo riproduttivo) formano gruppi separati dai giovani non ancora riproduttivi, ed in seguito dal gruppo delle coppie si separano anche le coppie la cui covata non \u00e8 andata a buon fine, le quali possono tentare di portare avanti una nuova covata nel caso di sufficiente disponibilit\u00e0 di cibo nel periodo tardo-estivo: i vari gruppi, sebbene tendano a rimanere separati soprattutto al mattino (quando avviene il corteggiamento), conservano comunque un alto grado di socializzazione fra loro.\nIl nido viene costruito a 5-6 metri d'altezza verso la punta del ramo di un pino o un ginepro: esso presenta forma a coppa e viene solitamente edificato da ambedue i \"partner\" con rametti, radichette, aghi di pino e fibre vegetali, ma nelle aree urbane le ghiandaie dei pini si servono anche di strisce di carta e materiale sintetico per la nidificazione. Le ghiandaie dei pini nidificano simultaneamente e in colonie di una quindicina di nidi, che tuttavia distano almeno una quindicina di metri gli uni dagli altri e non sono mai pi\u00f9 di uno per albero.\nAll'interno del nido, la femmina depone 3-5 uova, che cova da sola per circa 17 giorni: il maschio, nel frattempo, reperisce il cibo per s\u00e9 e per la compagna, spostandosi alla sua ricerca assieme agli altri maschi riproduttivi e ritornando dalla femmina ogi 73 minuti circa per imbeccarla.\nI \"pulli\" sono ciechi ed implumi alla schiusa: per non farli morire di freddo (la ghiandaia dei pini comincia a riprodursi quando la maggior parte del proprio areale \u00e8 ancora ricoperta di neve) la femmina non si allontana mai dal nido, e viene imbeccata dal maschio (talvolta anche da pi\u00f9 di un esemplare, fino a sette, solitamente figli di covate precedenti della coppia oppure esemplari di passaggio che non sono riusciti a riprodursi) con cibo rigurgitato, che a sua volta essa provvede a passare alla prole. Nutriti in tal modo, i piccoli cominciano a fare capolino dal nido circa due settimane dopo la schiusa, e a questo punto vengono imbeccati direttamente dai maschi, oltre che dalla madre: l'involo avviene a tre settimane di vita, ma i piccoli cominciano a nutrirsi da soli (con insetti e bacche, e solo marginalmente con pinoli) non prima di aver compiuto un mese, continuando a venire imbeccati sporadicamente fino a un mese e mezzo di vita.\nI giovani si rendono del tutto indipendenti dai genitori attorno ai due mesi di vita, formando gruppi con gli altri giovani (che, per via del fatto che le coppie degli stormi si riproducono simultaneamente, hanno tutti grossomodo la stessa et\u00e0) che in autunno si aggregano allo stormo principale o (soprattutto nel caso delle femmine) ad altri stormi di passaggio.\nSebbene la maturit\u00e0 sessuale venga raggiunta gi\u00e0 ad un anno d'et\u00e0, \u00e8 raro che i maschi riescano a trovare un \"partner\" prima del secondo anno di vita: la speranza di vita di questi uccelli in natura si aggira attorno alla decina d'anni.\nDistribuzione e habitat.\nLa ghiandaia dei pini \u00e8 diffusa negli Stati Uniti occidentali, dall'Oregon centrale alla California sud-occidentale (spingendosi a sud fino all'estremo nord-ovest della Baja California, ad est fino alle Black Hills, al Wyoming, all'Oklahoma e al Nebraska occidentali ed al Nuovo Messico). Sebbene le ghiandaie dei pini non compiano migrazioni legate all'alternarsi delle stagioni, in caso di scarsit\u00e0 di cibo (ad esempio a causa di incendi boschivi che compromettano il raccolto di pinoli) questi uccelli compiono spostamenti anche di una certa entit\u00e0, venendo avvistati fin nel Chihuahua, nel Saskatchewan, nel Texas centrale e nell'Iowa.\nL\"'habitat\" di questi uccelli \u00e8 rappresentato dai pendii di montagna semiaridi fra i 1200 e i 3500 m di quota, ricoperti dal \"chaparral\" e dalle pinete: la ghiandaia dei pini popola i boschi di pianura di pino giallo (nel sud-ovest dell'areale), le associazioni di pino del Colorado e ginepro dello Utah (nella porzione centro-settentrionale dell'areale), le associazioni di pino ad ago singolo e ginepro della California (nel nord-est dell'areale) ed anche le pinete con presenza di altre specie sia di pino (pino di Parry, pino messicano) che di ginepro (ginepro di Deppe, ginepro delle Montagne Rocciose).\nTassonomia.\nAlcuni autori riconoscerebbero una sottospecie \"rostratus\" dell'area di San Bernardino, generalmente sinonimizzata con la nominale.\nNell'ambito della famiglia dei corvidi, la ghiandaia dei pini forma un clade assieme alle ghiandaie crestate del genere \"Cyanocitta\" ed alle ghiandaie azzurre del genere \"Aphelocoma\"."}
{"id": "908524", "revid": "298055", "url": "https://it.wikipedia.org/wiki?curid=908524", "title": "Ray Barone", "text": ""}
{"id": "908527", "revid": "1498232", "url": "https://it.wikipedia.org/wiki?curid=908527", "title": "Costa Victoria", "text": "Costa Victoria \u00e8 stata una nave da crociera appartenuta alla compagnia Costa Crociere dal 1996 al 2020.\nStoria.\n\"Costa Victoria\" fu costruita nel 1996 presso il cantiere navale tedesco \"Werft und Maschinenfabrik\" di Bremerhaven. Originariamente era prevista per il 1997 anche la costruzione di una nuova unit\u00e0 di classe Victoria da affiancarle, che avrebbe dovuto chiamarsi \"Costa Olympia\"; tuttavia il cantiere fall\u00ec e non fu mai completata per Costa Crociere, per cui fu acquistata e successivamente completata da Norwegian Cruise Line, che la mise in servizio nel 1999 come \"Norwegian Sky\". Nel gennaio 2004 fu sottoposta a lavori di rinnovamento negli stessi cantieri di costruzione, venendo completamente trasformata con l\u2019aggiunta dei balconi alle totalit\u00e0 delle cabine esterne dei ponti 9 e 10, oltre a quattro suite del ponte 11 (in tutto l\u2019ammodernamento interess\u00f2 242 cabine), adeguando la nave agli standard pi\u00f9 moderni dell'epoca.\nNel giugno 2020 la compagnia annunci\u00f2 la cancellazione di tutte le crociere di \"Costa Victoria\" e la vendita della nave alla Genova Trasporti Marittimi (azienda del gruppo controllato dalla San Giorgio del Porto), giungendo all\u2019ormeggio presso la banchina PIM del porto di Piombino, il 23 giugno 2020, indi sottoposta ai lavori propedeutici alla demolizione nel rispetto della convenzione di Hong Kong per un riciclaggio sicuro ed ecologicamente adeguato delle navi. \nIl 13 gennaio 2021, dopo quasi sette mesi di permanenza nel porto di Piombino, la \"Costa Victoria\", nel frattempo rinominata \"St Victoria\", lascia la banchina d\u2019ormeggio trainata dalla nave supporto \"VOS Chablis\" alla volta del cantiere turco di Alia\u011fa, dov\u2019\u00e8 giunta infine il 28 gennaio seguente per essere demolita. \nCaratteristiche.\n\"Costa Victoria\" aveva in totale 14 ponti; di questi, dieci erano dedicati ai passeggeri e avevano nomi di grandi opere liriche:\nTra le dotazioni pi\u00f9 importanti della nave si annoveravano un salone panoramico su 4 ponti, ossia il \"Concorde Plaza\", una terrazza sul mare, una piscina interna al \"centro termale Samsara\" ed un'altra esterna nonch\u00e9 l'atrio centrale \"Planetarium\", con le sue grandi vetrate sul mare; \u00e8 stata inoltre la prima nave Costa ad avere quattro ascensori panoramici a correre per 7 ponti.\nPer la ristorazione le sale erano cinque: il ristorante \"Sinfonia\" e il ristorante \"Fantasia\", situati al ponte 5; il ristorante Buffet \"Bolero\" al ponte 11; il ristorante di lusso che serviva pasti a pagamento denominato \"Club Victoria\" al ponte 12; la pizzeria \"Pummid\u2019oro\" anch\u2019essa al ponte 12.\nLa nave disponeva di un totale di 964 cabine passeggeri, di cui 242 con balcone privato e 20 suite, delle quali solo 4 erano dotate di balcone privato.\n\"Costa Victoria\" inoltre aveva 10 bar, 4 vasche idromassaggio, un campo polisportivo, un tracciato esterno per la corsa amatoriale, il grande teatro \"Festival\" su due ponti, il \"casin\u00f2 Montecarlo\", una discoteca, un internet point, una biblioteca, una galleria di negozi e lo \"Squok Club\" (mini club).\nItinerari.\nNella primavera del 2012 fu trasferita in Asia per la clientela orientale. Nel febbraio 2018 \u00e8 salpata da Singapore facendo rientro nel Mar Mediterraneo per poi partire per l'Oceano Indiano il 30 settembre dove ha effettuato crociere nelle Mauritius, le Seychelles il Madagascar e l\u2019isola della Riunione.\nDal 3 al 16 luglio 2019 la nave \u00e8 stata utilizzata, insieme alla MSC Lirica, come alloggio per gli atleti partecipanti alla XXX Universiade che si \u00e8 svolta a Napoli. Fino a marzo 2020 \u00e8 stata impiegata in crociere nell'oceano Indiano e nel mar Mediterraneo."}
{"id": "908538", "revid": "1318658", "url": "https://it.wikipedia.org/wiki?curid=908538", "title": "Van Williams", "text": ""}
{"id": "908541", "revid": "358232", "url": "https://it.wikipedia.org/wiki?curid=908541", "title": "Diego Casalis", "text": "Biografia.\nFrequenta il centro di formazione alla danza \"Mamadanse\", diretto da Resy Brayda e Katina Genero e studia musica e canto leggero con i maestri Vincenzo La Torre e Marco Testa, specializzandosi nel registro vocale baritono chiaro. Diplomatosi nel 2003 presso il centro di formazione teatrale \"Alberto Blandi\", scuola di recitazione diretta da Massimo Scaglione, nello stesso anno esordisce come attore-cantante nel musical \"Bulli &amp; Pupe\". \nNegli anni successivi recita in varie commedie musicali (\"Robin Hood - Il musical\", \"Pistaaa!!!\", \"Alice nel paese delle meraviglie\" e \"Pinocchio, ovvero del diventare grandi\") e opere teatrali (\"Ifigenia in Aulide\", \"Trappola per topi\", \"Il divorzio\"). \nHa interpretato dal 2007 al 2015 il personaggio di Orco Manno nel programma televisivo per ragazzi \"Melevisione\", trasmesso da Rai 3 e in seguito da Rai Yoyo."}
{"id": "908554", "revid": "1498232", "url": "https://it.wikipedia.org/wiki?curid=908554", "title": "Celestyal Experience", "text": "Celestyal Experience \u00e8 stata una nave da crociera della compagnia di navigazione Celestyal Cruises.\nStoria.\nLa \"Costa Romantica,\" gemella di \"Costa Classica\", \u00e8 stata costruita nei cantieri navali di Fincantieri di Marghera nel 1993. Viene sottoposta a lavori di restauro nel 2003 e dal 29 ottobre 2011 al 1\u00ba marzo 2012 nei cantieri navali di San Giorgio del Porto di Genova. In seguito a questi importanti lavori di restaurazione viene riconsegnata all'armatore assumendo il nome di \"Costa neoRomantica\"; non viene, per\u00f2, celebrata alcuna cerimonia di battesimo per decisione di Costa Crociere in relazione al difficile momento che la stessa attraversa dopo il naufragio della Costa Concordia e l'incendio avvenuto a bordo della \"Costa Allegra\". La neoRomantica \u00e8 stata la \"nave di lancio\" per la linea neoCollection, nuova ramificazione destinata a una clientela pi\u00f9 facoltosa alla ricerca di crociere pi\u00f9 lunghe e itinerari pi\u00f9 esclusivi. \nIl 16 luglio 2020 \u00e8 stata annunciata la vendita alla compagnia greco-cipriota Celestyal Cruises. Dall'agosto 2020, opera con il nome \"Celestyal Experience\".\nLa nave, che tuttavia \u00e8 rimasta in disarmo al Pireo e non \u00e8 mai entrata in servizio, \u00e8 stata venduta a Beacon &amp; Bay Shipping Services e ribattezzata \"Antares Experience\", dopodich\u00e9 \u00e8 stata spiaggiata a fine 2021 per la demolizione a Gadani, in Pakistan.\nCaratteristiche.\nPrima della ristrutturazione, la \"Costa Romantica\" aveva 678 cabine di cui 34 \"suite\", e di queste 10 con balcone privato, 3 ristoranti, 7 bar, un teatro da 600 posti su 2 ponti, 2 piscine, 4 vasche idromassaggio, un percorso jogging esterno lungo 170 m, un centro benessere dotato di palestra, sale trattamenti, sauna e bagno turco, un casin\u00f2, una sala giochi su 2 corridoi (mondovirtuale), una discoteca, un internet point, una biblioteca, uno shopping center e uno \"Squok Club\" (un mini club).\nDispone di 14 scialuppe (7 per lato). I suoi spazi pubblici sono rifiniti in legno pregiato, marmo di Carrara e con costose opere d'arte.\nDurante il \"restyling\" sono stati apportati molti cambiamenti alla nave, tra cui l'aggiunta di 2 semiponti a prua, (i ponti a disposizione dei passeggeri salgono cos\u00ec a 10), la sostituzione del teatro con il centro benessere Samsara, balconi, 111 nuove cabine, suite Samsara, ristorante club, ristorante Samsara e la ristrutturazione totale di tutte le aree.\n\"Celestyal Experience\" aveva 12 ponti di cui 10 riservati agli ospiti che, ai tempi del servizio con Costa Crociere, avevano i nomi di citt\u00e0 europee:\nIncidenti.\n2013.\nIl 24 dicembre 2013, durante la crociera di Natale, la \"Costa NeoRomantica\" stava navigando tra Naxos e Melilla, quando un incendio in sala motori genera un blackout che fa inclinare la nave di 37 gradi. Successivamente, la mattina dopo, il 25, la capitaneria algerina e le autorit\u00e0 spagnole aiutano la nave a riposizionarsi in assetto e ad andare nel porto di Melilla ad effettuare le riparazioni necessarie per tornare in servizio.\n2015.\nIl 5 marzo 2015, \"Costa NeoRomantica\" ha incontrato mare molto mosso durante la giornata di navigazione tra Trapani e Marsiglia, causando la perdita di un'ancora, alcuni danni alla prua nel lato destro, l'allagamento e la distruzione di alcune cabine a prua nei ponti 4-5-6, sempre durante la stessa giornata per cause non ben definite la nave ha avuto un blackout che per\u00f2 non ha intaccato la propulsione della nave, la nave a causa dei danni subiti ha saltato lo scalo di Marsiglia per giungere il prima possibile a Savona ed effettuare le riparazioni necessarie.\nItinerari.\nNei primi mesi del 2010, la \"Costa Romantica\" ha effettuato crociere nel lontano Oriente. Ritorna nel Mediterraneo durante la primavera del 2011 con itinerari in Grecia, precisamente nelle isole di Santorini e Mykonos, compreso il porto di Volos e la citt\u00e0 di Atene. Ha due homeport in Italia, a Civitavecchia e Reggio Calabria. In seguito alla completa ristrutturazione la \"Costa neoRomantica\" ha effettuato crociere in Nord Europa e successivamente nell'emisfero orientale. La nave propone infatti crociere della durata di 100 giorni, giri del mondo o crociere lunghe verso l'Australia, solitamente nella stagione invernale. Dal marzo 2017 alla vendita, la nave ha effettuato crociere nell'estremo Oriente."}
{"id": "908556", "revid": "92723", "url": "https://it.wikipedia.org/wiki?curid=908556", "title": "Storia economica dell'Unione Sovietica", "text": "L'economia dell'Unione Sovietica \u00e8 stata la seconda del mondo per volume, dal 1945 al 1991. Basata su un sistema di propriet\u00e0 statale e di pianificazione amministrativa, fu la pi\u00f9 grande forma di economia pianificata della storia contemporanea. \nIl primo grande progetto di pianificazione economica fu il piano Goelro, introdotto nel 1920 e realizzato nelle linee base entro il 1931. Includeva la costruzione di una rete di 30 impianti elettrici regionali, tra cui 10 idroelettrici, e numerose aziende industriali di stato alimentate proprio da questi impianti. Il Goelro divent\u00f2 il prototipo dei successivi piani quinquennali. \nDal 1928 al 1991, tutto il corso dell'economia fu guidato da piani di sviluppo. L'URSS divenne uno dei principali fornitori di prodotti industriali, soprattutto nei settori metallurgico, chimico, bellico ed aerospaziale, ma accusava un pesante ritardo nella produzione di beni di consumo durevoli. Dopo lo scioglimento dell'URSS nel 1991 in seguito alle riforme di Michail Gorba\u010d\u00ebv, molte delle 15 ex repubbliche sovietiche hanno smantellato l'economia di Stato ed avviato una difficile transizione verso quella privata.\nIl Comunismo di guerra (1918-1921).\nNegli anni della Guerra civile, fu questa la prima politica economica dell'URSS. Consisteva nella nazionalizzazione di tutte le industrie nelle citt\u00e0 e nella requisizione dei raccolti agricoli nelle campagne. Fu un insuccesso, poich\u00e9 la produzione sia agricola (la produzione di cereali del 1921 fu del 53% inferiore di quella del 1913) sia industriale (la produzione dell'acciaio e del carbone nel 1921 era rispettivamente del 95% e del 64% inferiore a quella del 1913) precipit\u00f2 al punto che, nel 1921 si ribell\u00f2 la base navale di Kronstadt. Quell'evento indusse Lenin a mettere fine al comunismo di guerra e a sostituirlo con la NEP.\nLa NEP (1921-1928).\nDopo il comunismo di guerra, nel 1921 Lenin lanci\u00f2 la NEP, o nuova politica economica. Si introdusse nelle grandi fabbriche di propriet\u00e0 statale e in quelle piccole denazionalizzate il concetto di autosufficienza e autonomia aziendale; mentre nelle campagne le requisizioni forzate furono sostituite da una quota da consegnare allo stato, mentre il resto del raccolto poteva essere venduto sul libero mercato. Nel 1925 fu introdotto il permesso di assumere salariati. La produzione agricola ed industriale torn\u00f2 ai livelli antebellici. Nel 1921 era stata fondata la Banca statale dell'URSS.\nLa collettivizzazione e i primi tre piani quinquennali (1928-1941).\nNel 1928, Stalin mise fine alla NEP iniziando la collettivizzazione delle terre, che passarono dai kulaki (ovvero i contadini ricchi che avevano assunto dei salariati) alle cooperative agricole (Kolchoz) e alle aziende agricole statali (Sovchoz). I kolchozniky (ossia i membri dei kolchoz) erano pagati in parte della produzione del kolchoz e dei profitti fatti dal kolchoz proporzionalmente al numero di ore di lavoro; essi avevano inoltre a disposizione un appezzamento di terra ad uso privato (nell'ordine dei 4 000 m2) ed un po' di bestiame. Questi vantaggi in natura rendevano il kolchoz molto pi\u00f9 attraente ai sovietici rispetto al sovchoz nel quale i sovchozniky (i membri dei sovchoz) erano salariati. Tra il 1932 e il 1937 la produzione agricola aument\u00f2 di oltre il 50%. L'organismo che si occupava di organizzare i piani quinquennali era il Gosplan. \nIl primo piano quinquennale (avviato nel 1928 e terminato nel 1932) port\u00f2 invece ad un enorme aumento della produzione industriale (nel 1933 era di 4 volte superiore a quella del 1913). Il secondo piano quinquennale port\u00f2 anch'esso ad un forte aumento della produzione industriale (tra il 1928 e il 1937 la produzione siderurgica e metallurgica aument\u00f2 del 690%, mentre l'industria leggera del 390%). Durante il secondo piano quinquennale si diffuse il fenomeno dello stacanovismo.\nL'attivit\u00e0 produttiva pianificata si impegnava soprattutto sulla costruzione e attivazioni di enormi complessi industriali integrati, i cosiddetti kombinat, in cui erano concentrate tutte le attivit\u00e0 produttive di un settore industriale; esempi famosi di kombinat completati nei primi piani industriali furono il kombinat metallurgico di Magnitogorsk e il kombinat metallurgico di Novokuzneck, per la produzione siderurgica e metallurgica, e i giganteschi impianti metalmeccanici della Uralma\u0161 e di Novokramatorsk. Venne anche pianificato un grande incremento della produzione di macchine agricole che avrebbero dovuto fornire la base tecnologica per l'auspicata trasformazione dell'agricoltura sovietica in un moderno complesso agro-industriale organizzato scientificamente; a questo scopo furono quindi messi in funzione la fabbrica di trattori di \u010celjabinsk, la fabbrica di trattori di Stalingrado e la fabbrica di trattori di Char'kov.\nNel terzo piano quinquennale la produzione industriale aument\u00f2 di circa il 12-13% annuo, mentre la produzione d'elettricit\u00e0 passo dai 2500 milioni kWh del 1928 ai 40000 milioni del 1938. Il piano venne interrotto nel 1941 a causa dell'invasione nazista.\nLa Ricostruzione: il Quarto e il Quinto piano quinquennale (1946-1955).\nDopo la seconda guerra mondiale, l'enfasi fu posta sulla ricostruzione, e nel 1945 Stalin promise che l'URSS, entro il 1960, sarebbe diventata una delle principali potenze industriali.\nIn quel periodo gran parte delle zone industriali dell'URSS europea erano state devastate dalla guerra. Ufficialmente, 98.000 fattorie collettive erano state saccheggiate e devastate, con la perdita di 137.000 trattori, 49.000 mietitrebbie, 7 milioni di cavalli, 17 milioni di capi di bestiame, 20 milioni di maiali e 27 milioni di pecore. Era stato distrutto un quarto di tutti gli equipaggiamenti in 35.000 fabbriche e stabilimenti; oltre a 6 milioni di edifici, compresi 40.000 ospedali, in 70.000 villaggi e 4.710 citt\u00e0 (il 40% degli alloggi urbani), che lasciarono 25 milioni di senzatetto; circa il 40% delle ferrovie erano state distrutte; ufficialmente erano morti 7,5 milioni di militari, ma, forse, morirono complessivamente circa 26-27 milioni di persone (in confronto alle 250.000 vittime degli USA). Nel 1945 l'attivit\u00e0 mineraria e quella metallurgica erano al 40% dei livelli del 1940, la produzione di corrente elettrica era scesa del 52%, la ghisa del 26% e l'acciaio del 45%; la produzione di cibo era al 60% dei livelli del 1940. Dopo la Polonia, l'URSS fu la nazione pi\u00f9 colpita dalla guerra. La ricostruzione venne ostacolata dalla cronica mancanza di manodopera causata dall'enorme numero di vittime sovietiche nella guerra. Oltre a ci\u00f2, si aggiunge che il 1946 fu l'anno pi\u00f9 secco dal 1891, e il raccolto agricolo fu particolarmente povero. USA e URSS non furono in grado di accordarsi sui termini di un prestito statunitense per aiutare la ricostruzione, e questo fu un fattore che contribu\u00ec alla rapida scalata militare della Guerra Fredda. L'URSS ottenne comunque delle riparazioni di guerra dalla Germania, e fece s\u00ec che le nazioni dell'Europa Orientale effettuassero dei pagamenti per ricompensare la loro liberazione dai nazisti da parte dei sovietici. Nel 1949 venne fondato il Comecon (Consiglio per il mutuo aiuto economico), che leg\u00f2 assieme le nazioni del blocco orientale. Un terzo dei capitali del Quarto Piano venne speso in Ucraina, territorio importante per la produzione agricola e industriale, che era stata una delle zone pi\u00f9 devastate dalla guerra. Nel 1947 cess\u00f2 il razionamento del cibo, ma solo nel 1952 la produzione agricola pot\u00e9 superare appena i livelli raggiunti nel 1940. La produzione industriale nel 1952, invece, fu quasi doppia rispetto al 1940. Il Quinto piano quinquennale prevedeva per il 1955 la produzione di: 6.200.000.000 di metri di tessuti di cotone, e ne furono prodotti 5.900.000.000. Erano previsti 271.000.000 di metri di tessuti di lana e ne furono prodotti 252.000.000; 318.000.000 di paia di scarpe di cuoio e ne furono prodotte 274.000.000; 2.615.000 di macchine da cucire e ne furono costruite 1.610.000; 4.527.000 radio e tv e ne furono prodotte 4.024.000; 330.000 frigoriferi e ne furono prodotti meno della met\u00e0, 151.000; 225.000 motociclette e ne furono prodotte 244.000; 3.445.000 biciclette e ne furono prodotte 2.883.000; 373.000.000 di tonnellate di carbone e ne furono estratte 390.000.000; 71.000.000 di tonnellate di petrolio, che furono estratte; 164.000.000.000 di KWh di elettricit\u00e0 e ne furono prodotti 170.000.000.000; 44.000.000 di tonnellate di acciaio e ne furono prodotte 45.000.000. \nL'Era Chru\u0161\u010d\u0451v: il Sesto piano e il piano Settennale (1956-1965).\nNel 1953, alla morte di Stalin, si inizi\u00f2 una lotta intestina al Partito Comunista dell'Unione Sovietica fra Chru\u0161\u010d\u0451v, Molotov, Malenkov, Bulganin, Berija, Mikojan, Kaganovi\u010d; dalla quale usc\u00ec vincitore Chru\u0161\u010d\u0451v.\nGli obiettivi del sesto piano quinquennale furono un aumento della produzione metallurgica del 70%, dell'industria dei beni di consumo del 60%, del carbone del 150%, dell'elettricit\u00e0 e del petrolio del 100% ed un aumento dei salari reali del 35%. In agricoltura fu lanciata la Campagna delle terre vergini, che mirava a dissodare i terreni della RSS Kazaka, e frutt\u00f2 un aumento della superficie di terreno coltivata di 36 milioni di ettari. Tra il 1950 e il 1960 la produzione di grano aument\u00f2 del 50%, mentre nei sette anni successivi alla morte di Stalin (1953-1960) la produzione di latte e carne aument\u00f2 rispettivamente del 69% e dell'87%. Molti kolchoz si riunirono in super-kolchoz, tanto che il loro numero pass\u00f2 da 125000 a 36000. \nNel piano settennale gli stipendi minimi aumentarono del 33%, mentre la giornata lavorativa diminu\u00ec a 7 ore giornaliere (dal luned\u00ec al sabato). Si riorganizz\u00f2 anche il sistema pensionistico. Vennero introdotti in agricoltura i sovnarchozy, organismi regionali dipendenti dal Gosplan con l'incarico di coordinare i vari distretti economici. Il PIL aument\u00f2 del 56%, la produzione industriale dell'84%, l'industria dei beni di consumo del 60%; il consumo di carne tra il 1958 e il 1965 aument\u00f2 del 55%. D'altra parte si ridussero gli appezzamenti privati dei kolchozniki, e poich\u00e9 essi producevano i due quinti della verdura, essa inizi\u00f2 a scarseggiare. A causa dell'eccessivo sfruttamento poi, le non pi\u00f9 vergini terre della RSS Kazaka si inaridirono, e la produzione agricola tra il 1958 e il 1963 diminu\u00ec dell'8%.\nL'Era della Stagnazione: l'Ottavo, il Nono, il Decimo e l'Undicesimo Piano (1965-1985).\nNel 1964 Chru\u0161\u010d\u0451v fu deposto, e il potere fu spartito dalla troika Bre\u017enev-Kosygin-Podgornyj. \nNel 1965, l'economista Aleksej Kosygin (divenuto l'anno prima capo del governo) lanci\u00f2 una riforma per la gestione e la pianificazione economica caratterizzata dall'introduzione di metodi capitalistici di gestione, da una maggiore indipendenza economica delle imprese, delle associazioni e delle organizzazioni, e l'ampio uso di metodi di incentivi materiali; a causa di dirigenti economici locali e centrali prudenti e dirigenti del partito contrari alla riforma, la riforma Kosygin fu presto abbandonata dal governo. \nNell'ottavo e nono piano gli scambi commerciali furono favoriti dal miglioramento delle relazioni con gli USA; il reddito medio aument\u00f2 del 4.5% su base annua. Rispetto al piano precedente, gli investimenti per l'introduzione dei primi elaboratori aumentarono del 420%.\nNell'ottavo piano le esportazioni di cereali raddoppi\u00f2 rispetto al piano settennale. Nel nono piano, per la prima volta i risultati economici fissati dal XXIV Congresso del Partito non furono raggiunti in molti settori, come nel settore agricolo, dove la produzione di grano fu mediamente di 70 milioni di tonnellate inferiore all'obiettivo prefissato dal Gosplan. In generale, la crescita industriale fu del 43%.\nIl Decimo Piano quinquennale, approvato durante il XXV Congresso del PCUS del febbraio 1976, conferma il cambio di priorit\u00e0 economiche, gi\u00e0 iniziato nel 1972, sostituendo allo sviluppo dei consumi personali e dell'industria leggera, sostenuto da Aleksej Nikolaevi\u010d Kosygin, lo sviluppo dell'industria pesante (in particolar modo il settore energetico), della difesa, dell'agricoltura e lo sfruttamento delle \"terre vergini\" della Siberia, sostenuto da Leonid Il'i\u010d Bre\u017enev. Nelle intenzioni di Bre\u017enev questo piano doveva produrre un surplus di energia che poteva essere esportata all'estero, grazie al clima di distensione internazionale cominciato appunto nel 1972, in cambio di tecnologie che avrebbero aumentato la produttivit\u00e0 delle industrie stesse creando un circolo virtuoso. Si era prevista una crescita industriale del 36%, ma in realt\u00e0 si arriv\u00f2 solo al 24%. Nel settembre del 1977 l'estensione massima degli appezzamenti privati nei kolchoz fu portata a mezzo ettaro, che nel 1979 producevano il 60% delle patate, il 42% della frutta, il 96% della carne di coniglio, il 40% della carne di maiale e del pollame.\nDurante l'Undicesimo Piano quinquennale, l'URSS import\u00f2 qualcosa come 42 milioni di tonnellate di grano all'anno, quasi il doppio rispetto al Decimo Piano quinquennale e tre volte di pi\u00f9 che durante il Nono Piano quinquennale (1971-75). La gran parte di questo grano venne venduto dall'Occidente; nel 1985, ad esempio, il 94 percento delle importazioni di grano sovietiche provenivano dal mondo non socialista, con gli Stati Uniti che vendettero 14,1 milioni di tonnellate. Comunque, l'export totale sovietico verso ovest fu sempre quasi allo stesso livello dell'import, ad esempio, nel 1984 l'export totale verso l'Occidente fu di 21,3 miliardi di rubli, mentre l'import fu di 19,6 miliardi di rubli.\nAl livello delle imprese, i gestori erano spesso pi\u00f9 preoccupati del carrierismo istituzionale che dell'incremento di produttivit\u00e0. Questi ricevevano dei salari fissi e ricevevano incentivi solo per il soddisfacimento dei piani, sulle basi della sicurezza del lavoro, di bonus, e di benefici come cliniche speciali e dacie private. I manager ricevevano tali benefici quando gli obiettivi venivano superati, ma quando, ad esempio, venivano superati di molto, vedevano solo aumentare le cifre per l'anno successivo. Quindi, c'erano incentivi a superare gli obiettivi, ma non di molto. Le imprese spesso sottostimavano la loro capacit\u00e0, allo scopo di trattare pianificazioni o figure di controllo pi\u00f9 vantaggiose con i ministeri (obiettivi che, naturalmente, erano facili da soddisfare). La pianificazione inoltre era molto rigida; i gestori delle fabbriche non erano in grado di deviare dalla pianificazione e vedevano allocati certi fondi per certe risorse. A livello di impresa, mancavano gli incentivi per l'applicazione di tecnologie per la riduzione dei costi. I pianificatori premiavano spesso i consumatori con prezzi bassi, amministrativamente imposti, piuttosto che premiare le imprese per i loro guadagni nella produttivit\u00e0. In altre parole, l'innovazione tecnologica falliva spesso nel rendere l'industria pi\u00f9 profittevole per coloro che ne avevano un interesse. Gli anni di Chru\u0161\u010d\u00ebv e Bre\u017enev videro concessioni ai consumatori: le paghe dei lavoratori erano relativamente alte, mentre i prezzi venivano tenuti artificialmente bassi. Ancora, i livelli di reddito crebbero pi\u00f9 rapidamente dei prezzi, nonostante i lenti guadagni nella produttivit\u00e0. La Guerra Fredda fu un altro drenaggio per l'economia dei consumatori. Con un'economia molto pi\u00f9 piccola di quella statunitense, i sovietici fronteggiarono un fardello impari nella corsa agli armamenti, costringendo la nazione a dedicare una fetta molto pi\u00f9 alta delle risorse della nazione al settore della difesa.\nL'Era Gorba\u010d\u00ebv e la fine dell'URSS: il Dodicesimo piano (1986-1991).\nNel 1985 viene eletto Segretario Generale del PCUS Michail Gorba\u010d\u00ebv, che inizia una politica di riforme economiche e politiche che mirano a risollevare l'URSS dalla stagnazione degli ultimi vent'anni. Queste riforme, che miravano a decentralizzare l'economia e reintrodurre forme di propriet\u00e0 privata (ispirate alla NEP leninista degli anni '20), fallirono e portarono ad una profonda crisi economica, che a sua volta favor\u00ec la rinascita delle tensioni etniche e la ribalta al potere di Boris El'cin, che causarono lo scioglimento dell'URSS."}
{"id": "908557", "revid": "287204", "url": "https://it.wikipedia.org/wiki?curid=908557", "title": "Museo delle mummie di Ferentillo", "text": "Il Museo delle mummie \u00e8 un museo situato a Ferentillo (in provincia di Terni) che espone delle antiche mummie degli abitanti del paese.\nIl museo venne creato alla fine del XIX secolo, quando scavi effettuati nella cripta della vecchia chiesa del paese portarono alla luce numerosi corpi mummificati, alcuni dei quali con gli abiti ben conservati. Con il passare degli anni per\u00f2 l'aria umida entrante dalle finestre inizi\u00f2 a compromettere lo stato di conservazione, sia degli abiti che delle mummie stesse.\n\u00c8 proprio per evitare ulteriori danni e grazie al grande interesse suscitato dal fenomeno che nel 1992 \u00e8 stato deciso di dar vita ad una nuova musealizzazione e di utilizzare nuove teche espositive per la conservazione dei corpi.\nStoria.\nPrima di un editto napoleonico \u2014 l'editto di Saint Cloud \u2014 che trasfer\u00ec i cimiteri al di fuori delle citt\u00e0, i morti locali venivano seppelliti all'interno della chiesa di Ferentillo situata nella parte di paese chiamata Precetto. Dal XVI secolo in poi, quindi, i corpi dei defunti del paese venivano inumati all'interno della cripta romanica sulla quale era stata eretta la chiesa cinquecentesca di Santo Stefano. La chiesa sorge ai piedi del monte S. Angelo lungo la piccola strada che porta all'antica rocca pentagonale del borgo di Precetto. A seguito dell'editto di cui sopra, esteso all'Italia nel 1806, solo nel 1871 (l'ultima sepoltura nella cripta \u00e8 documentata infatti al 18 Maggio 1871) i frati cappuccini, responsabili della cripta, decisero che si doveva procedere a disseppellire i cadaveri l\u00ec sepolti, e si scopr\u00ec che i corpi riesumati si erano quasi perfettamente conservati, talvolta ancora muniti dei vestiti con i quali erano stati sepolti, spesso ancora forniti di pelle, capelli, barba, peli e denti. I corpi in buono stato di conservazione rinvenuti furono moltissimi, ma in seguito a causa del disinteresse iniziale, delle mutate condizioni climatiche e di maldestre operazioni di mantenimento della conservazione, il numero dei corpi si ridusse a 25 circa. Nel 1887 l'Accademia dei Lincei pubblic\u00f2 uno studio dettagliato sul curioso fenomeno della mummificazione dei corpi ad opera degli studiosi Carlo Maggiorani e Dott. Aliprando Moriggia, professori universitari, che, supportati dal chimico Vincenzo Latini, si dichiararono convinti che la mummificazione fosse da imputarsi al tipo di terreno ricco di silicati di ferro e di allumina, di solfato e nitrati di calcio di magnesio ed ammoniaca, alla ventilazione del locale ed alla presenza sulla pelle delle mummie di microrganismi che nutrendosi delle materie decomponibili dei cadaveri li essiccano velocemente. In seguito il terreno della cripta \u00e8 stato analizzato nel tentativo di ricavare dati certi per consolidare le ipotesi formulate sul perch\u00e9 i corpi si siano mummificati, ma la ragione certa non \u00e8 stata individuata; seguirono per\u00f2 tentativi sul processo di mummificazione con corpi di animali, che rivelarono il rapido processo di mummificazione del terreno della cripta. Sembra comunque probabile che a mummificare le salme sia un batterio che disidrata i corpi.\nLe mummie.\nAd oggi si contano 24 mummie umane (tre sono esposte presso il Museo Anatomico dell'Universit\u00e0 di Perugia) che comprendono uomini, donne e bambini come pure 10 teste conservate, pi\u00f9 di 270 teschi, una bara ancora sigillata e due volatili mummificati (uno di essi \u00e8 un'aquila) a seguito di esperimenti effettuati nel secolo scorso. Durante gli ultimi interventi di pulitura e manutenzione della cripta sono state rinvenute delle sepolture nella sala antecedente la stessa, forse destinate ai non battezzati.\nSi conosce la storia solo di alcune delle mummie esposte; le informazioni sono ricavate da racconti orali e ricerche negli archivi ecclesiastici.\nUna particolare ricostruzione riguarda le mummie di due asiatici (riconoscibili dalla caratteristica fisionomia). Le leggende narrano di un ricco uomo e della sua sposa, probabilmente cinesi, in viaggio di nozze in Italia in occasione del Giubileo del 1750; dopo essersi ammalati, morirono a Ferentillo, dove furono sepolti nella chiesa del paese. La leggenda \u00e8 supportata dalla presenza dei loro abiti, in buona condizione fino agli anni settanta.\nAltra curiosit\u00e0 riguarda il corpo custodito nell'unica bara ancora chiusa presente nella cripta. Si tratta di un avvocato del luogo ucciso da numerose pugnalate la cui mummia non viene esposta per rispetto nei riguardi dei discendenti dell'uomo ancora viventi e residenti a Ferentillo. Uno degli assalitori rimase anch'esso ucciso durante l'omicidio, e il suo corpo \u00e8 esposto in una delle teche del museo.\nPresenti anche le mummie di una giovane donna morta di parto sepolta insieme al feto nato morto, di una vecchia contadina con gli abiti ancora intatti, e di due soldati napoleonici scesi in Italia durante la campagna d'Italia del 1796-1797, entrambi mostrano segni di tortura, ed uno di essi venne impiccato. Ignota la causa dell'esecuzione.\nLa cripta.\nLa cripta della chiesa di Santo Stefano nasce a seguito della riorganizzazione urbanistica del paese voluta dai nobili Lorenzo e Franceschetto Cybo alla fine del XV secolo. Il progetto prevedeva l'edificazione di varie nuove chiese in tutto il territorio, e nello specifico di una dedicata a Santo Stefano, da costruirsi presso il Borgo di Precetto in un'area dove gi\u00e0 sorgeva una chiesa medievale del XIII secolo. La vecchia chiesa preesistente per\u00f2 non venne demolita, ma fu invece utilizzata come base per le fondamenta della nuova costruzione. Essa fu riattata a cripta sepolcrale della chiesa \"superiore\". La cripta venne quindi riempita con della terra derivante dai materiali di scarto della lavorazione della pietra utilizzata per edificare la nuova chiesa superiore, che and\u00f2 a modificare il livello della pavimentazione originaria.\nLa cripta, lunga ventiquattro metri, larga nove ed alta circa due, presenta ancora oggi elementi architettonici ed artistici risalenti alla fase della chiesa medievale del XIII secolo. Sono ancora visibili l'antico portale di ingresso, i resti dell'abside che venne demolito per fare spazio ai pilastri, e resti di affreschi del XIV e XV secolo. Il pavimento \u00e8 costituito dalla terra utilizzata per le sepolture resa compatta dalle infiltrazioni. Sul lato nord della chiesa si pu\u00f2 notare la roccia viva a cui \u00e8 appoggiata la costruzione."}
{"id": "908566", "revid": "375872", "url": "https://it.wikipedia.org/wiki?curid=908566", "title": "Legio I Noricorum", "text": "La Legio I \"Noricorum\" (\"del Norico\") era una legione romana fondata dall'imperatore Diocleziano (284-305) con lo scopo di difendere la frontiera del Danubio nella provincia del Norico. La legione \u00e8 attestata nell'area ancora all'inizio del V secolo.\nLa presenza di un monumento dedicato al dio Mitra a \"Virunum\" (vicino alla moderna Klagenfurt, Austria) testimonia l'esistenza della I \"Noricorum\" gi\u00e0 all'inizio del III secolo, dove condivideva il compito con la pi\u00f9 antica II \"Italica\". Il campo base della I \"Noricorum\" era ad \"Adiuvensis\" (moderna Ybbs an der Donau).\nLa \"Notitia dignitatum\", un documento dell'inizio del V secolo, registra la \"Noricorum\" ancora nella zona, sotto il comando del \"dux Pannoniae primae et Norici ripensis\": la legione \u00e8 divisa tra due citt\u00e0, \"Audiuvensis\" e \"Favianis\" (Mautern an der Donau, Austria), con ciascun distaccamento comandato da un prefetto. La \"Notitia\" definisce i soldati della I \"Noricorum\" \"liburnariorum\", indicando che le truppe svolgevano servizio nella flotta fluviale. Le altre legioni a svolgere un servizio nella flotta fluviale erano la II \"Italica\", di stanza nel Norico, a \"Ioviacum\", e la X \"Gemina\", ad \"Arrabona\", e la XIIII \"Gemina\" ad \"Arrabona\" e a \"Carnuntum\""}
{"id": "908575", "revid": "273655", "url": "https://it.wikipedia.org/wiki?curid=908575", "title": "Trasporti in Mozambico", "text": "Questa voce raccoglie le principali tipologie di Trasporti in Mozambico.\nTrasporti su rotaia.\nRete ferroviaria.\nIn totale: 4.787\u00a0km di linee ferroviarie, non tutte comunicanti (dati 2005).\nReti metropolitane.\nNon esistono sistemi di metropolitana in Mozambico.\nReti tranviarie.\nAttualmente anche il servizio tranviario \u00e8 assente in questa nazione.\nTrasporti su strada.\nRete stradale.\nStrade pubbliche: in totale 64.808\u00a0km (dati 2001)\nReti filoviarie.\nAttualmente in Mozambico non esistono filobus. \nAutolinee.\nNella capitale, Maputo, ed in altre zone abitate del Mozambico, operano aziende pubbliche e private che gestiscono i trasporti urbani, suburbani ed interurbani esercitati con autobus.\nIdrovie.\nIl Mozambico dispone di 3.750\u00a0km di acque fluviali o lacustri navigabili.\nTrasporti aerei.\nAeroporti.\nIn totale: 158 (dati 2006)\na) con piste di rullaggio pavimentate: 22\nb) con piste di rullaggio non pavimentate: 136"}
{"id": "908581", "revid": "2144795", "url": "https://it.wikipedia.org/wiki?curid=908581", "title": "Citt\u00e0 demaniale", "text": "Le citt\u00e0 demaniali erano quelle citt\u00e0 del Regno di Sicilia, che non erano sottoposte a feudatari e facevano parte del demanio del re, quindi, chiamate anche citt\u00e0 regie. \nTali citt\u00e0 erano quindi sottratte alla giurisdizione del locale vescovo, come anche delle terre feudali e venivano governato da una Mastra Giuratoria solitamente composta dal Pretore, dai Giurati (in numero variabile a seconda della citt\u00e0) e dal Capitano Giustiziere. A tali cariche potevano concorrere esclusivamente gli appartenenti alla nobilt\u00e0, anche se in alcune citt\u00e0 regie erano previsti i cosiddetti \"giurati popolari\", ovvero governanti scelti tra i maggiorenti del popolo. Queste cariche portavano un grande lustro in coloro che le ricoprivano ed erano quindi ambitissimi dall'aristocrazia isolana.\nNel 1130 si riun\u00ec per la prima volta a Palermo, il Parlamento siciliano, il primo al mondo dopo quello islandese, per proclamare re di Sicilia Ruggero II. Questo era costituito da tre \"rami\" e precisamente dal \"Feudale\", dall\"'Ecclesiastico\" e dal Demaniale. Il ramo feudale era costituito dai nobili rappresentanti di contee e baronie, il ramo ecclesiastico era formato da arcivescovi, vescovi, abati e archimandriti. Fu Federico II di Svevia, che, convocandolo a Capua nel 1220, vi invit\u00f2 per la prima volta i rappresentanti locali delle citt\u00e0 demaniali, assurgendo cos\u00ec ad elemento centrale di un progetto di riforma amministrativa del Regno. Con Carlo d'Angi\u00f2 furono denominate Universitas demaniali.\nCon la separazione del regno dopo le guerre del Vespro, con il regno di Trinacria agli aragonesi, e il regno di Napoli agli angioini, questa distinzione rimase.\nLe Citt\u00e0 Demaniali o Regie della Sicilia.\nIl ramo demaniale era costituito dai rappresentanti delle 42 citt\u00e0 regie della Sicilia che occupavano il seggio assegnato in base all'importanza della citt\u00e0. Queste erano nell'ordine: Palermo, Messina, Catania, Siracusa, Girgenti (Agrigento), Trapani, Patti, Cefal\u00f9, Mazara, Sciacca, Noto, Caltagirone, Troina, Termini (Imerese), Marsala, Lentini, Castrogiovanni (Enna), Naro, Licata, Nicosia, Polizzi, Taormina, Piazza (Armerina), Calascibetta, Randazzo, Mineo, San Filippo D'Argira, Vizzini, Monte San Giuliano (Erice), Salemi, Corleone, Mistretta, Augusta, Jaci D'Aquila (Acireale), Santa Lucia, Tortorici, Sutera, Linguaglossa, Castronovo, Castroreale, Milazzo e Rometta. Le pi\u00f9 importanti fra queste ricevettero il titolo di Senato riferito alla Mastra Giuratoria che governava la citt\u00e0 e il suo territorio. Le citt\u00e0 che ebbero tale privilegio furono: Palermo, Messina, Catania, Siracusa, Trapani, Caltagirone, Lentini, Cefal\u00f9, Augusta, Nicosia, Sciacca, Noto, Monte San Giuliano, Polizzi, Taormina, Licata, Mineo, Acireale, Naro, Mazara, Patti, Tortorici, Corleone e Termini.\nLe Citt\u00e0 Demaniali o Regie nel Regno di Napoli.\nLe citt\u00e0 regie del Regno di Napoli erano:"}
{"id": "908594", "revid": "1573940", "url": "https://it.wikipedia.org/wiki?curid=908594", "title": "Eupelmus", "text": "Eupelmus , \u00e8 uno dei principali generi di insetti della famiglia Eupelmidae (Hymenoptera: Chalcidoidea) comprendente specie parassitoidi.\nIl genere comprende circa 330 specie, fra cui \"Eupelmus urozonus\", uno dei pi\u00f9 attivi antagonisti della mosca delle olive."}
{"id": "908598", "revid": "21880", "url": "https://it.wikipedia.org/wiki?curid=908598", "title": "Erisimo", "text": ""}
{"id": "908601", "revid": "228587", "url": "https://it.wikipedia.org/wiki?curid=908601", "title": "Hellfest", "text": "L'Hellfest Summer Open Air \u00e8 un festival heavy metal che si svolge annualmente a Clisson, Francia, dal 2006.\nNato negli Stati Uniti come festival prevalentemente punk hardcore e metalcore, dopo problemi organizzativi la manifestazione ha cessato di esistere. In seguito l'evento \u00e8 stato copiato ed esportato in Francia aprendosi a generi diversi dal progetto originale.\nNel maggio 2015, l'Hellfest \u00e8 stato oggetto di atti di vandalismo da parte di un gruppo di estremisti religiosi. Varie strutture sono state date alle fiamme, e sui muri sono comparse scritte minacciose verso gli organizzatori.\nLine-up delle varie edizioni.\nEdizione 2006.\n1\u00ba giorno:\nAkercocke, Alice in Chains, Apocalyptica, Avenged Sevenfold, Bloodsimple, Cephalic Carnage, Dagoba, Darkest Hour, Dead To Fall, Endstand, Happyface, Ignite, Locus, Opeth, Orphaned Land, Rise and Fall, Sonny Red, Soulfly, Stone Sour, Textures, The Haunted, The Outburst, Trepalium, With Onor\n2\u00ba giorno:\nAgnostic Front, Arch Enemy, As I Lay Dying, The Black Dahlia Murder, Boysetsfire, Capricorns, Cortez, Cradle of Filth, Damnation Ad, Danko Jones, DevilDriver, Drowning, Gadjet, Helloween, Most Precious Blood, Mot\u00f6rhead, Murdum, Nightmare, Raised Fist, Ringworm, Satyricon, Saxon, Taint, Trivium\n3\u00ba giorno:\n36 Crazyfists, Allegiance, Amenra, Born from Pain, Carnival in Coal, Celtic Frost, Dead Kennedys, Demented Are Go!, Entombed, Gbh, Go It Alone, Gojira, Guns Up, Hatesphere, Hellmotel, Knuckledust, Knut, Leeway, Madball, Mad Sin, Nile, Obituary, Panic, Prostitute Disfigurement, Sna-Fu, Zyklon\nEdizione 2007, 22-24 giugno.\nMain Stage\nGibson Stage\nDiscover Stage\nEdizione 2008, 20-22 giugno.\n1\u00ba giorno:\nIn Flames, Dimmu Borgir, Carcass, Testament, Sick of It All, Paradise Lost, Katatonia, Mayhem, Madball, Death Angel, Marduk, Red Sparowes, Ultra Vomit, Septic Flesh, Baroness, Job for a Cowboy, Alchemist, Born from Pain, Eluveitie, Evile, Ava Inferi, Kruger, Raintime.\n2\u00ba giorno:\nHelloween, Gamma Ray, Cavalera Conspiracy, Apocalyptica, Iced Earth, Ministry, Porcupine Tree, Sonata Arctica, Satyricon, Anathema, Angra, Sodom, Forbidden, Treponem Pal, The Old Dead Tree, Nightmare, Airbourne, Legion of the Damned, Anaal Nathrakh, Haemorrhage, Impaled Nazarene, Benighted, Rotten Sound, Shining, Watain, Today is the Day.\n3\u00ba giorno:\nMot\u00f6rhead, NOFX, Opeth, Morbid Angel, Meshuggah, My Dying Bride, At the Gates, Obituary, Rose Tattoo, Envy, Soilwork, 7 Seconds, Cult of Luna, Dying Fetus, Misantrophe, Comeback Kid, Necrophagist, Primordial, The Ocean, Municipal Waste, Arkhon Infaustus, Origin, Ghost Brigade, Between the Buried and Me, Year of no Light.\nEdizione 2009, 19-21 giugno.\nMainStage01\nMainStage02\nRockHard tent\nTerrorizer tent\nEdizione 2010, 18-20 giugno.\nMainStage01\nMainStage02\nRockHard tent\nTerrorizer tent\nEdizione 2011, 17-19 giugno.\nMainStage02\nRockHard tent\nTerrorizer tent\nEdizione 2012, 15-17 giugno.\nMainStage02\nThe Altar\nThe Temple\nThe Warzone\nThe Valley"}
{"id": "908606", "revid": "287204", "url": "https://it.wikipedia.org/wiki?curid=908606", "title": "Barry Truax", "text": "\u00c8 specializzato nell'implementazione in tempo reale della sintesi granulare di suoni campionati, e nei paesaggi sonori (soundscape). Nel 1986 ha sviluppato l'utilizzo della sintesi granulare in tempo reale, \u00e8 stato il primo a utilizzare un campionamento come fonte di una composizione granulare in Wings of Nike (1987), ed \u00e8 stato il primo compositore a esplorare il range tra la sintesi granulare sincrona e asincrona in Riverrun (1986).\nTruax insegna musica elettronica, computer music e comunicazione acustica alla Simon Fraser University di Vancouver. \u00c8 stato uno dei membri del World Soundscape Project. Tra i suoi studenti vi \u00e8 stato John Oswald."}
{"id": "908627", "revid": "21880", "url": "https://it.wikipedia.org/wiki?curid=908627", "title": "Rosa di Gerico", "text": ""}
{"id": "908629", "revid": "767487", "url": "https://it.wikipedia.org/wiki?curid=908629", "title": "Il Giallo Mondadori dal 1301 al 1400", "text": ""}
{"id": "908634", "revid": "26503", "url": "https://it.wikipedia.org/wiki?curid=908634", "title": "Cittadinanza dell'Unione", "text": ""}
{"id": "908642", "revid": "767487", "url": "https://it.wikipedia.org/wiki?curid=908642", "title": "Rocking Chairs", "text": "I Rocking Chairs sono stati un gruppo musicale italiano rock, il cui stile \u00e8 fortemente legato alla tradizione del rock di stampo americano. Hanno pubblicato 4 album, composti da canzoni autografe dallo stesso Romani e da varie cover.\nIl nome del gruppo prende spunto dal brano rock-blues \"Rocking Chairs Blues\", richiamo all'immagine del bluesman che canta, accompagnandosi con la sola chitarra, seduto sopra una sedia a dondolo (in inglese \"rocking chair\").\nStoria del gruppo.\nNascono ufficialmente l'11 aprile 1981 a Salvaterra di Casalgrande (RE) da un'idea di Graziano Romani.\nLa primissima formazione comprende Rossano Prampolini (chitarra), Massimo Mammi (basso), Luigi Codeluppi (tastiere), Mirko Pellati (chitarra), Luca Urlotti (batteria) ed \u00e8 dedida alla rivisitazione di classici rock e rock'n'roll. Successivamente i componenti vengono sostituiti, sino a giungere ad una formazione stabile che prevede, oltre allo stesso Romani in veste di cantante e chitarrista, la presenza di Max 'Grizzly' Marmiroli al sax, e di Paolo Poggi alle tastiere (il quale ebbe inoltre un ruolo importante per arrivare al contratto con l'etichetta discografica Ala Bianca, che pubblic\u00f2 con la sussidiaria River Nile Records tutti i 4 dischi del gruppo nonch\u00e9 e per creare i contatti promozionali per la band in quegli anni).\nLa formazione 'classica' trova il completamento con Franco Borghi al posto di Paolo Poggi alle tastiere, Roberto Pellati (Robby) alla batteria, Antonio Righetti (Rigo) al basso e Mel Previte (Mel) alla chitarra, gli ultimi tre successivamente componenti (per oltre un decennio) della band di Luciano Ligabue.\nSi fecero conoscere a livello nazionale nel 1987 con il videoclip \"Old Rocker Busted\" tratto dall'album d'esordio \"New Egypt\", che fu trasmesso dalla rete televisiva Videomusic.\nDopo l'uscita del secondo album \"Freedom Rain\", pi\u00f9 vario del precedente e contenente la cover di \"Wild Horses\" realizzata con Elliott Murphy, ci fu l'abbandono di Grizzly e Borghi ed l'entrata di Giorgio Buttazzo alla chitarra.\nIl terzo album \"No Sad Goodbyes\" del 1990 \u00e8 stato pubblicato anche in Giappone dall'etichetta \"Toshiba\", mentre \"Hate and Love Revisited\" dell'anno successivo ha goduto di un'edizione tedesca ad opera della Jaguar, di qualit\u00e0 sonora decisamente superiore rispetto alla corrispondente versione italiana.\nQuesti due album vengono incisi tra New York e Nashville, dove il gruppo ebbe l'occasione di duettare con artisti di fama internazionale come Willie Nile, Ashley Cleveland e Robert Gordon.\nDopo lo scioglimento.\nIl gruppo si scioglie nel 1991.\nGraziano Romani ha intrapreso la carriera solista, alternando \nalbum sia in inglese che in italiano e partecipando a vari album-tributo ed importanti iniziative a sfondo benefico mentre Antonio Righetti, Roberto Pellati, Mel Previte hanno fatto parte della band di Luciano Ligabue e portano avanti progetti personali.\nNel 1997 il brano \"Restless Nights\", gi\u00e0 pubblicato a suo tempo nell'album d'esordio \"New Egypt\", appare sul tributo internazionale a Springsteen \"One Step Up, Two Steps Back\".\nNel 2002 Graziano Romani recupera alcuni brani, composti nel 1991 e rimasti inediti sino ad allora, che vengono raccolti nell'album \"\" (su etichetta \"Freedom Rain Records\"), che vede i Rocking Chairs suonare di nuovo insieme in studio.\nIl loro brano \"I Will Be There Tonight\", viene utilizzato per lo spot televisivo \"Lines Petalo Blu\" dell'agenzia pubblicitaria Armando Testa.\nSempre nel 2002 la vecchia etichetta discografica dei Chairs pubblica \"\", un \"Greatest Hits\" composto da 2 CD: il primo \"Best\", con una selezione dei migliori brani, il secondo, \"Rarities\", con inedite versioni live o demo.\nReunion del 2014.\nNel 2014 la band nella sua formazione storica si ricompone, per poi intraprendere un reunion tour."}
{"id": "908668", "revid": "123597994", "url": "https://it.wikipedia.org/wiki?curid=908668", "title": "Amputazione", "text": "L'amputazione \u00e8 il taglio, e quindi la rimozione, di una parte del corpo o di tessuto a seguito di un trauma fisico o di un intervento chirurgico. Nel caso di un provvedimento chirurgico viene effettuata per controllare il dolore o un processo di malattia nell'arto interessato in casi di tumore o gangrena o, in determinati casi, viene eseguita per prevenire particolari problemi.\nTipi di amputazione chirurgica.\nI tipi di amputazione comprendono:\nL'emicorporectomia, o amputazione all'altezza della vita, \u00e8 quella pi\u00f9 radicale.\nMetodo.\nIl primo passo \u00e8 l'interruzione della fornitura del sangue di vene e arterie, per prevenire un'emorragia. I muscoli poi vengono sezionati e infine l'osso viene segato per mezzo di una sega oscillante. La pelle e le fibre muscolari vengono poi sistemate sopra al moncone, in alcuni casi insieme all'inserimento di elementi per attaccare una protesi.\nDi norma si preferisce effettuare amputazioni parziali per conservare l'articolazione, ma nella chirurgia oncologica la disarticolazione \u00e8 \"favorita\".\nIn alcuni paesi l'amputazione delle mani o dei piedi \u00e8 usata, a volte, come punizione per i criminali.\nAmputazione rituale.\nIn alcune culture e religioni, piccole amputazioni o mutilazioni sono considerate un adempimento rituale. Ad esempio, alcune popolazioni praticavano a scopo rituale l'avulsione di alcuni denti (principalmente gli incisivi).\nIn concomitanza con riti di iniziazione o con cerimonie di \"passaggio\" (ad esempio dall'et\u00e0 infantile all'et\u00e0 adulta), alcune etnie o culture praticano scarificazioni, deformazioni di orecchie, naso, piccole amputazioni di tessuto (circoncisione) o vere e proprie mutilazioni (infibulazione, clitoridectomia), per sottolineare il passaggio da una condizione all'altra.\nLa consuetudine ha radici primitive, come testimoniato da pitture rupestri, ma si riscontra anche in culture moderne, in cui la modificazione del corpo (mediante piercing, tatuaggio o scarificazione) pu\u00f2 assumere il significato di appartenenza a un gruppo o a una comunit\u00e0.\nAutoamputazione.\nIn alcuni rari casi, persone disperse in zone desertiche senza mezzi di comunicazione o speranze di soccorso si sono amputate il loro stesso arto:\nCasi ancora pi\u00f9 rari in cui l'autoamputazione \u00e8 stata eseguita per scopi fraudolenti o politici:\nPostumi dell'amputazione.\nPossibili complicanze sono le infezioni, la mancata guarigione del moncone, la progressione della patologia di base con la necessit\u00e0 di amputazione ad un livello pi\u00f9 alto, la mancata mobilizzazione (importante a questi fini la terapia del dolore e la fisioterapia).\nUna gran quantit\u00e0 di \"amputati\" (50-80%), prova il fenomeno dell'arto fantasma, sentono la parte del corpo che non esiste pi\u00f9. Questi \"arti\" possono prudere, far male e dare l'impressione di muoversi. Alcuni scienziati ritengono che questo abbia a che fare con una \"mappa dei neuroni\" che il cervello ha del corpo, la quale manda informazioni sugli arti senza curarsi della loro esistenza. Sensazioni fantasma e dolori fantasma possono manifestarsi dopo la rimozione di parti del corpo diverse dagli arti, l'amputazione del seno, l'avulsione di un dente (mal di denti fantasma), o la rimozione di un occhio (Sindrome dell'occhio fantasma). Un fenomeno simile \u00e8 un'inspiegabile sensazione in una parte del corpo non collegata con l'arto amputato. \u00c8 stato ipotizzato che la porzione di cervello responsabile dell'elaborazione degli stimoli dell'arto amputato, venendo privata dell'input, in realt\u00e0 si espande al cervello circostante cos\u00ec che l'individuo prover\u00e0 un'inspiegabile pressione o movimento sulla faccia o sulla testa.\nIn molti casi l'arto fantasma aiuta ad adattarsi alla protesi, perch\u00e9 permette alla persona di provare la propriocezione dell'arto protesico.\nUn altro effetto collaterale \u00e8 l'ossificazione eterotopica, in modo particolare quando la ferita all'osso \u00e8 combinata con una alla testa. Il cervello segnala all'osso di crescere invece che di formare tessuto cicatriziale, per cui noduli ed altre escrescenze possono interferire con le protesi ed aver bisogno, a volte, di ulteriori operazioni. Questo tipo di lesione \u00e8 stato riscontrato soprattutto tra i soldati feriti dall'esplosione di ordigni improvvisati ."}
{"id": "908669", "revid": "767487", "url": "https://it.wikipedia.org/wiki?curid=908669", "title": "Eran trecento... (La spigolatrice di Sapri)", "text": "Eran trecento... (La spigolatrice di Sapri) \u00e8 un film del 1952 diretto da Gian Paolo Callegari.\nSi ispira alle vicende della carboneria e della spedizione di Carlo Pisacane in Campania narrate nell'omonima poesia risorgimentale - appunto, \"La spigolatrice di Sapri\" - scritta da Luigi Mercantini.\nProduzione.\nIl film prodotto dalla Film Pandora venne girato negli studi Scalera di via Tiburtina a Roma."}
{"id": "908670", "revid": "110157", "url": "https://it.wikipedia.org/wiki?curid=908670", "title": "Museo Barracco", "text": "Il Museo di scultura antica Giovanni Barracco fa parte del sistema Musei in Comune di Roma ed \u00e8 situato nel rione Parione, vicino a Campo de' Fiori. Raccoglie diverse opere di arte classica e del Vicino Oriente, donate al Comune dal barone Giovanni Barracco nel 1904.\nLa prima sede del Museo di Scultura Antica.\nNon avendo eredi diretti (non si era mai sposato e non aveva figli), Giovanni Barracco matur\u00f2 la decisione di donare la sua collezione alla citt\u00e0 di Roma. Fu insignito per questo della cittadinanza onoraria di Roma. Gli fu anche messa a disposizione un'area per farne un'adeguata sede museale, in Corso Vittorio Emanuele II, di fronte alla chiesa di San Giovanni dei Fiorentini. Il museo, denominato Museo di Scultura Antica, fu progettato da Gaetano Koch, con il quale Barracco aveva gi\u00e0 collaborato quando, da Questore del Senato del Regno, aveva presieduto alla ristrutturazione ed all'adeguamento di Palazzo Madama.\nGiovanni Barracco segu\u00ec personalmente la fase progettuale e la realizzazione del Museo di Scultura Antica, che si presentava come un tempio classico. Su richiesta di Barracco, il Museo fu dotato di un impianto di riscaldamento (il primo in Italia), di ampie vetrate per una corretta illuminazione delle opere esposte, e di basi girevoli per permettere la visione a tutto tondo di alcune sculture. Al Museo fu legata anche la biblioteca personale di Giovanni Barracco.\nNegli ultimi anni della vita, Giovanni Barracco trasfer\u00ec la propria abitazione in Corso Vittorio Emanuele II, presso il Museo, e continu\u00f2 ad arricchire la collezione. Lasci\u00f2, nel testamento, indicazioni ai suoi eredi affinch\u00e9 acquistassero alcune pubblicazioni per la biblioteca del Museo, del quale Ludwig Pollak sarebbe rimasto Conservatore fino alla sua deportazione ad opera della Gestapo nel 1943.\nIl Museo di Scultura Antica fu demolito nel 1938 in occasione dei lavori di sistemazione di Corso Vittorio Emanuele II successivi alla costruzione del Ponte Vittorio Emanuele II. La collezione fu trasferita presso l'Osteria dell'Orso e successivamente nei magazzini dei Musei Capitolini. Nel 1948 il Museo fu riallestito nel Palazzo della Farnesina ai Baullari a Corso Vittorio Emanuele II, messo appositamente a disposizione dal Comune di Roma.\nLa nuova sede: la Piccola Farnesina ai Baullari.\nLa palazzina, la cui facciata \u00e8 attribuita ad Antonio da Sangallo il Giovane, fu costruita nel 1523 da un prelato bretone Thomas Le Roy (latinizzato in \"Tomas Regis\"), che per aver ben lavorato alla stipula del concordato fra papa Leone X e Francesco I all'indomani della battaglia di Marignano, fu autorizzato da quest'ultimo ad arricchire il proprio emblema con il giglio di Francia (portato a Roma dai Farnese) - che infatti ricorre in tutta la decorazione della palazzina, e dal quale molto probabilmente deriva all'edificio il nome di \"Piccola Farnesina\".\nDopo varie vicende ereditarie e giudiziarie, l'immobile pass\u00f2 nel 1671 ai Silvestri, il cui emblema con lo scorpione compare al primo piano, e infine fu espropriato nel 1885 dal Comune di Roma, che stava tracciando il nuovo asse stradale di corso Vittorio per collegare piazza Venezia a San Pietro. L'edificio fu salvato dalle demolizioni che interessarono i palazzi circostanti, liberato da sopraelevazioni che vi erano state aggiunte, restaurato e integrato con una nuova facciata su Corso Vittorio costruita nello stesso stile e l'attuale breve gradinata di ingresso. Questi lavori furono realizzati \"aere publico\" e conclusi nel 1901, come testimonia l'iscrizione apposta sul cornicione marcapiano lungo corso Vittorio.\nNel 1899, durante gli scavi volti a consolidarne le fondazioni in occasione di questi lavori, furono scoperte strutture pertinenti ad una casa romana di IV secolo che, al contrario di quanto accadde ad altri analoghi ritrovamenti venuti in luce durante le demolizioni nella zona, furono salvate, ma non sono attualmente visitabili. Vi si riconoscono, a circa quattro metri sotto l'attuale piano stradale, la pavimentazione in marmo bianco di un cortile, la base di una fontana circolare il cui bacino \u00e8 stato lasciato \"in situ\", due lati di un peristilio con colonne di riuso del I secolo, affreschi di soggetto acquatico e di caccia, tracce di pavimenti in \"opus sectile\" in alcuni degli ambienti che davano sul peristilio. La destinazione dell'edificio non \u00e8 chiara ed \u00e8 probabilmente mutata nel tempo.\nEsposizioni.\nSale I e II.\nArte egizia.\nLe prime due sale sono dedicate all'arte egizia, con diversi materiali provenienti da alcune aste parigine e diversi scavi effettuati direttamente in Egitto; si tratta della prima parte collezionata dal barone Barracco. La \"stele di Nofer\" \u00e8 un frammento in calcare attribuito all'omonimo scriba della IV dinastia, ritratto davanti ad un altare per le offerte. Proveniente originariamente dalla necropoli di Giza, Ismail Enver lo don\u00f2 a Girolamo Bonaparte; a Parigi il barone Barracco acquist\u00f2 il pezzo per la sua collezione. Vicino \u00e8 presente una piccola statua fabbricata in legno e molto probabilmente risalente alla XII dinastia, sulle cui mani sono stati realizzati alcuni geroglifici. Una rarit\u00e0 \u00e8 la \"sfinge femminile\" attribuita alla regina Hatshepsut (XVIII dinastia) in granito nero, la cui iscrizione menziona il fratello Thutmose II di cui la regina fu reggente. L'opera \u00e8 stata ritrovata nel sito romano dell'Iseo Campense del I secolo, nei pressi del Campo Marzio.\nPoco oltre si trovano un \"ritratto giovanile di Ramses II\", rappresentazione dell'omonimo faraone del Nuovo Regno, realizzata sempre in granito nero, e con la corona doppia ed un elmo, accompagnati dall'ureo sacro. Prodotta invece con la diorite \u00e8 la figura di un \"sacerdote barbato\", che Barracco credeva rappresentasse l'imperatore romano Giulio Cesare, mentre l'acconciatura fa pensare in realt\u00e0 ad un comune sacerdote dell'antica Roma; inoltre, la particolare fascia sulla testa con una stella ad otto punte ricorda propriamente un personaggio di tipo sacerdotale. L'opera sarebbe databile al III secolo. Oltre alla maschera funebre d'epoca tolemaica, dello stesso tempo \u00e8 anche una grande \"clessidra di Tolomeo Filadelfo\", costruita in pietra basaltica ma ritrovata in frammenti presso il Serapeo Campense di Roma. Se all'esterno sono state realizzate alcune iscrizioni dedicate al re egiziano Tolomeo II, l'interno invece presente alcune tacche funzionali all'uso di questo strumento come clessidra, poi in realt\u00e0 divenuto vaso d'offerta nei secoli successivi. Si ricordano anche un \"vaso canopo\" con coperchio cinocefalo, in calcite e appartenente alla XXVI dinastia, ed una rara \"protome leonina\" in legno della XX dinastia.\nArte sumera e assira.\nNelle teche sono raccolti alcuni chiodi di fondazione della terza dinastia di Ur, realizzati in bronzo, solitamente con scopo apotropaico; provengono prevalentemente dalla Mesopotamia meridionale. Poco avanti \u00e8 situato un \"genio alato inginocchiato verso destra\", un rilievo in calcare alabastrino risalente all'et\u00e0 di Assurnasirpal e proveniente dal Palazzo di Nimrud; nello stesso settore sono esposti altri rilievi della stessa epoca. Un ultimo esempio di straordinaria fattura \u00e8 il rilievo che raffigura alcune donne in un palmento, ritrovato nella citt\u00e0 di Ninive. Altri rilievi da menzionare sono quelli che raffigurano alcuni arcieri assiri, dei guerrieri elamiti, palafrenieri e cavalli in alta bardatura, ed altri arcieri elamiti in alta uniforme, dell'epoca di Assurbanipal, sempre dal Palazzo di Ninive.\nSala III.\nArte etrusca.\nLa sala mostra alcune opere di fattura etrusca, fra cui una \"testa femminile\", originariamente posta a decorazione di una tomba nei pressi di Bolsena e datata al II secolo a.C. Inoltre viene esposto anche un \"cippo funerario\" in pietra fetida con una splendida narrazione iconografica ai lati; il reperto proviene da Chianciano, molto probabilmente venne realizzato su commissione ed \u00e8 stato attribuito ad un'epoca compresa fra il 500 ed il 460 a.C.\nSala IV.\nArte cipriota.\nUna \"statua di Heracles-Melquart\" (inizio V secolo a.C.) \u00e8 in mostra mentre veste una pelle leonina e mantiene un piccolo leone nella mano sinistra: l'opera venne donata al barone Barracco nel 1909. Altra opera della stessa area culturale \u00e8 un modesto ma pregevole \"carro da parata con due personaggi\", prodotto in calcare policromato che vede molto probabilmente protagonisti una madre col proprio figlio durante lo svolgimento di alcune celebrazioni cultuali; proviene da Amatunte, localit\u00e0 dell'isola di Cipro, e gli studiosi la datano al secondo quarto del V secolo a.C.\nArte fenicia.\nPer l'arte degli antichi Fenici sono esposte una protome di leone in alabastro - collocata all'esterno della sala, sul pianerottolo - proveniente da Sant'Antioco (Sardegna) e collocabile fra il IV ed il III secolo a.C. Poco pi\u00f9 avanti si trova la parte superiore di un sarcofago antropoide, pi\u00f9 esattamente il coperchio, datato alla fine del V secolo a.C. e originario di Sidone, una delle citt\u00e0 principali della regione fenicia.\nSale V e VI.\nArte greca.\nNella prima sala si trovano numerose testimonianze dell'arte greca: due teste di Atena appartenenti allo stile severo (V secolo a.C.), ed un \"Hermes Kriophoros\" della prima met\u00e0 dello stesso secolo; la forma ovale del viso, l'ingrossamento delle palpebre e le grandi labbra carnose evidenziano i primi stilemi di questo nuovo periodo artistico. A lato \u00e8 esposto il busto del sileno Marsia di Mirone, che insieme ad una statua di Atena componeva un gruppo statuario dedicato all'interno dell'Acropoli ateniese verso il 450 a.C.; si tratta per\u00f2 di una copia romana, in marmo pario, risalente al II secolo. Altri esempi della statuaria greca sono la testa apollinea (tipo \"Kassel\") raffigurante Apollo Parnopios, ed un'altra protome dello stesso dio ma attribuita a Prassitele. Nel primo caso si tratta della copia di un originale in bronzo, molto probabilmente dedicato dagli abitanti di Atene per essere scampati da un'invasione di cavallette: le forme, maggiori rispetto alla realt\u00e0, farebbero pensare ad una datazione intorno al 460 a.C., anche se si tratta di una copia di et\u00e0 Flavia (I secolo). La statua di Prassitele invece risale al 350 a.C. e raffigura il dio senza vesti mentre riposa, con la mano destra sulla testa.\nNel museo sono conservati anche alcuni reperti fittili, come un rilievo funerario con due figure maschili, con ogni probabilit\u00e0 un originale attico del V secolo a.C.; \u00e8 presente anche una raffigurazione votiva per Apollo (la dedica \u00e8 realizzata lungo il bordo superiore ed inferiore) della met\u00e0 del IV secolo a.C., con quattro fanciulli ed un anziano, con a lato le tre divinit\u00e0 di Delfi: Leto, Apollo e Diana. Infine sono numerose anche le ceramiche presenti, rappresentate da un \"lekythos\" funerario attico ed alcune anfore ateniesi a figure nere della prima met\u00e0 del V secolo a.C.\nSala VII.\nArte ellenistica.\nFra le opere di et\u00e0 ellenistica \u00e8 presente una testa maschile, riproduzione romana del II secolo, forse raffigurante Alessandro Magno. Di grande rilevanza \u00e8 la rappresentazione di una \"cagna ferita\" replica in marmo pentelico di un originale bronzeo del copista Sopatro, il cui nome \u00e8 indicato con tre lettere sulla base dell'opera; all'epoca di Plinio l'opera originale si trovava ancora presso il tempio di Giove Capitolino, a Roma.\nSala IX.\nArte italica e romana.\nVi sono alcune opere di fattura romana, come la statua di un giovane della famiglia Giulio-Claudia, forse lo stesso imperatore Nerone, scoperta nella Villa di Livia (soprannominata \"ad gallinas albas\" a Prima Porta) e risalente al I secolo. Accanto si trovano tre stele funerarie da Palmira (Siria), raffiguranti due donne ed un uomo del III secolo, prodotte in calcare.\nArte medievale.\nQui si trova il frammento di un mosaico policromo a tessere grandi del XII secolo commissionato da papa Innocenzo III per l'antica basilica di San Pietro in Vaticano, asportato durante la costruzione della nuova basilica di Michelangelo.\nBibliografia.\nCataloghi del museo:\nG.Barracco, W.Helbig, \"La Collection Baracco\", M\u00fcnich 1893\nG. Barracco, \"Collezione Barracco. Nuova Serie\", Roma 1907\nG. Barracco, L. Pollak, \"Catalogo del Museo di scultura antica. Fondazione Baracco\", Roma 1910\nC.Benocci, P. Ciancio Rossetto, G. Cimono, S. Le Pera, \"Museo Barracco. Storia dell'edificio\", Quaderno n.1, Roma 1995\nM. Nota Santi, O. Rossini, E. Cagiano de Azevedo, \"Museo Barracco. Storia della collezione\", Quaderno n.2, Roma 2000\nL. Sist, \"Museo Barracco. Arte egizia\", Quaderno n.3, Roma 1996\nM.G. Biga, M. Capriati, P. D'Amore, R. Dolce, G. Lombardo, \"Museo Barracco. Arte del Vicino Oriente Antico\", Quaderno n. 4, Roma 1996\nE. Borgia, M.G. Cimino, E. Cagiano de Azevedo, C. Gobbi, E. Lopes, F. Smith, \"Museo Barracco. Arte cipriota \u2013 Arte greca (VI-IV secolo a.C.)\", Quaderno n.5, Roma 2008\nOpere dedicate integralmente al Museo Barracco:\nCitazioni nelle principali guide dedicate alla citt\u00e0:"}
{"id": "908672", "revid": "63756", "url": "https://it.wikipedia.org/wiki?curid=908672", "title": "Hunter (serie televisiva 2003)", "text": "Hunter \u00e8 una serie televisiva poliziesca con Fred Dryer e Stepfanie Kramer, creata da Frank Lupo.\nTrama.\nRick Hunter, insieme alla sua collega Dee Dee McCall, si ritrova a dover risolvere una vasta serie di omicidi, aiutati da alcuni agenti della centrale di polizia di San Diego.\nProduzione.\nNel 2002 la rete NBC realizz\u00f2 un secondo film televisivo ispirato alla serie televisiva \"Hunter\" intitolato \"Hunter - Ritorno alla giustizia\". In questo film, a differenza del precedente, Stepfanie Kramer \u00e8 tornata ad interpretare il ruolo di McCall, e l'ambientazione \u00e8 passata da Los Angeles a San Diego.\nDato il buon risultato in termini di ascolti, Stephen J. Cannell, Fred Dryer e la NBC decisero di realizzare una nuova serie televisiva con protagonisti i due detective. Nell'aprile 2003 la rete trasmise un terzo film televisivo, \"Hunter - Ritorno in polizia \", che serv\u00ec come una specie di episodio pilota per la nuova serie. La rete la rete decise di commissionare altri cinque episodi che, nel caso avessero ottenuto un altro simile successo, sarebbero stati seguiti da altri, dando cos\u00ec inizio ad un vero e proprio ritorno della serie. \nLa NBC, tuttavia, cancell\u00f2 improvvisamente il progetto dopo la trasmissione dei soli primi tre episodi ed i rimanenti due non sono ancora stati trasmessi negli Stati Uniti. Secondo la rete lo show riusciva ad attirare per la maggior parte solamente il vecchio pubblico della serie originale, mentre l'attore Fred Dryer ha citato difficolt\u00e0 creative e limiti di budget tra i motivi della sospensione del progetto."}
{"id": "908673", "revid": "1613450", "url": "https://it.wikipedia.org/wiki?curid=908673", "title": "Episodi di Hunter", "text": ""}
{"id": "908689", "revid": "404338", "url": "https://it.wikipedia.org/wiki?curid=908689", "title": "Andrea Fumagalli (musicista)", "text": "Biografia.\nAndy suona le tastiere, il vocoder, il sassofono e il sintetizzatore, \u00e8 la seconda voce dei Bluvertigo e voce solista nel loro brano \"Forse\".\nAndy oltre ad essere un musicista \u00e8 anche pittore e DJ.\nDal 2002 compie tour per i locali italiani con i suoi dj-set (con musica anni ottanta) in cui a volte espone anche i suoi quadri che si ispirano alla pop art creati presso \"Flu-On\", un laboratorio situato presso un'ala di un'ex fabbrica tessile di Monza.\nDal 2007 collabora al progetto musicale a scopo umanitario Rezophonic. Sempre nel 2007 contribuisce con un assolo di sax al disco di Tibe \"Hotel Lamemoria\". Nel 2009 \u00e8 chiamato da Morgan come giudice nelle selezioni degli aspiranti cantanti al programma X Factor, condotto da Francesco Facchinetti. Nel 2012 contribuisce con un assolo di sax al brano \"La Moda\" nell'omonimo album di Garbo. Nel video della canzone indossa la giacca che Garbo indossava nel video \"Il Fiume\": Andy era gi\u00e0 apparso, ma solo come comparsa nel video \"Onda elettrica\" dello stesso Garbo.\nAndy ha praticato per molti anni pattinaggio artistico, anche insegnandolo. Ha frequentato l'istituto d'arte di Monza e all'Accademia delle Arti Applicate di Milano si \u00e8 specializzato nel campo dell'illustrazione e della grafica pubblicitaria. Nel 2005 \u00e8 stato opinionista e ospite fisso nel programma \"Absolutely 90's\" di MTV. Inoltre Andy ha un tatuaggio sulla spalla destra che rappresenta il primo simbolo dei Bluvertigo (un punto interrogativo all'interno di un triangolo rovesciato).\nNell'ottobre 2009 presenta un modello di Fiat 500 (2007) customizzata: Andy ne decora la carrozzeria con i tipici colori brillanti della Pop art. Nell'agosto 2010 rielabora 5 orologi in silicone, i Too Late Original Watch. La collezione si chiama Remixed by Andy e gli orologi si ispirano all'attivit\u00e0 pittorica dell'artista. I modelli si chiamano Poptech, Geishalook, Audiotrax, DN-Eyes e Sea of Sin.\nNel febbraio del 2012 esce \"Naked\" primo singolo e video dei Fluon, nuova formazione creata da Andy insieme a Faber (synth, programmazione) e Fabio Mittino (chitarra elettrica). Il gruppo prende il nome dal \"quartier generale creativo\" di Andy e che non racchiude al suo interno solo la musica, comprendendo anche la pittura, la grafica, il design e tanto altro di \"visivo\"."}
{"id": "908695", "revid": "958185", "url": "https://it.wikipedia.org/wiki?curid=908695", "title": "Societ\u00e0 dell'informazione", "text": "Il termine societ\u00e0 dell'informazione \u00e8 usato da alcuni sociologi per indicare l'attuale societ\u00e0 post-industriale, spesso a seguito della terza rivoluzione industriale: ci\u00f2 che pi\u00f9 spiccatamente la caratterizza \u00e8 il prevalere di un bene immateriale come l'informazione rispetto all'industria, il settore dell'economia che \u00e8 stato trainante per tutto il XX secolo, e pi\u00f9 in generale dei servizi o terziario; oggi l'informatica (apparecchi digitali e programmi software) e le telecomunicazioni (le reti telematiche) sono i due pilastri su cui si regge la \"societ\u00e0 dell'informazione\" nell'Era dell'informazione, attraverso la rivoluzione digitale.\nStoria.\nLa prima idea di societ\u00e0 dell'informazione si fa risalire a Fritz Machlup, economista di origine austriaca, il quale, negli anni cinquanta, aveva rivolto i suoi studi al peso che la conoscenza stava assumendo nell'economia americana. Egli partendo dalla considerazione che, tra il 1947 e il 1958, negli Stati Uniti l'industria della conoscenza fosse cresciuta il doppio rispetto al prodotto interno lordo, concluse che l'economia americana stava divenendo \"economia dell'informazione\". Successivamente altri studiosi si occuparono di questo tema e alla fine degli anni sessanta l'economista Jacob Marschak stim\u00f2 che le attivit\u00e0 economiche legate alla conoscenza intesa come educazione, ricerca e sviluppo, servizi professionali, credito e assicurazioni, informatica e telecomunicazioni, intrattenimento, fossero pari al 40% del prodotto interno lordo degli Stati Uniti.\nIl concetto di societ\u00e0 dell'informazione nasce dallo studio di Daniel Bell, fatto su base economica nel suo libro \"L'avvento della societ\u00e0 post - industriale\", che distingue il ruolo dell'economia che deriva dall'informazione dal ruolo che giocano ai nostri giorni le conoscenze e le scienze. \nSempre secondo Bell questa distinzione avrebbe favorito la creazione di infrastrutture e di servizi adatti alla distribuzione dei servizi stessi. Successivamente nel 1984 con il programma ESPRIT, l'Unione europea ha avviato un vero e proprio programma di ricerca e di sviluppo sulla societ\u00e0 dell'informazione. Bell studia come le telecomunicazioni hanno giocato un ruolo fondamentale nel processo di privatizzazione, deregolamentazione e ristrutturazione del libero mercato nato con l'avanzamento della societ\u00e0 post-industriale. La societ\u00e0 delle scienze \u00e8 fondamentalmente basata su una comunit\u00e0 universalista e senza ideologia: una societ\u00e0 in cui l'economia si sposta sempre pi\u00f9 verso i servizi piuttosto che verso le imprese.\nQuindi con l'espressione societ\u00e0 dell'informazione si fa riferimento ad una visione della societ\u00e0 post-industriale nella quale prevale il paradigma tecnologico ed informativo, considerato \"risorsa strategica\" rispetto a quello produttivo. Societ\u00e0 dell'informazione pertanto \u00e8 un termine che connota la societ\u00e0 odierna, caratterizzata da un'economia basata largamente sulla produzione di servizi specialmente quelli in cui si manipolano informazioni e sul valore economico della conoscenza come risorsa strategica. Secondo questa visione oggi la societ\u00e0 fonda i rapporti interpersonali e l'assetto socio-produttivo sull'uso delle tecnologie dell'informazione e della comunicazione. Uno degli specifici paradigmi di cui si avvale quest'approccio \u00e8 il documento elettronico elaborabile, valido \"erga omnes\" come mezzo di prova per transazioni e atti giuridicamente rilevanti (dematerializzazione).\nL'utilizzazione diffusa degli strumenti per lo scambio e il trattamento di transazioni e documenti digitali unitamente allo sviluppo delle reti aperte costituisce il modo per migliorare la qualit\u00e0 della vita dei cittadini e la competitivit\u00e0 del sistema economico anche grazie alla creazione di nuovo valore (in virt\u00f9 della cosiddetta legge di Reed). Tale potenzialit\u00e0 necessita peraltro della condivisione di regole (leggi, standard sintattici e semantici, norme tecniche ecc.) sulle quali costruire modelli di servizio e definire assetti organizzativi e produttivi. \nPresso la Commissione europea \u00e8 attivo il Direttorato generale sulla societ\u00e0 dell'informazione e i Media, che opera specifici piani e iniziative per la promozione in Europa dell'adozione delle tecnologie dell'informazione e la comunicazione in tutti i settori (pubblica amministrazione, imprese, banche, consumatori) e nei rapporti tra tutti gli operatori, sia nelle attivit\u00e0 produttive sia in quelle di erogazione dei servizi pubblici e privati.\nLa societ\u00e0 dell'informazione realizza i suoi scopi/obiettivi attraverso lo sviluppo delle tecnologie dell'informazione ed una parte di essa ha tentato e sta tentando tuttora di svilupparsi attraverso l'idea originaria della new economy.\nPolitica europea riguardo alla societ\u00e0 dell'informazione.\nNel corso degli anni settanta la comparsa della societ\u00e0 dell'informazione determinata dalla diffusione delle nuove tecnologie dell'informazione e delle comunicazioni ha incrementato lo sviluppo del mercato del lavoro, tanto che in Europa esso rappresenta ben il 4% dell'occupazione; ci\u00f2 ha indotto molti paesi industrializzati a ricercare le strategie politiche pi\u00f9 utili per accedervi. Tra i primi importanti cambiamenti delle politiche pubbliche vengono individuate le strategie applicate dai governanti giapponesi nell'attuazione del piano definito nel 1971 dal Japan Computer Usage Development Institute (JaCUDI) in cui la societ\u00e0 dell'Informazione veniva descritta come un traguardo da raggiungere nell'anno 2000.\nL'Unione europea si \u00e8 prefissa di incentivare e diffondere le tecnologie dell'informazione (TIC) nell'osservanza di quanto recitato nel Trattato sul funzionamento dell'Unione europea (TFUE) negli articoli che vanno dal n\u00ba 179 al n\u00ba 190. In veste formale le leggi della Comunit\u00e0 europea relative alla societ\u00e0 dell'informazione sono identificabili nelle direttive contenute nel Trattato che istituisce la Comunit\u00e0 europea riferite alle attivit\u00e0 di ricerca e di sviluppo nell'ambito delle TIC. In effetti il problema dell'etica di questa nuova tipologia di societ\u00e0 \u00e8 stato affrontato solo agli inizi di questo millennio, anche se negli anni precedenti vi erano stati alcuni significativi stimoli a cui per\u00f2 non fu data la dovuta importanza.\nNel 1987 fu approvato il \"\"Libro verde sullo sviluppo di un mercato comune dei servizi ed apparati di telecomunicazioni\" in cui l'obiettivo primario \u00e8 la scelta di una politica tecnologica comune, intesa soprattutto come politica economica ed industriale. Questo primo documento fu seguito dal \"Libro Verde sulla liberalizzazione delle infrastrutture di telecomunicazione e delle reti televisive via cavo\" approvato in due parti tra il 1994 e il 1995. Intanto nel 1993 era stato predisposto, a cura dell'allora presidente della Commissione europea Jacques Delors, il \"Libro Bianco: crescita, competizione ed occupazione\" in cui si chiedeva che fossero intraprese delle iniziative utili alla crescita economica corredate da una riforma radicale del mercato del lavoro vista la grave crisi in cui si versava gi\u00e0 allora.\nAlla fine degli anni novanta, precisamente nel 1999, l'Unione Europea per promuovere fattivamente lo sviluppo della societ\u00e0 dell'informazione lanci\u00f2 l'iniziativa \"eEurope- Una Societ\u00e0 dell'Informazione per tutti\" che si poneva tra gli obiettivi principali quello di rendere pi\u00f9 moderni i sistemi d'istruzione e di formazione professionale in maniera tale da incentivare la diffusione di Internet e garantire, sia nelle scuole che sui posti di lavoro, una prima alfabetizzazione informatica. Nel giugno del 2000 il Consiglio europeo di Feira adott\u00f2 il piano d'azione \"eEurope 2002 - Una Societ\u00e0 dell'informazione per tutti\"\" in cui vengono definiti dei nuovi obiettivi fondamentali per la diffusione delle TIC quali: collegamenti a internet pi\u00f9 veloci, sicuri e soprattutto meno costosi, investimenti nelle risorse professionali, invogliare gli utenti all'utilizzo di internet per le sue stesse potenzialit\u00e0. Per favorire ulteriormente la diffusione di internet furono predisposti: un quadro giuridico per il commercio elettronico (Commercio elettronico|e-Commerce) e il dominio di primo livello .eu (Top Domain Level).\nLa stessa Unione europea ha promosso ed attuato nel 1998 una completa liberalizzazione dei mercati delle telecomunicazioni e ne ha modificato il quadro nel 2003 e nel 2009. Tutto ci\u00f2 ha determinato una forte convergenza tra le tecnologie di trasmissione e quelle di comunicazione grazie all'utilizzo dei sistemi digitali per cui l'Unione Europea nella ridefinizione del quadro normativo di riferimento promulgato nel 2003 ha definito gli obiettivi principali che possono essere sintetizzati in tre punti specifici:\nLe norme intese dall'Unione europea sono da considerarsi generali e di coordinamento, ogni stato membro le applica in accordo con la propria normativa nazionale. A tal proposito fu inizialmente creato dall'Unione Europea un organismo specifico che si occupasse del coordinamento di queste \"policies\" chiamato: European's Regulators Group (ERG).\nCinque anni dopo a causa dell'enorme evoluzione dei sistemi di trasmissione il quadro normativo \u00e8 stato sottoposto a revisione. Solo dopo il 2007 l'Unione europea ha stabilito di semplificare ulteriormente le norme e di affidare la funzione regolatrice ad un'agenzia unica denominata BEREC (Organismo dei regolatori europei delle comunicazioni elettroniche). L'obiettivo principale del BEREC \u00e8 quello di rafforzare la cooperazione tra le Autorit\u00e0 Nazionali di Regolamentazione (ANR) e anche di incrementare il mercato interno delle reti e delle comunicazioni elettroniche. Compito specifico del BEREC \u00e8 quello di consigliare ed assistere la Commissione Europea nello sviluppo del mercato interno e di creare un legame fra le ANR e la Commissione, inoltre il suddetto organismo pu\u00f2 fornire consulenza al Parlamento Europeo, al Consiglio e alla Commissione, sia di propria iniziativa che su richiesta di questi ultimi.\nNel 2009 \u00e8 stato confezionato un pacchetto telecom al fine di garantire tra gli operatori concorrenza ed equit\u00e0.\nAllo stesso tempo anche le Nazioni Unite hanno affrontato l'argomento con un \"Vertice mondiale sulla societ\u00e0 dell'informazione\" (WSIS) tenutosi a Ginevra nel 2003 e successivamente a Tunisi nel 2005 dove sono state adottate rispettivamente una \"Dichiarazione di Princ\u00ecpi\", un \"Piano d'Azione\" ed un \"Impegno\". Successivamente i vertici si sono tenuti annualmente nel mese di maggio a Ginevra e propongono discussioni che interessano diversi ambiti d'azione tra i quali: le strutture, l'accesso alla conoscenza, la sicurezza nel cyberspazio, l'ambiente, le diversit\u00e0 culturali e la cooperazione, i media, la dimensione etica.\nDescrizione.\nIl fenomeno si \u00e8 cominciato a registrare a partire dagli anni ottanta negli Stati Uniti dove il PIL proveniente dal terziario ha nettamente superato il 60%. Da questo momento in poi anche negli altri Paesi ad economia avanzata il settore dei servizi ha visto un'espansione sempre maggiore in virt\u00f9 di un parallelo processo di deindustrializzazione. In un primo momento questo fenomeno assunse il nome di \"societ\u00e0 post-industriale\" e le politiche si diressero ad un riassetto del settore secondario, redistribuendo funzioni e delocalizzando gli impianti esistenti verso Paesi di nuova industrializzazione. Si cominci\u00f2 cos\u00ec a parlare di \"societ\u00e0 neo-industriale\" per indicare quelle economie che si ponevano come obiettivo il rilancio del settore secondario, riconfigurandone la composizione settoriale e innalzandone gli standard tecnologici e i paradigmi organizzativi. Presto questo termine sembr\u00f2 riduttivo per rappresentare il panorama della competitivit\u00e0 globale dinamico, flessibile e mutevole che mal si adatta ad essere imbrigliato all'interno di una definizione di per s\u00e9 rigidamente classificatoria.\nIl termine \"societ\u00e0 dell'informazione\" pare invece pi\u00f9 descrittivo di ci\u00f2 che avviene nei paesi maggiormente avanzati. Infatti la fondamentale caratteristica del ritmo vorticoso con cui procede l'innovazione dalla met\u00e0 degli anni ottanta \u00e8 quello di essere veicolato dalla diffusione e dalla possibilit\u00e0 di impiego delle informazioni. Il carattere pervasivo delle tecnologie informatiche ha cambiato sia il mondo della produzione che quello dei consumi dando luogo ad un nuovo mercato dell'informazione. Il carattere fondamentale del progresso scientifico-tecnologico non sta solo nell'aver accesso alle informazioni e nel consultarle, selezionarle ed estrarle, ma soprattutto nel saperle mettere in relazione tra loro ed elaborarle in maniera creativa per restituire un prodotto innovativo. Tutto ci\u00f2 fa dell'informazione una merce pregiata, uno strumento di produzione, un miglioramento dei servizi, un oggetto di contesa politica ed economica capace di incidere pesantemente sullo sviluppo e sugli assetti socio-economici di ogni \nPaese.\n\u00c8 all'interno della societ\u00e0 dell'informazione contemporanea che si fa strada l'idea di \"intelligenza collettiva\" che Pierre L\u00e9vy definisce come \"un'intelligenza distribuita ovunque, continuamente valorizzata, coordinata in tempo reale, che porta ad una mobilitazione effettiva delle competenze\".\nNell'attuale mondo del \"capitalismo informazionale\", cos\u00ec definito da Manuel Castells, il contesto globale vede il valore e lo status sociale ed economico sempre pi\u00f9 intrecciati con le capacit\u00e0 di stringere relazioni dinamiche di natura comunicativa ed informazionale. Sono cio\u00e8 legati a beni e prestazioni o che incorporano informazione o che ne sono direttamente costituiti. Informazione, formazione e comunicazione costituiscono oggi il \"geroglifico della merce\", la moneta e nello stesso tempo il simbolo di una societ\u00e0 sempre pi\u00f9 intrecciata con i \"bit informazionali\" e sempre pi\u00f9 mediata da un componente di natura digitale sia esso denaro, informazione finanziaria, economico-commerciale, culturale, mediatica o formativa.\nAspetto economico.\nNel giugno del 2000 \"La Carta europea per le piccole imprese\" sollecit\u00f2 gli stati membri affinch\u00e9 sostenessero le piccole e medie imprese in dieci settori ritenuti fondamentali per le stesse, tra questi erano compresi: l'E-business, la capacit\u00e0 tecnologica, l'accesso on-line e le competenze informatiche. La commissione europea nel 2005 approva un piano strategico chiamato \"i2010\" che definisce gli investimenti e le politiche da adottare nella ricerca sulle Tecnologie dell'informazione e della comunicazione per gli anni 2005-2009.\nLa spinta dell'iniziativa \"i2010\" a favore della concorrenza e della politica dei consumatori ha permesso di raggiungere molti risultati tangibili:\nAttualmente \u00e8 in vigore il piano per il 2011-2015. Il rapporto di ricerca della \"Commissione per la garanzia dell'informazione statistica\" (CGIS) datato settembre 2004 e riprodotto nel 2006, sottolinea come la complessit\u00e0 del modello attuale di societ\u00e0 dell'informazione \"richieda un ripensamento ed adattamento dei sistemi statistici ufficiali per metterli in grado di fornire a decisori pubblici, imprese, cittadini gli strumenti adeguati a comprendere al meglio la trasformazione in corso\".\nLa profonda trasformazione sociale conseguita al processo d\u00ec globalizzazione in atto e alla diffusione delle reti digitali \u00e8 stata da pi\u00f9 parti messa in rapporto con lo sviluppo delle nuove tecnologie dell'informazione e della comunicazione in rete. Esse infatti sono un \"medium straordinario di accelerazione\" del rapido evolversi della conoscenza e dell'innovazione ad essa conseguente, tanto da consentire di qualificare la societ\u00e0 dell'informazione anche come una societ\u00e0 della conoscenza e della comunicazione. . Non vanno poi sottovalutate n\u00e9 l'importanza crescente dei modelli reticolari di organizzazione in tutti gli ambiti sociali che richiede l'approfondimento dei caratteri dei singoli nodi e delle loro reciproche relazioni, n\u00e9 i differenti modelli di societ\u00e0 nazionali che danno luogo ad un diverso sviluppo della societ\u00e0 dell'informazione.\nRisulta evidente che per una corretta misurazione della societ\u00e0 dell'informazione occorre una revisione degli attuali strumenti di indagine e l'adozione di altri nuovi anche attraverso l'uso delle NTIC, sia per quanto riguarda l'utilizzo dei dati che le tecniche di rilevazione ad hoc, sia ancora in termini di metodi di organizzazione del lavoro statistico, attraverso un maggiore interscambio tra gli operatori. La Commissione Europea il 30 novembre 2011 ha presentato a Bruxelles un nuovo pacchetto di interventi per promuovere la ricerca, l'innovazione e la competitivit\u00e0 in Europa. Il Commissario M.G. Quinn ha presentato un programma per investimenti (\"Orizzonte 2020\") nella ricerca e nell'innovazione che prevede uno stanziamento di 80 miliardi di euro nel settore suddetto. I programmi di finanziamento saranno operativi tra il 2014 e il 2020. \"Orizzonte 2020\" riunisce per la prima volta in un unico programma tutte le iniziative di ricerca e finanziamento delle innovazioni tecnologiche. Da studi effettuati si evince che uno dei costi rilevanti nelle aziende e nella Pubblica Amministrazione \u00e8 determinato dall'analfabetismo informatico.\nAspetti critici.\nLo svilupparsi della societ\u00e0 dell'informazione ha introdotto aspetti critici non indifferenti sul piano sociale e psicologico. Il passaggio da un numero di informazioni notevoli, ma gestibili, ad una quantit\u00e0 enorme che ci raggiunge con qualsiasi mezzo, ha creato, in taluni casi, delle forme di disagio sociale e psicologico. Disagio manifesto sia nel caso in cui si cerchi di avventurarsi in questo mare di informazioni, sia se per scelta o impossibilit\u00e0, se ne rimane fuori.\nAgli inizi degli anni novanta viene infatti introdotto il concetto di divario digitale, ovvero di gap informatico fra chi ha accesso alle tecnologie informatiche e chi ne \u00e8 escluso parzialmente o totalmente.\nSul fronte opposto invece, nel 1989 Richard Saul Wurman nel suo libro \u201cinformation anxiety\u201d introduce il termine \u201csovraccarico informativo\u201d (information overload) per descrivere le forme, talvolta patologiche, di blocco decisionale innanzi a troppe informazioni. La sovrabbondanza di informazioni e possibilit\u00e0 comunicative \u00e8 stata descritta come una sorta di \"obesit\u00e0 mediale\" nei libri \"The Information Diet\" (Johnson, C., O'Reilly, 2012) e in Italia \"A dieta di media. Comunicazione e qualit\u00e0 della vita\" (Gui M., il Mulino, 2014) per le somiglianze con i problemi sociali legati alla cattiva alimentazione. Altri aspetti critici sono legati alla disinformazione (fake news e bufale), alla propaganda e alla guerra dell'informazione, tutte amplificate dai nuovi mass media, nonch\u00e9 al rischio di un vero e proprio totalitarismo digitale per effetto della neo rivoluzione digitale (ad es. con i big data sul Web 2.0) su una societ\u00e0 tutt'altro che aperta."}
{"id": "908699", "revid": "729019", "url": "https://it.wikipedia.org/wiki?curid=908699", "title": "Aeroporto di Mosca-Ostaf'evo", "text": "L'aeroporto di Mosca-Ostaf'evo (in russo \"\u0410\u044d\u0440\u043e\u043f\u043e\u0440\u0442 \u041e\u0441\u0442\u0430\u0444\u044c\u0435\u0432\u043e\") (ICAO: UUMO) un aeroporto internazionale situato vicino a Mosca, in Russia. L'aeroporto \u00e8 chiamato anche Ostafievo.\nStoria.\n\u00c8 stato aperto nel 2000 ed \u00e8 l'aeroporto civile pi\u00f9 vicino al centro della capitale russa Mosca. Attualmente l'aeroporto di Mosca-Ostafievo \u00e8 aperto solo per i voli charter.\nNel 2005 la Eurocopter Vostok (in russo: \u0415\u0432\u0440\u043e\u043a\u043e\u043f\u0442\u0435\u0440 \u0412\u043e\u0441\u0442\u043e\u043a) ha aperto con la Gazpromavia il complesso di manutenzione degli elicotteri prodotti dal Eurocopter Group, in particolare per Eurocopter EC 175.\nNel 2013 la Gazpromavia ha comunicato che la ricostruzione dell'aeroporto prevede l'ampliamento del Terminal per i voli business e la ricostruzione con il prolungamento della pista aeroportuale esistente.\nDati tecnici.\nL'aeroporto di Mosca-Ostafievo \u00e8 attualmente dotato di una pista attiva e una in fase di costruzione.\nLa lunghezza della pista attiva \u00e8 di 2,430 m x 48 m. La pista dell'aeroporto \u00e8 dotata del sistema PAPI. L'aeroporto \u00e8 aperto 24 ore al giorno.\n\u00c8 in progetto la costruzione della nuova pista e l'ampliamento della pista attuale."}
{"id": "908702", "revid": "469589", "url": "https://it.wikipedia.org/wiki?curid=908702", "title": "Passo dell'Albula", "text": "Il passo dell'Albula (\"Albulapass\" in tedesco, \"Pass da l'Alvra\" in romancio, \"Col de l'Albula\" in francese) \u00e8 un valico alpino del Canton Grigioni, in Svizzera, situato a 2.312\u00a0m di altitudine.\nCaratteristiche.\nMette in collegamento la valle del Reno Posteriore (o \"Hinterrhein\") da Thusis passando per Berg\u00fcn con l'Engadina a La Punt.\nIn alternativa \u00e8 possibile trasportare automobili su treni appositi che collegano Thusis a Samedan attraverso la Ferrovia dell'Albula.\nDal punto di vista orografico il passo si trova nelle Alpi dell'Albula, sottosezione delle Alpi Retiche occidentali.\nGalleria di foto.\n&lt;br&gt;"}
{"id": "908705", "revid": "4106", "url": "https://it.wikipedia.org/wiki?curid=908705", "title": "Albulapass", "text": ""}
{"id": "908708", "revid": "4106", "url": "https://it.wikipedia.org/wiki?curid=908708", "title": "Pass d'Alvra", "text": ""}
{"id": "908710", "revid": "767487", "url": "https://it.wikipedia.org/wiki?curid=908710", "title": "Absolution Tour", "text": "Absolution Tour \u00e8 il secondo album video del gruppo musicale britannico Muse, pubblicato il 12 dicembre 2005 dalla Warner Bros. Records.\nNegli Stati Uniti d'America il DVD \u00e8 stato venduto come disco aggiuntivo dell'edizione speciale del quarto album in studio \"Black Holes and Revelations\" (2006).\nIl disco.\nContiene gli spezzoni di gran parte del concerto tenuto dal gruppo al Glastonbury Festival nel 2004, fatta eccezione per \"Citizen Erased\" e \"Stockholm Syndrome\", anche se quest'ultima \u00e8 disponibile in uno spezzone relativo al concerto tenutosi all'Earls Court di Londra. La scaletta del concerto comprende prevalentemente i brani tratti dal terzo album in studio \"Absolution\", oltre ad altri brani contenuti negli album precedenti.\nIl DVD contiene inoltre alcuni filmati extra registrati nei concerti tenuti dal gruppo all'Earls Court e all'arena di Wembley di Londra e al Wiltern Theater di Los Angeles.\nTracce.\nPer accedere alle due tracce nascoste bisogna andare nel menu \"Extras\" e selezionare il titolo \"Fury\". Premi il tasto \"su\": la parola \"Back\" si illumina. Quindi premi la \"freccia a sinistra\" e la \"X\" della sezione \"Extras\" si illumina. A questo punto premi \"Enter\" per visualizzare i contenuti nascosti."}
{"id": "908719", "revid": "84184", "url": "https://it.wikipedia.org/wiki?curid=908719", "title": "Associazione Calcio Palmanova", "text": "L'Associazione Calcio Palmanova era la societ\u00e0 calcistica di Palmanova (cittadina della Provincia di Udine). Era una delle pi\u00f9 vecchie societ\u00e0 calcistiche del Friuli, essendo stata fondata nel 1909; \u00e8 fallita nel 2010.\nStoria.\nHa partecipato a campionati di Serie C sia negli anni '30 (Prima Divisione 1934-1935) che negli anni '40 ed arrivando al top nel 1946-1947 dove con Renzo Burini (passato poi al ) raggiunse il 3\u00ba posto.\nScesa piano piano di categoria la squadra amaranto (cos\u00ec chiamata dai tifosi per la propria divisa sociale) toccava il punto pi\u00f9 basso della sua storia rischiando la retrocessione in terza categoria al termine del campionato 1973-1974.\nDurante l'estate di quell'anno, il commendator Dino Bruseschi, presidente dell' degli anni '50 e '60, palmarino e all'epoca sindaco della cittadina, veniva convinto dagli amici a prendere in mano le sorti della squadra.\nNel nuovo polisportivo appena inaugurato il Palmanova vinceva la Seconda Categoria nel 1974-1975 e la Prima Categoria nel 1975-1976. Nella stagione 1976-1977 dopo una accesa lotta con il C.M.M. San Michele Monfalcone cedeva nello scontro diretto (con due gol in contropiede di Botta al 1' e Di Blas all'89') e doveva accontentarsi del secondo posto. Nella successiva stagione 1977-1978, dopo il cambio di allenatore (Fulvio Zonch al posto di Franco Sclauzero) iniziava una rimonta (27 punti su 30 nel girone di ritorno) terminata con uno spareggio con la Pro Gorizia disputato allo Stadio Friuli davanti a 6.000 spettatori e finito 1-1 dopo i tempi supplementari; il sorteggio favoriva la squadra palmarina che accedeva alla Serie D. L'anno successivo, nel nuovo campionato (a quel tempo categoria semiprofessionistica) la squadra per tre quarti di campionato fece pensare ad un ulteriore salto in Serie C2 ma croll\u00f2 nelle ultime giornate.\nNegli anni successivi il Palmanova alterna campionati in Serie D o nel Campionato Nazionale Dilettanti (1978-1979, 1979-1980, 1991-1992, 1992-1993, 1995-1996, 1996-1997, 2000-2001) a retrocessioni nel campionato di Eccellenza e prima categoria fino alla stagione 2008-2009, quando venne retrocesso prima in Promozione e l'anno successivo in prima categoria.\nNel 2009-2010, l'anno del centenario, la societ\u00e0 oramai non \u00e8 solo priva di fondi e anche indebitata.\nSono diversi i dirigenti che si avvicendano al \"capezzale\" della societ\u00e0 ma nessuno riesce far qualcosa per salvarla.\nIl fallimento, inevitabile, avviene al termine del campionato.\nLa societ\u00e0 cambia il nome in A.S.D. Palma Calcio e cura la pura attivit\u00e0 giovanile in attesa di ricreare una squadra da iscrivere in Terza Categoria."}
{"id": "908720", "revid": "7531939", "url": "https://it.wikipedia.org/wiki?curid=908720", "title": "Stephanie Kramer", "text": ""}
{"id": "908725", "revid": "1782831", "url": "https://it.wikipedia.org/wiki?curid=908725", "title": "Razze di The Legend of Zelda", "text": "Questa \u00e8 una lista delle razze presenti nel vasto mondo di \"The Legend of Zelda\".\nGoron.\nI \"Goron\" sono creature fatte di roccia simili a dei sassi che vivono rintanate in zone montuose. In \"Ocarina of Time\" e in \"Twilight Princess\", i Goron vivono pacificamente sul \"Monte Morte\" (\"Death Mountain\" in inglese), mentre vivono su un monte omonimo ma fisicamente diverso in \"Majora Mask\"; in \"The Wind Waker\" in alcune isole si trovano dei Goron mercanti erranti, mentre vivono nell' in \"Phantom Hourglass\"; in \"Spirit Tracks\" e in \"Ocarina of Time\" vivono nel Villaggio Goron. In \"Skyward Sword\" sono presenti solo alcuni goron vagabondi, uno dei quali in particolare verr\u00e0 incontrato pi\u00f9 volte nei pressi del Santuario dell'Esilio. Si cibano esclusivamente di pietre o di \"Caldarroccie\" (come in \"Phantom Hourglass\"). In \"Ocarina of Time\" aiutano Link a far aprire le porte del \"Tempio del Tempo\" donandogli il loro tesoro (il \"Goron's Ruby\") da loro gelosamente custodito. Link riesce a ottenerlo solamente sconfiggendo il Re Dodongo nella \"Dodongo's Cavern\". In \"Majora Mask\", prima di poter accedere a un Dungeon si deve recuperare la maschera di \"Darmani\" (l'eroe della trib\u00f9, defunto nel tentativo di raggiungere la sommit\u00e0 della Death Mountain) per potersi trasformare in \"Goron Link\", trasformazione che fornisce all'eroe nuovi poteri. In \"Phantom Hourglass\" invece, aiutato dal piccolo \"Gongoron\" (figlio del capo del villaggio, \"Grande Goron\" (\"Biggoron\" in inglese)), Link recupera uno dei tre metalli puri che servono per forgiare la \"Spada Illusione\", unica arma in grado di sconfiggere il malefico \"Bellum\"; Inoltre il boss del 5\u00b0 dungeon ha delle somiglianze con i Goron e i Dodongo, e proprio per questo si chiama \"Dongorongo\". In \"The Minish Cap\" appaiono in una sidequest, dove scavano una grotta. inizialmente ce ne saranno solo due, poi ne appariranno altri, fra i quali un goron mercante e un goron gigante che dar\u00e0 all'eroe lo scudo specchio. I Goron sono un popolo molto fiero e valoroso, pronto sempre ad aiutare i veri amici, che loro chiamano \"Fratelli di Roccia\" (\"Sworn Brothers\" in inglese). In \"Breath of the Wild\" Link verr\u00e0 aiutato da Yunobo, un giovane Goron imparentato con il deceduto Daruk, ex-campione del suo popolo.\nKokiri.\nI hanno fattezze di bambini, vestono una tunica verde e vivono nella . Appaiono in ', il primo episodio della saga per Nintendo 64, e in ' per Nintendo GameCube.\nAspetto fisico.\nI kokiri indossano tuniche verdi, a volte anche un berretto, ed hanno le orecchie a punta, come la razza Hylian. Tuttavia non crescono e non invecchiano, restando per tutta la vita in corpi di bambini. I Kokiri paiono essere immortali; oppure pi\u00f9 semplicemente restano con fattezze di bambini fino alla morte. Non \u00e8 dato sapere l'et\u00e0 media di un Kokiri. I capelli dei Kokiri possono essere verdi (come quelli di Saria), biondi o castani, ricordando comunque aspetti della foresta, come il verde degli alberi o il castano e il biondo delle foglie d'autunno.\nCaratteristiche.\nI kokiri trascorrono la loro esistenza nel loro villaggio, isolati dal mondo esterno, e protetti dall'albero Deku, il guardiano della foresta. Di natura allegra e spensierata, vengono definiti come i figli della foresta stessa, probabilmente generati dallo stesso Deku. Ogni Kokiri possiede una fata personale che fa da guida, amica e guardiana, giocando un ruolo molto importante nella vita dei folletti.\nSi dice inoltre che solo i kokiri riescano a trovare la strada nelle , con la guida della propria fata personale. Una persona comune senza una fatina riuscirebbe solamente a perdersi nei suoi meandri misteriosi. Se un Kokiri si perde dentro alle Lost Woods e non riesce ad uscirne, molto probabilmente diventer\u00e0 uno Skull Kid, un folletto perduto nei meandri della foresta magica. In \"Ocarina of Time\" Link non ha una fata personale perch\u00e9 non appartiene alla razza Kokiri, allora l'Albero Deku convoca Navi per accompagnarlo. Nella storia della saga di Zelda due Kokiri hanno aiutato Link: Saria, divenuta Saggio della Foresta, e Fado, in \"The Wind Waker\", saggio del vento, morto per mano di Ganondorf redivivo. Secondo la tradizione, un Kokiri non pu\u00f2 lasciare la foresta: \u00e8 convinzione comune che morirebbe. Questo \u00e8 in disaccordo col finale di \"Ocarina of Time\", che mostra i Kokiri al durante i festeggiamenti per la liberazione di Hyrule. In \"The Wind Waker\" non esistono altri Kokiri oltre a Fado. Esistono per\u00f2 i Korogu, che vivono con l'albero Deku sull'isola della foresta. Si tratta di un'evoluzione dei Kokiri, entrati in simbiosi cos\u00ec tanto con la natura da subirne una mutazione. Lo conferma l'albero Deku di The Legend Of Zelda:The Wind Waker, dicendo chiaramente 'un tempo avevano un aspetto umanoide'.\nOrigini e nome.\nI kokiri potrebbero essere ispirati in vaga misura dalla storia di Peter Pan, avendo vaghe similitudini con quest'opera. Come il personaggio principale e i bambini smarriti, i Kokiri non invecchiano ed indossano tuniche e cappelli verdi, quasi ad essere in simbiosi con la foresta stessa.\nOgni nome dei kokiri, tranne quello di Saria, \u00e8 una concatenazione di due note musicali: Mi+Do, Fa+Do, e via dicendo.\nForesta dei kokiri.\nI kokiri vivono nella Foresta dei kokiri, un piccolo villaggio nel , la zona boscosa di Hyrule. Nel villaggio si trovano diverse case e una bottega, dove Link si procura lo Scudo Deku; Nel Centro d'addestramento Kokiri Link trova la Spada dei Kokiri dentro uno scrigno.\nIl punto pi\u00f9 protetto e importante del villaggio \u00e8 l'albero Deku, il pi\u00f9 anziano albero protettore della foresta dove risiede il villaggio, entro il quale si nasconde il primo dungeon: ; un altro punto di notevole importanza \u00e8 la , un labirinto da cui si accede al , il quarto dungeon del gioco.\nSheikah.\nGli \"Sheikah\" sono una trib\u00f9 misteriosa di guerrieri abili sia nel combattimento corpo a corpo che nell'uso delle arti magiche. Devoti alla famiglia reale di Hyrule, hanno l'obiettivo di difenderla e di tutelarne i membri, vivendo nell'oscurit\u00e0 e palesandosi solo nei casi necessari. In \"Ocarina of Time\" il saggio che rappresenta questo popolo \u00e8 la tutrice della principessa Zelda, Impa, che offre a Link il suo aiuto in qualit\u00e0 di saggio dell'Ombra, dopo che quest'ultimo ha completato la missione nel Tempio dell'Ombra. Gli Sheikah possiedono un simbolo a forma di occhio che serve a contraddistinguere ci\u00f2 che appartiene a loro o che \u00e8 soggetto alla loro influenza. Sheik, personaggio chiave in \"Ocarina of Time\", il quale si dichiara una degli ultimi Sheikah rimasti, lo porta disegnato sull'abito che indossa. Sembra inoltre che gli Sheikah siano collegati in qualche modo con il villaggio Kakariko, il cui cimitero, avvolto nel mistero, ospita l'ingresso del Tempio dell'Ombra, ben celato. \nYiga.\nIn \"\" vi \u00e8 una trib\u00f9 di Sheikah ostili, il clan degli Yiga. Gli Yiga sono gli Sheikah che hanno tradito il popolo degli Hylia per servire Ganon, il loro obiettivo \u00e8 quello di uccidere Link. Gli Yiga vestono di rosso e ricordano i ninja, ubbidiscono e venerano il Maestro Koga, tant'\u00e8 che dopo la disfatta di quest'ultimo i suoi scagnozzi daranno la caccia a Link per tutta Hyrule per vendicarlo.\nTwili.\nI \"Twili\" sono un'antica razza, discendente di una trib\u00f9 di maghi che cercarono di conquistare il \"Sacro Reame\" dopo la creazione della Triforza. Vennero banditi dalle tre dee in un limbo conosciuto come \"Regno del Crepuscolo\" (\"Twilight Realm\" in inglese, il luogo in cui verr\u00e0 recluso anche Ganondorf), e lentamente si evolvettero in una pacifica razza di creature, di colore bianco e nero. I loro corpi presentano forme allungate e non proporzionate. Due esemplari di questa razza, Midna e Zant, presentano caratteristiche completamente uniche per la loro specie. Proprio quest'ultimo, stava per essere eletto re, quando il popolo decise di eleggere Midna regina.\nDisperato, Zant vag\u00f2 senza meta ai confini del Crepuscolo, fino a quando trov\u00f2 Ganondorf, che gli disse che era un semi-dio, dandogli una prova: parte del suo potere che, unito a quello posseduto da Zant, divenne immenso. Il Twili aveva quindi trasformato Midna in una creaturina, mentre l'intera popolazione era stata trasformata in orride creature al suo servizio. Tocca quindi a Link salvare il Reame.\nZora.\nGli \"Zora\" sono delle pacifiche ed amichevoli creature simili a pesci. Nei primi giochi della serie, erano presenti delle creature ostili chiamate \"Zolas\", definite dalla Nintendo come delle femmine di \"Zora\" divenute crudeli. Successivamente, questo disguido fu corretto in ', dove viene fatta una maggiore distinzione tra Zora ostili e buoni. In questo gioco, gli Zora cattivi sono chiamati \"River Zora\" e quelli amichevoli \"Sea Zora\". Il loro aspetto viene rinnovato per la prima volta in \"Ocarina of Time\", dove vengono rappresentati con caratteristiche pi\u00f9 umane. In questo gioco, la loro pelle \u00e8 di colore bianco con alcune zone blu, gli occhi sono completamente neri e i loro piedi sono simili a pinne. La \"Principessa Ruto\", figlia del re della trib\u00f9 degli Zora, aiuter\u00e0 Link nella sua avventura, e in seguito diverr\u00e0 una dei sette saggi. In ', gli Zora vengono cambiati d'aspetto ancora una volta e qui presentano caratteristiche ancora pi\u00f9 umane. Gli occhi sono dotati di pupilla, e il loro naso appare uguale a quello di un uomo. La loro pelle \u00e8 liscia e di colore grigiastro, tranne nella pancia e nel petto dove \u00e8 bianca; le branchie sono spostate sui fianchi. Gli Zora femmina presentano inoltre una colorazione tendente al rosa. Queste creature depongono delle uova che devono essere tenute al freddo. I cuccioli appena nati sono simili a dei girini. Inoltre, gli Zora apprezzano la musica, infatti in \"\" esiste una band musicale composta da Zora, gli \"Indigo-Gos\". In \"The Wind Waker\" gli Zora si sono evoluti nei Rito (razza di volatili intelligenti ed umanoidi). Link conoscer\u00e0 solo una Zora ormai scomparsa per mano di Ganondorf: il Saggio della Terra Laruto. In gli Zora cambiano nuovamente aspetto, presentandosi pi\u00f9 simile a degli squali. Qui gli Zora risiedono in un regno del quale fa parte il principe Sidon, fratello minore della deceduta Mipha, ex-campionessa del suo popolo.\nGerudo.\nLe \"Gerudo\" sono una delle pi\u00f9 famose razze della serie di videogiochi \"The Legend of Zelda\". Fanno la loro comparsa in \"Ocarina of Time\", nel mondo di in \"Majora's Mask\" come pirati, in \"Four Swords Adventure\" ed infine in\" Breath of the Wild\". Nonostante i pochi giochi in cui sono apparse in \"carne e ossa\" le Gerudo sono famose sia per le moltissime citazioni (per esempio danno il nome a uno dei tanti pani di \"The Minish Cap\") che tramite il loro pi\u00f9 famoso esponente, Ganondorf. Le Gerudo, che sono un popolo guerriero di sole donne, disprezzano i maschi, ci\u00f2 nonostante una volta ogni cento anni tra di loro nasce un bambino che \u00e8 destinato a diventare il capo incontrastato della trib\u00f9. Il loro simbolo appare in molti altri giochi di Zelda, come sulle spade di Ganondorf in e stranamente sugli abiti di Zant in . \nHylia.\nGli \"Hylia\" sono l'etnia dominante a Hyrule. Umili lavoratori, astuti commercianti, allevatori, guardie, dottori, nobili o vagabondi, essi costituiscono la maggior parte dei cittadini del regno. In \"Ocarina of Time\" si possono trovare un po' dappertutto, ma soprattutto affollano la piazza del mercato ogni giorno, finch\u00e9 il malvagio Ganondorf non fa sprofondare la grande citt\u00e0 di Hyrule nelle tenebre, allora si rifugiano nel villaggio Kakariko. Nella sua avventura Link, che da sempre credeva di appartenere al popolo dei Kokiri, scopre di essere invece un Hylia dopo aver eliminato Phantom Ganon nel Tempio della Foresta. Il saggio che li rappresenta \u00e8 il vecchio Rauru, custode del \"Sacro Reame\", saggio della Luce, che, riconoscendo in Link l'eroe da tutti atteso per liberare Hyrule dal male, lo incarica di rintracciare gli altri saggi del regno per poterlo aiutare a sconfiggere Ganondorf.\nMinish.\nI \"Minish\", chiamati \"Picori\" nel manga, sono folletti che appaiono solo in \"The Minish Cap\" e che aiutano Link durante l'avventura.\nSecondo una leggenda, che appare all'inizio del gioco, i Minish donarono agli uomini una spada leggendaria (Quadrispada) che viene usata da un eroe per distruggere il male, dopodich\u00e9 la spada fu conservata come reliquia.\nI Minish possono essere visti solo dai bambini una volta ogni cento anni durante una festa a loro dedicata.\nSubrosiani.\nI \"Subrosiani\" sono esseri incappucciati che vivono a Subrosia (una citt\u00e0 raggiungibile attraverso dei portali).\nEschim\u00f9 e Yeti.\nGli Yeti (gli ultimi due rimasti) che appaiono in Twilight Princess vivono sulle montagne innevate e prediligono le basse temperature, cos\u00ec come gli Eschim\u00f9 che troviamo in Phantom Hourglass e Spirit Tracks. Questi ultimi sono, come si intuisce dal nome, qualcosa di simile al popolo eschimese, eccetto per il fatto che non sono persone: essi somigliano infatti a pinguini dal volto umano, provvisti di un paio di palchi da renna e possono essere di vari colori sgargianti tra cui il blu e il viola.\nDeku.\nI cespugli Deku solitamente fanno parte delle razze nemiche che Link si trova a dover affrontare nel corso delle sue avventure, tuttavia in \"Majora's Mask\" sono un vero e proprio popolo con tanto di palazzo reale e molti di loro si dedicano al commercio.\nMogma e Kyuri.\nI Mogma e i Kyuri appaiono solo in Skyward Sword. I primi sono un antico popolo di uomini-talpa che vivono nel sottosuolo, mentre i secondi sono degli esserini somiglianti ad ibridi tra piante (precisamente bulbi che si schiudono) e kiwi (inteso come volatile, ma per assurdo si potrebbe anche dire che assomigliano al frutto), o pinguini. Il loro nome deriva dal giapponese Ky\u016bri, appunto, che significa cetriolo. \nIn Skyward Sword poi appaiono anche dei robot che abitano le terre di Ranel, anche se non sono propriamente classificabili come razza.\nRito.\nI Rito sono un popolo di volatili ornitomorfi, vengono anche chiamati con il nome di Falchi Viaggiatori (in the wind waker). Essi abitano il borgo dei Rito situato nelle terre di Colbacco, intorno a una montagna dalla forma di un uccello. Prediligono l'arco come arma da combattimento perch\u00e9 pi\u00f9 facile da usare in volo. Per educarsi al suo uso, i Rito si servono di un campo di addestramento chiamato Volodromo presente al confine tra Hebra e Colbacco. Link viene aiutato da Teba, un guerriero rito, nel liberare il colosso sacro Vah Medoh dalla maledizione di Ganon, e lo spirito del deceduto Revali, ex-campione del suo popolo."}
{"id": "908727", "revid": "161374", "url": "https://it.wikipedia.org/wiki?curid=908727", "title": "I Visitors", "text": ""}
{"id": "908740", "revid": "15756", "url": "https://it.wikipedia.org/wiki?curid=908740", "title": "Eremo di Santa Maria della Stella (Pazzano)", "text": "L'eremo di Santa Maria della Stella o santuario di Monte Stella, situato sul monte omonimo nel territorio del comune di Pazzano, in provincia di Reggio Calabria, \u00e8 un santuario creato all'interno di una grotta.\nStoria.\nIl primo documento sulle l'eremo \u00e8 il \"Codice greco 598 di Parigi\", contenente le opere di Sant'Efrem diacono, e composto dal monaco Michele.\nSuccessivamente, con le incursioni saracene, Cristodulo, che era l'egumeno dell'eremo, fugg\u00ec a Patmos. Con la fine dell'invasione saracena, Paolo, successore di Cristodulo, torn\u00f2 a Stilo riportando molti manoscritti che costituirono parte della biblioteca di Santa Maria.\nDal 1096, durante il periodo normanno, l'eremo di Santa Maria diventa un monastero minore, come si evince da un documento del conte Ruggero I, che cedette al vescovo di Squillace, Giovanni Niceforo, l'abbazia di San Giovanni Theresti di Bivongi, l'abbazia di San Leonte, la chiesa di San Nicola e Santa Maria della Stella.\nNel 1522 il monastero diventa santuario e vi fu collocata per la prima volta la statua della \"Madonna della Stella\" o \"Madonna della Scala\". Si pens\u00f2 fosse origine gaginesca, ma nuovi studi riferiscono con certezza che sia stata scolpita dal siciliano Rinaldo Bonanno per la somiglianza con altre sue opere.\nDa eremo di Chiesa bizantina diventa cos\u00ec col passare degli anni santuario della Chiesa cattolica, e le vecchie icone bizantine vengono abbandonate, e mai pi\u00f9 recuperate ancora ai giorni nostri, in favore della statua della Madonna della Stella.\nNel secolo XV il Santuario diventa indipendente da San Giovanni Theresti e i basiliani (Grancia dell'ordine di San Basilio) abbandonarono l'eremo (1670) anche se rimane all'ordine di San Basilio fino al 1946.\nIl primo parroco si suppone sia stato Marcello Jhodarelli nel 1670.\nNel 1691 viene descritto nel XVIII paragrafo dell'Appendice III: Delle Sagre Immagini Della Calabria illustrata di Giovanni Fiore da Cropani.\nNel 1965 don Mario Squillace, parroco di Pazzano, scrive un libro interamente dedicato all'eremo: \"L'eremo di S. Maria della Stella\" e nel 1998 nella raccolta di poesia A terra mia Giuseppe Coniglio gli dedica la poesia \"A stida\".\nL'eremo.\nVi si accede scendendo una lunga scalinata (62 scalini) scavata nella pietra. Nel santuario si trovano, oltre alla statua della Madonna, i dipinti con l'Immacolata Concezione, la Santissima Trinit\u00e0, l'adorazione dei pastori. Di particolare interesse il frammento di un affresco di arte bizantina, raffigurante santa Maria Egiziaca che riceve l'eucaristia dal monaco Zosimo. L'affresco si ritiene sia del X-XI secolo, per la particolare caratteristica delle ciocche disordinate della capigliatura della santa; il raffigurare poi una santa anzich\u00e9 un santo, fa pensare che vi sia stato per un certo periodo un eremitismo femminile. All'interno della grotta vi sono rappresentazioni della Trinit\u00e0, di Cristo, dell'Arcangelo Michele e la piet\u00e0.\nFesta.\nIl 15 agosto di ogni anno si effettua un pellegrinaggio alla grotta santuario della Madonna della stella e celebra l'Assunzione della Madonna che ricorda la festa della Dormitio Virginis bizantina.\nSi sale per una strada di montagna (per sole persone) con una forte pendenza a partire dalla \"Fontana vecchia\" del comune di Pazzano e vi si arriva quasi in cima nei pressi della grotta.\nLa festa viene gi\u00e0 descritta il 17 agosto del 1901 in un articolo di Bruno D'Alteno sulla rivista \"La Calabria\" come un evento importante per tutta la vallata dello Stilaro, con pellegrini provenienti da tutta la Calabria e talvolta anche dalla Sicilia. Fin dalla sera del 13 agosto giungono pellegrini al grido di \"VIva Maria\"..\nLeggenda sulla statua della Madonna.\nLe leggenda della statua della Madonna di Monte Stella viene riportata per la prima volta da Giovanni Fiore da Cropani alla fine del XVII secolo nella sua opera Della Calabria illustrata.\nRiporteranno successivamente, in tempi recenti, i giornalisti Edoardo Pisani e Bruno d'Alteno.\nSi racconta che la nave che viaggiava per Messina nella quale era imbarcata la statua della Madonna, inspiegabilmente si ferm\u00f2 a Monasterace. Da essa part\u00ec una luce rivolta verso la grotta di Monte Stella. Dei pastori videro lo strano fenomeno, e la stessa Madonna che sopra un carro trainato da buoi si dirigeva verso la grotta. Quando arriv\u00f2, inizi\u00f2 a sgorgare acqua dalla grotta, e vennero portate due giare per raccoglierla. Esse, per\u00f2 miracolosamente non si riempivano mai. All'acqua, come alla Madonna, furono attribuiti poteri taumaturgici.\nCanzoni dedicate alla Madonna della Stella.\nNel libro di Giovanni Fiore da Cropani, Della Calabria illustrata si trova il testo di questa canzone, cantata dai devoti di Stilo che andavano all'eremo di Santa Maria della Stella.\nDi seguito la canzone in dialetto calabrese dei pellegrini di Brognaturo (VV) che si dirigono a Riace alla festa dei santi Cosma e Damiano che intonano un canto anche alla Madonna di Monte Stella:\nQui la laude riportata da Bruno D'Alteno nel suo articolo della rivista \"La Calabria\" nel 1901:"}
{"id": "908745", "revid": "287204", "url": "https://it.wikipedia.org/wiki?curid=908745", "title": "Santuario di Santa Maria della Stella", "text": ""}
{"id": "908747", "revid": "1226", "url": "https://it.wikipedia.org/wiki?curid=908747", "title": "Cardassiano", "text": ""}
{"id": "908748", "revid": "79968", "url": "https://it.wikipedia.org/wiki?curid=908748", "title": "Omicidio colposo (ordinamento italiano)", "text": "L'omicidio colposo \u00e8 un delitto contro la persona, previsto dall'art. 589 del Codice penale italiano. La fattispecie penale ricorre quando un soggetto, per colpa, determina la morte di un'altra persona. \u00c8 un reato comune, di evento e a forma libera. Il delitto si consuma nel luogo in cui si verifica la morte della persona offesa.\nFattispecie.\nL'art. 589 c.p. recita:\nSi tratta di un reato per cui non \u00e8 configurabile il tentativo. Eventualmente \u00e8 configurabile il reato di Lesione personale.\nNel 2016, per effetto della L. 23 marzo 2016, n. 41 sono state soppresse dal secondo comma le parole \"sulla disciplina della circolazione stradale\", poich\u00e9 \u00e8 stato introdotto nell'ordinamento giuridico italiano una nuova fattispecie penale: l'omicidio stradale, previsto e punito dall'art. 589 bis c.p.\nLa pena comminata \u00e8 la reclusione da sei mesi a cinque anni.\nInteresse tutelato.\nL'interesse giuridico tutelato dalla norma in esame, al pari degli altri delitti di cui al Titolo XII del Libro II del Codice Penale, \u00e8 duplice: non solo la vita, ma anche l'incolumit\u00e0 fisica di ciascuna persona.\nElemento oggettivo.\nTrattandosi di reato a forma libera, la condotta del reo pu\u00f2 consistere sia in un'azione che in un'omissione. La conseguenza della condotta, e quindi l'evento, deve essere la morte del soggetto passivo. \nElemento soggettivo.\nNell'omicidio colposo il soggetto attivo del reato non vuole cagionare la morte della vittima. Tuttavia, l'evento si verifica o a causa di negligenza, imprudenza, imperizia (colpa generica), oppure per violazioni di leggi, regolamenti, ordini, discipline (colpa specifica).\nRientra nella fattispecie dell'omicidio colposo anche l'ipotesi in cui la morte sia cagionata con \"colpa cosciente\", ossia quando l'evento, anche se non voluto, \u00e8 previsto dall'agente come conseguenza della sua azione od omissione.. Una sottile distinzione separa questa ipotesi dal \"dolo eventuale\": il soggetto che compie l'azione, pur non volendolo, accetta il verificarsi dell'evento lesivo."}
{"id": "908750", "revid": "339392", "url": "https://it.wikipedia.org/wiki?curid=908750", "title": "Strada statale 110", "text": ""}
{"id": "908751", "revid": "1861950", "url": "https://it.wikipedia.org/wiki?curid=908751", "title": "Gazpromavia", "text": "Gazpromavia (in russo: \u0413\u0430\u0437\u043f\u0440\u043e\u043c\u0430\u0432\u0438\u0430) \u00e8 una compagnia aerea russa con sede a Mosca, nella Russia europea.\nOpera voli charter passeggeri e merci, principalmente a sostegno dell'industria petrolifera e del gas. Opera anche voli nazionali e internazionali di linea da Mosca.\nFlotta.\nA dicembre 2021 la flotta di Gazpromavia composta come riportato di seguito."}
{"id": "908759", "revid": "287204", "url": "https://it.wikipedia.org/wiki?curid=908759", "title": "Emilio Butragueno", "text": ""}
{"id": "908760", "revid": "858648", "url": "https://it.wikipedia.org/wiki?curid=908760", "title": "Enrico Nan", "text": "Esponente di Forza Italia, \u00e8 stato deputato per quattro legislature, dalla XII alla XV. Fra gli incarichi assunti nella sua esperienza parlamentare vanno segnalati la vicepresidenza della commissione dedicata all'affare Telekom Serbia e del gruppo parlamentare di Forza Italia nella XIV legislatura alla Camera. Passa successivamente a Futuro e Libert\u00e0 per l'Italia di cui \u00e8 stato responsabile nazionale Credito. Ha ricoperto l'incarico di coordinatore regionale FLI in Liguria."}
{"id": "908761", "revid": "1776051", "url": "https://it.wikipedia.org/wiki?curid=908761", "title": "Live in the 21st Century", "text": "Live in The 21st Century \u00e8 un DVD dei Quiet Riot, uscito l'11 novembre 2003.\nTracce.\nContenuti speciali (CD 2).\nand creating havoc"}
{"id": "908762", "revid": "48344", "url": "https://it.wikipedia.org/wiki?curid=908762", "title": "Roi Bauduin Stadion", "text": ""}
{"id": "908766", "revid": "22475", "url": "https://it.wikipedia.org/wiki?curid=908766", "title": "Novella degli scacchi", "text": "Novella degli scacchi (\"Schachnovelle\", 1941) \u00e8 l'ultimo racconto scritto da Stefan Zweig prima del suo suicidio, avvenuto il 22 febbraio 1942.\nPer quest'ultimo racconto, l'autore si \u00e8 ispirato ai suoi ultimi giorni di vita a Petr\u00f3polis (Brasile), dove si era rifugiato per fuggire al nazismo, e in cui l'unica distrazione era una scacchiera.\nTrama.\nMirko Czentovi\u010d \u00e8 un uomo rozzo e ignorante, ma anche un campione mondiale indiscusso di scacchi. Durante un viaggio in nave da New York a Buenos Aires, alcuni appassionati di scacchi lo sfidano in partite amichevoli. Il campione vince la prima senza il minimo sforzo. Il superbo e indomito McConnor, organizzatore delle sfide, non si d\u00e0 per\u00f2 per vinto e nella partita successiva interviene il dottor B., enigmatico passeggero, che con i suoi consigli riesce a tener testa a Czentovi\u010d e a strappargli una patta. Il campione, stupito di tanta bravura, chiede una rivincita per il giorno dopo.\nLa sera prima dell'incontro, il dottor B. confida all'io narrante la sua storia e perch\u00e9 sia in grado di tenere testa a un campione di scacchi. Egli gestiva, prima col padre e poi da solo, uno studio legale a Vienna. Lo studio non esercitava pi\u00f9 l'avvocatura, ma era divenuto un insospettabile luogo di transito di documenti della casa imperiale d'Austria, negli anni in cui imperversava il furore hitleriano. La famiglia del dottor B. era sempre stata in contatto con l'imperatore, tanto che suo zio ne era il medico personale.\nLa Gestapo, per\u00f2, aveva intuito e, ai tempi dell'Anschluss, lo sconosciuto scacchista fu arrestato e confinato in una stanza d'albergo, in cui non c'era assolutamente nulla, mentre l'unico contatto con il mondo esterno era scandito dai periodici interrogatori. Era un metodo raffinato, in cui la tortura fisica era sostituita da quella mentale. Il dottore sarebbe impazzito, se non fosse riuscito a rubare dalla giacca di uno degli ufficiali un libro che conteneva centocinquanta memorabili partite di scacchi disputate dai pi\u00f9 forti giocatori del mondo.\nLa sua mente si riattiv\u00f2, si cre\u00f2 una scacchiera mentale, modell\u00f2 dei pezzi di carta e, dopo avere imparato a memoria tutti gli incontri, ne invent\u00f2 di nuovi, arrivando a giocare contro se stesso. In breve divenne un'ossessione incontrollata: l'intera giornata non era altro che uno spasmodico calcolo di tutte le possibili combinazioni che potevano essere escogitate, e l'eccitazione nervosa proseguiva nel sonno.\nUn giorno i nervi cedettero e in preda al delirio fu portato in un ospedale, dove un umano medico trov\u00f2 uno stratagemma per rimetterlo in libert\u00e0, raccomandandogli di non toccare pi\u00f9 una scacchiera, ora che si era liberato da quella \"droga\". Una volta libero, quindi, non aveva pi\u00f9 giocato a scacchi. Nonostante abbia paura che affrontare Czentovi\u010d possa essere deleterio per la sua salute mentale, per una volta soltanto vuole provare cosa significhi giocare contro una persona reale, vuole capire se in quella stanza fosse gi\u00e0 impazzito o se fosse ancora al di qua di quella pericolosa soglia.\nSorprendentemente vince l'incontro, ma in preda a una rediviva smania accetta la proposta di rivincita dell'avversario. Nel secondo incontro, mentre il campione fa lunghe pause per innervosirlo, egli gioca nella sua mente innumerevoli partite finch\u00e9, sudato ed eccitato per le mosse che riesce a fare, non compie un errore assurdo e infantile. L'io narrante gli prende il braccio e gli rammenta che non deve pi\u00f9 avvicinarsi al baratro della follia: il dottor B., rinsavito, se ne va tra lo stupore generale.\nCritica.\nZweig scrisse la \"Novella degli scacchi\" nello stesso periodo in cui stava scrivendo la sua autobiografia, significativamente intitolata \"Il mondo di ieri. Ricordi di un europeo\" (\"Die Welt von Gestern. Erinnerungen eines Europ\u00e4ers\"). Consapevole degli immani mutamenti intervenuti in Europa e nel mondo gi\u00e0 a seguito della Prima Guerra Mondiale, l'autore guarda la storia dal suo punto di vista umanistico, che apprezza in primo luogo il rispetto dell'uomo e la sua libert\u00e0 interiore. Perci\u00f2, nel momento in cui scrive le due opere (e su questo \u00e8 esplicito nell'autobiografia), non pu\u00f2 dare un giudizio positivo ai cambiamenti che avevano portato l'essere umano dall'ottocentesca \"et\u00e0 d'oro della sicurezza\" fino agli sconvolgimenti della Seconda Guerra Mondiale.\nIl ritratto che l'autore fa di Czentovi\u010d, il campione, \u00e8 condizionato dalla sua irrecuperabile e, anzi, programmatica rozzezza. Egli \u00e8 grezzo e ignorante, privo di una sia pur minima \"aspirazione alla cultura\" - quel \"Drang zum Kulturellen\" che l'autore descrive come tratto caratterizzante della Vienna di fine '800 nei primi due capitoli dell'autobiografia. Zweig illumina con asprezza il \"professionismo\" unilaterale e cieco a cui si riduce l'anima dello scacchista, la sua disponibilit\u00e0 a giocare con gli altri passeggeri esclusivamente per lucro (non fa domande n\u00e9 dimostra perplessit\u00e0: chiede solo 250 dollari a partita) e a vendere il suo nome per pubblicizzare un'enciclopedia degli scacchi.\nZweig sottolinea nella figura del campione l'aridit\u00e0 di chi vive unicamente e spietatamente per denaro. Czentovi\u010d \u00e8 il simbolo del tramonto dell'anima aristocratica, degli antichi valori destinati a soccombere di fronte a un'intelligenza arrogante, selettiva e solo per questo vincente. Czentovi\u010d non \u00e8 un uomo senza qualit\u00e0, bens\u00ec \u00e8 l'uomo aridamente dotato di una sola qualit\u00e0, tipico dei tempi moderni, l'epoca della specializzazione settoriale. La morale che guida il suo comportamento si riduce a uno schema utilitaristico e calcolatore, prossimo alla barbarie. Di conseguenza, pu\u00f2 considerarsi una metafora del nazismo incombente, nonostante egli non sia un nazista, ma un ex-contadino russo che, per una coincidenza fortunata, ha potuto sviluppare un talento da cui unicamente ricava il suo successo. \nEponimi.\nIl romanzo \"La variante di L\u00fcneburg\" di Paolo Maurensig deve molto della sua ispirazione alla \"Novella degli scacchi\", di cui ricalca molti elementi. Lo stesso Maurensig ha ammesso di avere letto e studiato Zweig.\nCinema.\nNel 1960 Gerd Oswald adatta per lo schermo e dirige \"Schachnovelle\", tratto dal testo di Zweig. Mario Adorf interpreta Czentovi\u010d, mentre Curd J\u00fcrgens interpreta il dottor B. (per l'occasione ribattezzato \"Werner von Basil\"). Il film esce in Italia con il titolo \"Scacco alla follia\"."}
{"id": "908769", "revid": "1783371", "url": "https://it.wikipedia.org/wiki?curid=908769", "title": "Trippel sort", "text": "Trippel sort (conosciuto anche come stooge sort) rientra nel gruppo dei peggiori algoritmi di ordinamento ed \u00e8 per questo motivo poco conosciuto. A fronte di una forte inefficienza, l'algoritmo ha valore per scopi didattici ma non trova utilizzi pratici negli ordinamenti veri e propri.\nDescrizione.\nL'algoritmo viene presentato nella sua forma ricorsiva, che \u00e8 molto semplice.\nL'idea alla base dell'algoritmo \u00e8 di dividere l'insieme da ordinare in due punti, suddividendone la dimensione in tre parti, di cui quella centrale grande almeno quanto le altre due. Si creano due sottoinsiemi di dimensione 2/3 che si sovrappongono per 1/3.\nSuccessivamente vengono fatti tre ordinamenti: prima si ordinano (ricorsivamente) i primi 2/3 dell'insieme, poi i secondi 2/3, poi nuovamente i primi 2/3.\nL'algoritmo si ripete quindi su dimensioni pi\u00f9 piccole, circa 2/3, fino a quando non arriva a coppie di due elementi, che vengono ordinate con un confronto ed un eventuale scambio. Dato che l'insieme \u00e8 suddiviso in sottoinsiemi che sono almeno 2/3 di quello precedente non si otterranno mai insiemi pi\u00f9 piccoli di una coppia.\nVariante 1 (originale).\nQuesta \u00e8 la variante originale, descritta in codice Basic.\nNelle stime il valore 2.71 \u00e8 un valore arrotondato che sta per log1.5 3.\nAnalisi dei confronti.\nPer ogni valore di n, C(n) \u00e8 costante qualunque sia l'ordine degli elementi, e vale esattamente:\nC0 = 1\nCk = Ck-1 * 3 + 1\ncio\u00e8 Ck = \u2211i=0...k 3k\nper n \u2265 nk , dove\nn0 = 2\nn1 = 3\nnk = ceil(nk-1 * 1.5) - 1\nn=2 \u2194 C=1\nn=3 \u2194 C=4\nn=4 \u2194 C=13\nn\u22655 \u2194 C=40\nn\u22657 \u2194 C=121\nn\u226510 \u2194 C=364\nn\u226514 \u2194 C=1093\nn\u226520 \u2194 C=3280\nse si approssima\n3k+3k-1+... con 3k allora C(n) \u2248 n2.71 come per la variante 2.\nAnalisi degli scambi.\nS(n) = (n - 1) * (n - 2) / 2 + 1 - \u0394k , per n \u2265 nk.\n\u03941 = 1 per n1 = 8\n\u03942 = ? per n2 = ?\nn=2 \u2194 S=1 , Smedio=0.50\nn=3 \u2194 S=2 , Smedio=1.17\nn=4 \u2194 S=4 , Smedio=2.17\nn=5 \u2194 S=7 , Smedio=3.57\nn=6 \u2194 S=11 , Smedio=5.60\nn=7 \u2194 S=16 , Smedio=7.99\nn=8 \u2194 S=21 , Smedio=10.63\nn=9 \u2194 S=28 , Smedio=14.14\nn=10 \u2194 S=36 , Smedio=18.13\nVariante 2 (riduzione dei confronti).\nQuesta \u00e8 una versione migliorata. Poich\u00e9 i confronti (e scambi) vengono comunque fatti quando i gruppi sono ridotti a coppie, si effettuano solo in questo caso. Questo riduce molto il numero di confronti e aumenta un po' il numero di scambi.\nLa variante diventa stabile.\nAnalisi dei confronti.\nPer ogni valore di n, C(n) \u00e8 costante qualunque sia l'ordine degli elementi.\nIl valore di C(n) \u00e8 del tipo 3k e aumenta a scaglioni all'aumentare di n.\nI valori di n per i quali C(n) cambia sono:\n2,3,4,5,7,10,14,20,29,43,64,95,142,212,317,475,712...\nn=2 \u2194 C=1\nn=3 \u2194 C=3\nn=4 \u2194 C=32\nn\u22655 \u2194 C=33\nn\u22657 \u2194 C=34\nn\u226510 \u2194 C=35\nda cui si ricava la relazione\nCk = 3k, per n \u2265 nk\ndove\nn0 = 2\nn1 = 3\nnk = ceil(nk-1 * 1.5) - 1\nsemplificando nk = ceil(nk-1 * 1.5) - 1 possiamo approssimare C(n)\nnk \u2248 nk-1 * 1.5\nnk \u2248 1.5 * 1.5 * ... = 1.5k\nk \u2248 log1.5 nk\ne semplificando molto possiamo farla valere per ogni valore di n, togliendo gli scalini\nk \u2248 log1.5 n\nC = 3k \u2248 3log1.5\nn\nlog3 C \u2248 log1.5n\nln C / ln 3 \u2248 ln n / ln 1.5\nln C \u2248 ln n * (ln 3 / ln 1.5)\nln C \u2248 ln (n(ln 3 / ln 1.5))\nC \u2248 n(ln 3 / ln 1.5)\nda cui C(n) \u2248 n2.71\nLa semplificazione produce una approssimazione abbastanza grossolana per situazioni non al limite: a titolo indicativo nell'intervallo n = 475...711 il valore reale C = 315 \u00e8 solo l'80%...27% della stima n2.71.\nAnalisi degli scambi.\nQui l'analisi \u00e8 semplice. Da un semplice esame dei valori prodotti dal calcolo di tutti i casi possibili si pu\u00f2 constatare che S(n) = n * (n - 1) / 2 e il caso medio \u00e8 esattamente la met\u00e0."}
{"id": "908772", "revid": "1904508", "url": "https://it.wikipedia.org/wiki?curid=908772", "title": "Ferrante Sanseverino", "text": "Biografia.\nEra figlio di Roberto II Sanseverino e di Marina d\u2019Aragona di Villahermosa, ed era nipote di re Ferdinando il Cattolico.\nIl padre Roberto mor\u00ec nel 1508, e nel 1516, con il consenso del re Ferdinando II, spos\u00f2 Isabella Villamarina. Fu generale dell'imperatore Carlo V e partecip\u00f2 alla conquista di Tunisi nel 1535. Nel 1553 si mise in urto politicamente col governo spagnolo nel Regno di Napoli - perch\u00e9 contrario all'introduzione dell'inquisizione spagnola - e fin\u00ec in disgrazia, rifugiandosi in esilio in Francia, fino alla morte.\nPerse cos\u00ec il suo palazzo a Napoli (trasformato nella Chiesa del Ges\u00f9 Nuovo), e i suoi possedimenti a Salerno, che furono confiscati, come pure il titolo di principe di Salerno, che non venne pi\u00f9 attribuito: la citt\u00e0 inizi\u00f2 un periodo di decadenza, terminato solo nel XVIII secolo con la fine del dominio spagnolo.\nFu un appassionato di teatro e fece sistemare un luogo per le rappresentazioni nella sua dimora napoletana. Come \"principe di Salerno\" fu promotore dell'ultima rifioritura della Scuola Medica Salernitana, patrocinando il medico Paolo Grisignano (autore del \"\"Commento agli Aforismi di Ippocrate\" e del \"Sui polsi e sulle urine\"\").\nA Salerno inoltre ebbe come residenza il castello di Arechi (ospitandovi anche Carlo V), dove si attorni\u00f2 di nobili come i Mazzacane, de Ruggero, i de Vicariis, i Dentice, i Capano, i d'Alitto, i Carrano, i de Ogeda o Hogeda, i Britonio ed tanti altri oltre che di artisti, uomini di cultura e intellettuali come il filosofo Agostino Nifo, Scipione Capece e Bernardo Tasso, il padre di Torquato Tasso. Durante il suo principato, Salerno torn\u00f2 per alcuni decenni ad essere una delle principali citt\u00e0 del meridione, riesumando parzialmente gli antichi splendori dei suoi principi longobardi e normanni.\nQuesta sua munificenza e cultura lo mise al livello dei grandi principi rinascimentali e tuttavia era molto popolare presso il popolo napoletano, che lo invi\u00f2 a Carlo V per protestare contro l'Inquisizione dell'impero spagnolo; tuttavia, questa sua posizione gli procur\u00f2 l'avversit\u00e0 del vicer\u00e9 spagnolo Pietro di Toledo, costringendolo all'esilio in Francia sotto la protezione di Enrico II, mentre i suoi feudi vennero confiscati dalla Spagna. Mor\u00ec in Francia, solo e abbandonato, a 61 anni."}
{"id": "908774", "revid": "66316", "url": "https://it.wikipedia.org/wiki?curid=908774", "title": "Nomenclatura binomia", "text": ""}
{"id": "908778", "revid": "767487", "url": "https://it.wikipedia.org/wiki?curid=908778", "title": "Fran\u00e7ois-Marie Raoult", "text": "Consegu\u00ec un dottorato di ricerca in fisica a Parigi e insegn\u00f2 per molti anni chimica all'Universit\u00e0 di Grenoble. Si interess\u00f2 di termodinamica e di elettrochimica. Studi\u00f2 particolarmente la chimica delle soluzioni. Pose le basi della crioscopia sviluppando tale metodo con risultati sperimentali di grande valore.\nRaoult osserv\u00f2 che l'abbassamento del punto di congelamento delle soluzioni (abbassamento crioscopico) \u00e8 proporzionale alla quantit\u00e0 di soluto e che per avere uguali abbassamenti crioscopici di uno stesso solvente \u00e8 necessario sciogliervi quantit\u00e0 equimolecolari di soluto.\nEgli accert\u00f2 in tal modo la relazione costante dell'abbassamento crioscopico con il peso molecolare del soluto e la concentrazione della soluzione. Scopr\u00ec e interpret\u00f2 le anomalie dovute alla dissociazione elettrolitica.\nRaoult osserv\u00f2 che oltre a provocare un abbassamento del punto di congelamento di un solvente, l'immissione di soluto ne abbassa la tensione di vapore, innalzandone per conseguenza la temperatura di ebollizione.\nCome l'abbassamento del punto di congelamento, cos\u00ec quello della tensione di vapore e l'innalzamento del punto di ebollizione sono proporzionali al numero di grammomolecole di soluto disciolte in 1000 centimetri cubi di solvente.\nSu ci\u00f2 si fondano i metodi ebullioscopico e tensimetrico di determinazione dei pesi molecolari dei non elettroliti.\nRaoult raccolse i risultati delle sue ricerche nelle opere 'Crioscopie' e 'Tonom\u00e9trie'.\nFu insignito della Medaglia Davy nel 1892."}
{"id": "908786", "revid": "16953", "url": "https://it.wikipedia.org/wiki?curid=908786", "title": "Caesalpiniaceae", "text": ""}
{"id": "908798", "revid": "92714486", "url": "https://it.wikipedia.org/wiki?curid=908798", "title": "Sant'Isacco", "text": ""}
{"id": "908801", "revid": "134355", "url": "https://it.wikipedia.org/wiki?curid=908801", "title": "Scioglimento mutazionale", "text": ""}
{"id": "908826", "revid": "1573940", "url": "https://it.wikipedia.org/wiki?curid=908826", "title": "Eupelmus urozonus", "text": "Eupelmus urozonus , \u00e8 un insetto parassitoide polifago della famiglia degli Eupelmidae (Hymenoptera: Chalcidoidea, sottofamiglia Eupelminae). Nelle regioni del Mar Mediterraneo \u00e8 uno dei pi\u00f9 importanti agenti naturali di controllo della mosca delle olive.\nMorfologia.\nFemmina.\nLa femmina dell\"E. urozonus\" ha un corpo lungo da 2,5 a 5 mm, slanciato, con torace e addome allungati. La colorazione varia secondo la regione del corpo: le antenne sono nerastre, il capo verde-bluastro, il torace e l'addome hanno riflessi sul verde e sul rame. Le zampe sono chiare, variabili dal giallo al bianco, con tonalit\u00e0 gialle pi\u00f9 scure sui femori e sulle tibie. La parte visibile della terebra \u00e8 biancastra nella porzione intermedia e nerastra alla base e all'apice. Le ali sono incolori.\nLe antenne sono composte da 13 articoli: scapo, pedicello, anello (un articolo), funicolo (sette articoli) e clava (tre articoli). L'anello \u00e8 isodiametrico, la clava \u00e8 breve e affusolata, con un diametro poco pi\u00f9 grande rispetto agli articoli del funicolo.\nIl torace mostra i caratteri tipici degli Eupelmidi. In particolare si evidenziano mesopleure ben sviluppate in lunghezza ed altezza e convesse, prive di solchi e, quindi, indivise. Il mesoscuto ha un profilo concavo. Fra l'episterno e le coxe \u00e8 presente una regione membranosa.\nLe zampe sono robuste e, come in tutti gli Eupelminae, sono particolarmente sviluppati i segmenti di quelle mesotoraciche, usate da questi insetti per spiccare il salto. All'estremit\u00e0 distale delle tibie mesotoraciche \u00e8 presente un robusto sperone, mentre in quelle metatoraciche lo sperone \u00e8 ridotto. I tarsi sono formati da 5 articoli.\nLe ali sono ben sviluppate. Quelle anteriori hanno la vena marginale lunga circa un terzo della lunghezza dell'ala. La vena postmarginale \u00e8 ridotta, lunga circa un quarto di quella marginale e appena pi\u00f9 lunga della vena stigmale.\nL'addome \u00e8 subsessile, con peziolo molto ridotto in lunghezza. Il gastro, poco pi\u00f9 lungo del torace, appare alla vista dorsale cilindrico e affusolato ai due estremi. La terebra \u00e8 sporgente per una lunghezza pari a circa un terzo del gastro.\nMaschio.\nIl maschio ha caratteri morfologici meno distinti rispetto agli altri Calcidoidi. \u00c8 pi\u00f9 piccolo della femmina, con corpo lungo 1,5\u20133\u00a0mm, con torace pi\u00f9 scuro e addome nerastro. Gli antennomeri del funicolo sono pi\u00f9 lunghi rispetto a quelli della femmina.\nBiologia.\nLa larva dell\"Eupelmus urozonus\" \u00e8 in genere ectoparassita primaria e solitaria, a spese di numerose specie fitofaghe, in genere minatrici o galligene. Pu\u00f2 comportarsi frequentemente anche come iperparassita a spese per lo pi\u00f9 di endoparassiti che attaccano l'ospite primario (Braconidi o altri Calcidoidi). Quando attacca le pupe di Ditteri si comporta apparentemente da endofaga in quanto si sviluppa all'interno del pupario dell'ospite (ma all'esterno della pupa).\nLo sviluppo postembrionale passa attraverso 5 stadi larvali e uno di pupa.\nL\"Eupelmus urozonus\" \u00e8 estremamente polifago. Fra gli ospiti primari fitofagi sono segnalati diversi Coleotteri (Scolitidi, Curculionidi, Bruchidi, ecc.), Ditteri (Agromizidi, Cecidomidi, Tefritidi), Imenotteri (Cinipidi, Tentredinidi, Calcidoidi fitofagi, ecc.), Lepidotteri (Tortricidi e varie altre famiglie), Rincoti (Coccidi, Diaspini, Afidi). Fra gli ospiti primari entomofagi \u00e8 segnalato anche il Coleottero predatore \"Chilocorus bipustulatus\".\nFra gli ospiti secondari parassitoidi sono segnalati soprattutto Ditteri Tachinidi e Imenotteri Icneumonidi, Braconidi e, soprattutto, Calcidoidei.\nAi fini ecologici \u00e8 segnalato un elevato numero di specie vegetali associate, sia erbacee sia legnose, da cui l'importanza della tutela della biodiversit\u00e0 per permettere la conservazione di questo parassitoide.\nIn Italia compie diverse generazioni l'anno a spese di vari ospiti. La durata di una generazione varia secondo la stagione. A 20 \u00b0C un ciclo di sviluppo si completa in un mese circa. Un quadro generale degli ospiti primari dell\"E. urozonus\" accertati in Italia e delle relative piante associate \u00e8 riassunto nella seguente tabella:\nGrazie alla loro polifag\u00eca, le larve dell\"Eupelmus\" possono essere allevate usando come ospite di sostituzione la \"Ceratitis capitata\" (mosca mediterranea della frutta). Questa specie, tuttavia, non \u00e8 interessata da programmi di allevamento nell'ambito di piani di lotta biologica indirizzati verso uno specifico fitofago, probabilmente per la sua polifag\u00eca, che la rende poco affidabile, in quanto parassitoide facoltativo, .\nAttivit\u00e0 biologica su \"Bactrocera oleae\".\nDurante l'estate, fino all'inizio dell'autunno, \u00e8 piuttosto attivo sulla \"Bactrocera oleae\" (mosca delle olive), di cui rappresenta uno dei pi\u00f9 importanti agenti biologici di controllo, svolgendo 2-3 generazioni associate a questa specie. In genere l'attivit\u00e0 si svolge a spese della larva, pi\u00f9 raramente \u00e8 attaccata la pupa. In autunno l'attivit\u00e0 dell\"Eupelmus\" sulla mosca dell'olivo diminuisce. Il motivo di questo comportamento non \u00e8 certo, in quanto potrebbe essere imputato all'ingresso nella fase svernante oppure semplicemente allo spostamento su altri ospiti preferiti.\nFra gli ospiti alternativi che entrano in competizione con la \"Bactrocera oleae\" si segnala un altro Dittero Tefritide, la \"Myopites stylata\". Questa mosca \u00e8 un fitofago galligeno che si sviluppa sui fiori dell\"Inula viscosa\" producendo galle che una volta essiccate ne permettono lo svernamento. A partire dal mese di settembre e per tutto ottobre, l'eupelmide si sposta dalla mosca delle olive alle galle provocate dalla \"Myopites\" sull'inula, nelle quali in genere sverna fino alla primavera successiva.\nCome iperparassita rappresenta anche uno dei pi\u00f9 attivi antagonisti dell\"Opius concolor\" (Hymenoptera Braconidae), contribuendo ai frequenti insuccessi dei lanci di questo parassitoide in lotta biologica. Altri importanti parassitoidi associati alla mosca delle olive e sfruttati come ospiti secondari sono \"Pnigalio mediterraneus\" e \"Eurytoma martellii\", entrambi Calcidoidi ectoparassiti.\nDistribuzione.\nSi presuma che la specie sia diffusa in tutte le regioni temperate del pianeta.\nLa sua presenza \u00e8 segnalata in Nordamerica (Stati Uniti d'America), in tutta l'Europa (dal Mediterraneo alla Scandinavia e alla Russia), nel Nord Africa, in tutta l'Asia (dal Medio Oriente al Giappone, dall'India all'Asia centrale, in Oceania (Australia meridionale).\nLa letteratura non cita la presenza in Sudamerica e in Sudafrica. Va tuttavia citata la presenza, in oliveti del Sudafrica, della specie \"Eupelmus spermophilus\", molto simile all\"urozonus\", descritta da Filippo Silvestri."}
{"id": "908852", "revid": "149726", "url": "https://it.wikipedia.org/wiki?curid=908852", "title": "Orso Maria Corbino", "text": ""}
{"id": "908856", "revid": "163662", "url": "https://it.wikipedia.org/wiki?curid=908856", "title": "Complemento di moto a luogo", "text": "Nella sintassi della frase semplice, il complemento di moto a luogo indica il luogo verso il quale qualcuno o qualcosa si dirige.\nIl complemento risponde alle domande: \"verso dove? verso quale luogo? verso quale direzione?\". \nSi tratta di un complemento indiretto.\nCome si presenta il complemento.\nIl complemento pu\u00f2 essere introdotto:\nParticolarit\u00e0 del complemento.\nSpesso si potrebbe essere ingannati dal fatto che, nel caso in cui la direzione vada espressa verso un umano, la preposizione esprimente moto a luogo \u00e8 \"da\", la cui funzione, in altri contesti, \u00e8 quella opposta, di segnalare origine o provenienza:\nVarianti del complemento di moto a luogo.\nEsistono delle varianti del complemento di moto a luogo:"}
{"id": "908869", "revid": "72396", "url": "https://it.wikipedia.org/wiki?curid=908869", "title": "Stureplan", "text": "Stureplan \u00e8 un quartiere e una piazza nel centro di Stoccolma, fra Norrmalm e \u00d6stermalm.\nVi si trovano molti ristoranti, discoteche, negozi esclusivi ed \u00e8 considerata luogo di ritrovo per giovani vip e i figli della famiglia reale svedese.\nVicino Stureplan si trova il parco Humleg\u00e5rden, dove si ubica la Biblioteca Reale (\"Kungliga Biblioteket\"). \nStureplan \u00e8 direttamente raggiungibile della stazione della metropolitana di \u00d6stermalmstorg.\nVicino alla piazza \u00e8 inoltre ubicata l'Ambasciata cilena in Svezia."}
{"id": "908876", "revid": "767487", "url": "https://it.wikipedia.org/wiki?curid=908876", "title": "The Box (film 2009)", "text": "The Box \u00e8 un film del 2009 scritto e diretto da Richard Kelly, basato sul racconto \"Button, Button\" del 1970 scritto da Richard Matheson.\nTrama.\nRichmond, Virginia, 1976. Una coppia di giovani sposi, Norma e Arthur, riceve una piccola scatola di legno con un pulsante rosso da una persona che si presenta con il nome di Steward. Avranno ventiquattro ore di tempo per decidere se premere il pulsante o meno. Se lo premono, dice loro Steward, una persona che non conoscono morir\u00e0 e riceveranno un milione di dollari; se non lo premono, restituiranno la scatola e nulla accadr\u00e0. La coppia, dopo una serie di disavventure, quali la perdita della possibilit\u00e0 di iscrivere il figlio ad una scuola prestigiosa e l'impossibilit\u00e0 del marito dell'essere ammesso al programma spaziale quale astronauta, decide di premere il pulsante. I due ricevono come promesso il denaro, ma la loro vita viene invasa da minacce e presenze inquietanti.\nIn realt\u00e0, Steward non \u00e8 umano, ma un corpo che ospita una misteriosa entit\u00e0 aliena (Steward \u00e8 morto dopo essere stato colpito da un fulmine durante la trasmissione dei dati dalla sonda Viking). L'essere sta conducendo un esperimento sul genere umano per testare la sua capacit\u00e0 di rinunciare ai propri desideri egoistici per il bene comune della specie: se gli umani continueranno a premere il pulsante, i \"datori di lavoro\" di Steward saranno costretti ad accelerare l'estinzione umana. Tutto questo verr\u00e0 scoperto da Arthur e Norma, che tentano di indagare sugli strani eventi che stanno vivendo.\nAlla fine, posti di fronte al dilemma se uno dei due debba morire per salvare il figlio (reso sordocieco dagli alieni) o restare tutti e tre vivi con 1 milione di dollari, ma con il figlio in quelle condizioni, dopo una scelta dolorosa, Norma accetta di farsi sparare da Arthur. In quel momento, in un'altra casa, di fronte alla scatola, una coppia decide di premere il pulsante. Nello stesso istante, Arthur spara e uccide Norma. Il figlio guarisce immediatamente e, all'arrivo della polizia, l'uomo viene fatto salire su una macchina del governo (che ha sempre saputo dell'esistenza di queste scatole ma data la potenza degli alieni era di fatto impossibilitato a fermarli) e gli viene detto che tutto si aggiuster\u00e0. Durante il film, si scopre che ogni guaio capitato ai due \u00e8 stato pilotato da esseri umani sotto l'influsso degli alieni, proprio per portare la coppia sull'orlo della povert\u00e0, in modo da fargli prendere in reale considerazione l'idea di premere o non premere il fatidico pulsante.\nProduzione.\nIl film si basa sul racconto \"Button, Button\", scritto da Richard Matheson nel 1970 a sua volta tratto dal racconto fantastico \"Il mandarino\" scritto nel 1880 da Jos\u00e9 Maria E\u00e7a de Queiroz. Il racconto \u00e8 stato utilizzato nel 1985 come trama de \"La pulsantiera\", 50\u00ba episodio della prima stagione della serie televisiva \"Ai confini della realt\u00e0\".\nCast.\nPer portare il racconto di Matheson sul grande schermo, Richard Kelly ha ottenuto un finanziamento di 30 milioni di dollari dalla Media Rights Capital. La pre-produzione del film \u00e8 iniziata nei primi mesi del 2007, a giugno Cameron Diaz ha ottenuto il ruolo principale di Norma Lewis, mentre ad ottobre si sono uniti al cast James Marsden, nel ruolo di Arthur, il marito di Norma, e Frank Langella nella parte di Steward.\nJames Marsden e Frank Langella avevano gi\u00e0 lavorato insieme in \"Superman Returns\".\nRiprese.\nLe riprese hanno avuto luogo principalmente a Boston e altre localit\u00e0 del Massachusetts.\nColonna sonora.\nLa colonna sonora del film \u00e8 originale ed \u00e8 stata composta da Win Butler e R\u00e9gine Chassagne degli Arcade Fire, con Owen Pallett.\nPromozione.\nIl trailer del film \u00e8 accompagnato da \"Hello Zepp\", la colonna sonora del film \"Saw - L'enigmista\".\nDistribuzione.\nLa prima uscita del film \u00e8 stata 29 ottobre 2009 in Australia. Nelle sale cinematografiche statunitensi \u00e8 uscito il 6 novembre 2009, in 2.635 sale, aprendo con poco pi\u00f9 di sette milioni e mezzo di dollari (una media di 2.873 $ per sala), e totalizzando complessivamente circa quindici milioni di dollari. Nel primo week-end di uscita si piazz\u00f2 in sesta posizione, subendo la concorrenza di tre nuove uscite: \"A Christmas Carol\" (Robert Zemeckis) al n. 1, \"L'uomo che fissa le capre\" (Grant Heslov) al n. 3, \"Il quarto tipo\" (Olatunde Osunsanmi) al n. 4.\nIn Italia \u00e8 stato distribuito dalla Lucky Red il 21 luglio 2010. Ha incassato 274.000 \u20ac nel primo week-end e 1.474.000 \u20ac complessivamente. Il DVD \u00e8 stato distribuito, in Italia, da mercoled\u00ec 1\u00ba dicembre 2010 da Medusa Home Entertainment, pi\u00f9 di un anno dopo dalla sua uscita nei cinema internazionali.\nA livello mondiale ha incassato quasi 33 milioni di dollari.\nEdizione home video.\n\u00c8 stato pubblicato in DVD e Blu-ray negli Stati Uniti il 23 febbraio 2010. Il film \u00e8 stato anche appositamente pubblicato come download digitale.\nCitazioni.\nI ragazzi della scuola dove insegna Norma sono impegnati nella rappresentazione teatrale dell'opera \"No exit\" (A porte chiuse) di Jean-Paul Sartre. Il dramma ha unit\u00e0 di luogo, di tempo e di azione, e soltanto quattro personaggi, dei quali uno, il Valletto, appare per pochissimo tempo mentre gli altri tre sono costantemente presenti. I protagonisti, un uomo e due donne, si ritrovano chiusi in una stanza senza finestre n\u00e9 specchi e, dopo la paura iniziale, scoprono di essere chiusi l\u00ec con l'unico fine di torturarsi a vicenda con domande e commenti sulle loro vite e sulle loro miserie. Alla fine i personaggi scoprono che la porta \u00e8 sempre stata aperta, ma non sono pi\u00f9 in grado di fuggire perch\u00e9 prigionieri dei legami che hanno creato all'interno della stanza. A porte chiuse \u00e8 la fonte di quella che \u00e8 forse la pi\u00f9 famosa frase di Sartre \"L'inferno sono gli altri\" (in francese \"l'enfer, c'est les autres\")."}
{"id": "908910", "revid": "1573940", "url": "https://it.wikipedia.org/wiki?curid=908910", "title": "Convento di San Francesco (Genova)", "text": "Il convento di San Francesco di Voltri \u00e8 un convento francescano situato all'interno della villa Brignole Sale Duchessa di Galliera. \u00c8 oggi in disuso.\nLa nascita \u00e8 legata all'interessamento dal cardinale Gio Stefano Dongo che nel 1608 scrisse di voler evitare ai voltresi di recarsi fino alla chiesa di San Nicol\u00f2 per seguire la Messa.\nIl convento fu terminato nel 1624 ma a seguito di una petizione dei proprietari dei terreni confinanti il convento di S.Nicol\u00f2, che avrebbe perso importanza, intervenne il Senato della Repubblica di Genova che affid\u00f2 entrambe le chiese ai cappuccini. La chiesa rimase per\u00f2 di propriet\u00e0 della famiglia Dongo."}
{"id": "908958", "revid": "767487", "url": "https://it.wikipedia.org/wiki?curid=908958", "title": "Napasoq", "text": "Napasoq (o Napassoq, o Nap\u00e2ssoq) \u00e8 un piccolo villaggio della Groenlandia. Ha 97 abitanti (gennaio 2005); si trova nel comune di Qeqqata. \u00c8 situato su una piccola isoletta nello Stretto di Davis, circa 60 km a sud di Maniitsoq e 30 a nord-ovest di Atammik; le coordinate sono 65\u00b002'N e 52\u00b022'O."}
{"id": "908959", "revid": "132266", "url": "https://it.wikipedia.org/wiki?curid=908959", "title": "Controllo aereo", "text": ""}
{"id": "908961", "revid": "2096950", "url": "https://it.wikipedia.org/wiki?curid=908961", "title": "Valentina Pace", "text": "Carriera.\nPartecipa al concorso di Miss Italia nel 1995, vincendo il titolo di Miss Cinema, che le apre le porte nel mondo della recitazione.\nDebutta nel 1997 come \"Ballerina di Siviglia\" nel programma \"Macao\", regia di Gianni Boncompagni e nei fotoromanzi. Abbandonati gli studi universitari, studia recitazione con Beatrice Bracco e in seguito con Giulio Scarpati.\nNel 1999 interpreta il ruolo di \"Virginia Castellano\" nella miniserie tv in due puntate, \"Morte di una ragazza perbene\", diretta da Luigi Perelli e trasmessa da Rai Uno; l'anno successivo partecipa alla miniserie di Rai 2, \"Giochi pericolosi\", regia di Alfredo Angeli. Nel 2001 \u00e8 tra i protagonisti del film thriller \"Prigionieri di un incubo\", regia di Franco Salvia, ed ha il ruolo di \"Giulia\" nel film \"South Kensington\" di Carlo Vanzina.\nNel 2002 ritorna in TV, interpretando il ruolo di \"Anna\" nella miniserie in sei puntate in onda su Canale 5, \"Ma il portiere non c'\u00e8 mai?\" Dallo stesso anno \u00e8 nel cast della soap opera di Rai 3, \"Un posto al sole\", dove interpreta il ruolo di \"Elena Giordano\" fino al 2004. Nel 2005 torna nel cast del soap, rimanendoci fino al 2010. Torner\u00e0 successivamente per diversi episodi nel 2016 e dal 2017 al 2019. Nel 2005 interpreta il ruolo di \"Anna\" nel film \"L'uomo spezzato\", regia di Stefano Calvagna.\nNel 2006 prende parte a \"Un posto al sole d'estate\", versione estiva della soap opera di Rai Tre, ne far\u00e0 parte anche nel 2007 oltre ad interpretare il ruolo di \"Paola\" nella serie tv \"Carabinieri\". Nello stesso anno gira la miniserie in otto puntate, \"La figlia di Elisa - Ritorno a Rivombrosa\", regia di Stefano Alleva, dove interpreta il ruolo di \"Emilia Radicati\"."}
{"id": "908966", "revid": "1048993", "url": "https://it.wikipedia.org/wiki?curid=908966", "title": "Carlo Alberto Rossi", "text": "\u00c8 considerato uno dei pi\u00f9 celebri musicisti e discografici italiani. Ha collaborato con alcuni tra i pi\u00f9 grandi cantanti italiani, tra cui Natalino Otto, Luciano Tajoli, Fausto Cigliano, Joe Sentieri, Mia Martini, Mina e Milva. \n\u00c8 fratello di Alfredo Rossi, e non va confuso con il paroliere romano, quasi omonimo, Carlo Rossi.\nBiografia.\nGli inizi.\nFiglio di Francesco e di Fernanda Ferretti, a sette anni muove i primi passi nel mondo delle note presso l'Istituto Musicale \"Lettimi\" di Rimini, dove studia canto: il debutto avviene nel 1929 recitando da baritono. Vive la fanciullezza vicino a personaggi destinati a diventare \"grandi\": Federico Fellini e Sergio Zavoli. Con entrambi manterr\u00e0 rapporti di amicizia anche nell'et\u00e0 adulta.&lt;br&gt;\nNel 1936 si trasferisce con la famiglia a Milano, dove si iscrive al Liceo Berchet e al conservatorio Giuseppe Verdi. Al Berchet Rossi ha come compagni di scuola altri ragazzi destinati a diventare famosi: l'editore Dino Fabbri, lo scrittore Oreste Del Buono e il futuro vicepresidente dell'Inter Giuseppe Prisco.&lt;br&gt; \nCon altri studenti mette insieme un quintetto vocale, i \"Barboni\", che si esibiscono in vari teatri della Lombardia: \u00e8 l'ingresso nel mondo dello spettacolo. Rossi pu\u00f2 incontrare musicisti noti e cominciare a conoscere il mondo dello spettacolo milanese, a lui completamente sconosciuto. Nel 1939 scrive la sua prima canzone (la prima di pi\u00f9 di 600 canzoni depositate), \"Il tango di Manuelita\", edita dalle edizioni Curci, seguita da \"Quando piange il ciel\" (pubblicata solo anni pi\u00f9 tardi dalle edizioni musicali di Vittorio Mascheroni) e, nel 1941, da \"Luna indiscreta\" e \"Perdonami\".&lt;br&gt;\nSi iscrive alla Facolt\u00e0 di Medicina, ma viene chiamato alle armi. Diventa ufficiale, ma anche durante il servizio militare e la guerra prosegue l'attivit\u00e0 di musicista, scrivendo tra l'altro una commedia musicale, recitata e cantata dai commilitoni della divisione Acqui, e l'inno del 17\u00ba Reggimento fanteria e 18\u00ba Reggimento Fanteria della Divisione Acqui (tristemente nota per l'Eccidio di Cefalonia del settembre 1943).\nCompositore.\nFinita la guerra riprende l'attivit\u00e0 di compositore per le Edizioni musicali Melodi, con canzoni come \"Conosci mia cugina?\" cantata da Natalino Otto e \"Non ho pi\u00f9 pace\" per Alberto Rabagliati, ma \u00e8 nel 1947 che scrive il suo primo grande successo, \"Amore baciami\" (su testo di Gian Carlo Testoni): cantata da Lidia Martorana, nei primi sei mesi del 1947 frutt\u00f2 a Rossi 1 milione e 400\u00a0000 lire in diritti d'autore, e negli anni successivi fu incisa da Mina nell'album \"Mina 25\" arrangiato da Victor Bach, Jula de Palma e Ornella Vanoni; inoltre, scelta per la colonna sonora del film \"La grande attrazione\", verr\u00e0 cantata in inglese da Pat Boone.&lt;br&gt;\nRossi diviene quindi un compositore molto richiesto, e tra i motivi che scrive in questo periodo ricordiamo \"Can can\" per Nino Taranto, \"Ti telefono stasera\" per Ernesto Bonino, \"Louisiana\", \"Noa Noa\", \"\u00c8 nato un tango\", \"Pasion\", \"Tutto gira\", \"Con l'ukulele\", \"Ogni finestra na canzone\", \"Amarti con gli occhi\", \"Di giorno in giorno\" (quest'ultima celebre nella versione strumentale del trombettista Harry James.\nNel 1949 fonda, insieme al fratello e a Ladislao Sugar, un editore di origine ungherese di grandi capacit\u00e0 imprenditoriali, leale e umano che gli ha offerto la possibilit\u00e0 di diventare editore, le Edizioni musicali Ariston, utilizzando una parola greca sconosciuta fino a quel momento al mondo commerciale e dimostrando grande amore per la lingua greca antica. Nello stesso anno entr\u00f2 nel cda della nascente Siae. Nel 1950 sposa Lyda Sabba. Dall'unione nascono due figli: Giorgio e Rossella.\nDopo poco tempo Sugar abbandona la Ariston per rilevare dal fondatore Teddy Reno la CGD, e i due fratelli continuano da soli l'attivit\u00e0.\nTra i compositori di cui hanno l'esclusiva ricordiamo Armando Trovajoli, Piero Piccioni, Gino Mescoli, Gianni Ferrio, Lelio Luttazzi, Gigi Cichellero, Pino Spotti, Bruno Zambrini, Fiorenzo Carpi, Armando Romeo, Ugo Calise.\nNel 1952 la sua canzone \"Nun \u00e8 curaggio \u00e8 ammore\", interpretata da Achille Togliani, partecip\u00f2 al primo Festival di Napoli.\nNel 1953 la sua canzone \"Acque amare\", nell'interpretazione di Carla Boni (grazie anche all'arrangiamento opera dei maestri Armando Trovajoli e Cinico Angelini), riscuote al Festival di Sanremo un applauso di tre minuti e cinque secondi (record tuttora imbattuto).&lt;br&gt;\nNel 1954 \"Palma di Maiorca\", cantata poi da Nilla Pizzi, vinse il Festival della Canzone Mediterranea.\nA fine luglio 1955 vince la Gondola d'oro al Primo Festival internazionale della Canzone tenutosi a Venezia con \"Vecchia Europa\" (testi di Nisa-Testoni) interpretata (per la prima e unica volta insieme) da Carla Boni, Gino Latilla ed il Quartetto Cetra accompagnati dall'Orchestra della Canzone diretta da Angelini.\nNel 1956 lascia la Ariston e fonda la C.A. Rossi Editore che raccoglie la maggioranza delle sue composizioni; i suoi brani spesso vengono tradotti in inglese ed interpretati con successo dai pi\u00f9 grandi artisti, come Bing Crosby, Nat King Cole, Tom Jones, Sarah Vaughan: questo perch\u00e9 si staccano molto spesso dai canoni della melodia tradizionale italiana, attingendo al jazz e allo swing (ed infatti molte sono le rielaborazioni effettuate da grandi jazzisti delle sue musiche).\nNel 1977, vedovo da tre anni, sposa in seconde nozze Marisa Terzi, autrice di canzoni con cui ha collaborato moltissimo negli anni precedenti; a questo proposito ricordiamo, tra i numerosi autori di testi con cui ha lavorato, un non professionista: Raoul de Giusti, pi\u00f9 noto per essere stato per anni il direttore de La Settimana Enigmistica.\nSeppure Rossi abbia partecipato a 18 Festival di Sanremo, \u00e8 entrato solo una volta in finale, nel 1960 con \"Quando vien la sera\" (perfino \"E se domani\" e \"Le mille bolle blu\" furono eliminate); nell'edizione 2002 del Festival ha ricevuto il premio alla carriera.\nNel 1996 affida a Victor Bacchetta la realizzazione di Bentornato C.A. Rossi, inviando a orchestre e musicisti di piano-bar il floppy-disc con basi musicali e spartiti annessi dei suoi pi\u00f9 famosi successi, arrangiati con nuove sonorit\u00e0 e ritmiche.\nA marzo del 2007 \u00e8 stato pubblicato un triplo cd dal titolo \"E se domani collection\" (dal titolo di quella che \u00e8 forse la sua canzone pi\u00f9 famosa, scritta per Fausto Cigliano e partecipante al Festival di Sanremo 1964 ma reinterpretata con successo da Mina e da altri artisti in tutto il mondo) che contiene 58 suoi grandi classici interpretati da Nat King Cole, Dalida, Tom Jones, Sarah Vaughan, Mina, Ornella Vanoni, Milva, Natalino Otto, Fred Buscaglione, solo per citare qualche nome.\nCurato dal figlio Giorgio Rossi, il cofanetto contiene molte canzoni mai pubblicate in Italia (come \"Le mille bolle blu\" cantata da Dalida o \"Notorius\" nella versione di Nat King Cole) ed anche un cd interamente dedicato alle rarit\u00e0, dal provino originale di Mina che nel 1960 canta \"Le mille bolle blu\" accompagnata al piano da Rossi alle prime versioni di \"Amore baciami\" (1947, Lidia Martorana) e \"Luna indiscreta\" (1950, Natalino Otto).\nNel 2009 la Big Band 'Verona Improvisers Jazz Orchestra' ha pubblicato il cd \"E se domani - The Carlo Alberto Rossi Songbook\", con un omaggio jazzistico alle opere del maestro, registrato il 18 luglio 2008 in occasione del 50\u00ba Festival Violinistico Internazionale \"Gasparo da Sal\u00f2\".\nDiscografico.\nNel 1958 Carlo Alberto Rossi diventa discografico (quasi in concomitanza con il fratello Alfredo, fondatore della Ariston Records), costituendo la CAR Juke Box s.r.l. (CAR \u00e8 l'acronimo di \nCarlo Alberto Rossi), collegata ad un gruppo industriale torinese noto per essere il maggior importatore di juke box che allora furoreggiavano: cos\u00ec i suoi dischi si trovano in tutte le \"macchine a gettoni\" con riflessi notevoli sul lancio sia delle canzoni che dei cantanti.\nLa CAR Juke Box sar\u00e0 attiva fino al 1975, ma pochi anni prima Carlo Alberto Rossi aveva ceduto l'etichetta a Mara Del Rio e si era ritirato dal mondo musicale (trasferendosi a Crotone); fra gli artisti che, nel corso degli anni, incideranno per questa casa discografica ricordiamo Jenny Luna, Fausto Cigliano, Joe Sentieri, Miriam Del Mare, Luciano Tajoli, Le Orme, Mia Martini, Pier Giorgio Farina, Victor Bacchetta, il quartetto vocale I Caravels ed Enzo Jannacci.\nSempre nel 1958 inaugura lo studio di registrazione Fonorama con sede in via Barletta a Milano, che verr\u00e0 usato sia dai suoi cantanti, sia da alcuni di altre etichette (in particolare da Mina, quando l'arrangiatore era Augusto Martelli e da quelli della Numero Uno di Lucio Battisti, come gli Acqua Fragile, e della Ricordi); per molti anni il tecnico del suono sar\u00e0 Mario Carulli, coadiuvato dal 1969 al 1974 da Nicola Picca - tecnici di studio anche Pino Ciancioso, Roberto di Muro e Giancarlo Lupo - per la parte tecnica e responsabile del transfer era Abramo Pesatori, a cui subentr\u00f2 Gianfranco Soldo.\nDal 1958 al 1968 Carlo Alberto Rossi gest\u00ec personalmente un \"dancing\", il \"Whisky Juke Box\" di Rimini; l'intrattenitore del locale era un giovane Vittorio Salvetti, e all'inizio degli anni sessanta vi suon\u00f2 spesso Pupi Avati.\n\u00c8 morto nel 2010 all'et\u00e0 di 88 anni.\nCanzoni scritte (parziale).\nViene indicato solo il primo interprete, gli autori del testo e gli eventuali collaboratori alla musica."}
{"id": "908968", "revid": "28592", "url": "https://it.wikipedia.org/wiki?curid=908968", "title": "Galee", "text": ""}
{"id": "908969", "revid": "599013", "url": "https://it.wikipedia.org/wiki?curid=908969", "title": "Francesca Cristiana Conti", "text": "Carriera.\nClub.\nHa esordito nel 1984 con la societ\u00e0 di pallanuoto femminile \"Castelli Romani\". Cinque anni dopo si \u00e8 trasferita all'Orizzonte Catania, dove \u00e8 rimasta per 15 anni e ha conquistato 13 scudetti e 5 coppe dei campioni.\nDopo 10 anni torna in vasca tra le file della SIS Roma.\nNazionale.\nHa vestito per ben 327 volte la calottina azzurra nella nazionale italiana di pallanuoto femminile ottenendo 2 ori, 1 argento e 1 bronzo ai campionati mondiali, 4 ori, 1 argento e 1 bronzo ai Campionati europei di pallanuoto e, infine, nel 2004 ha vinto la medaglia d'oro alle Olimpiadi di Atene."}
{"id": "908972", "revid": "767487", "url": "https://it.wikipedia.org/wiki?curid=908972", "title": "Welcome to the Videos", "text": "Welcome to the Videos \u00e8 un DVD pubblicato nel 1998 contenente i video musicali della band statunitense hard rock Guns N' Roses. Tutti i video sono stati registrati e prodotti tra il 1987 e il 1994."}
{"id": "908977", "revid": "767487", "url": "https://it.wikipedia.org/wiki?curid=908977", "title": "Pizzo Bellavista", "text": "Il Pizzo Bellavista \u00e8 una montagna innevata al confine tra l'Italia e la Svizzera in localit\u00e0 Pontresina. Si trova ad occidente del Piz Pal\u00fc, separato da quest'ultimo dalla Fuorcla Bellavista.\nDescrizione.\n\u00c8 formato da quattro cime (da oriente a occidente: 3799 m s.l.m., 3888\u00a0m, 3890\u00a0m e 3922\u00a0m). A occidente della montagna si trova la Fuorcla dal Zup\u00f2 (3846\u00a0m), che a sua volta \u00e8 a nord del Pizzo Zup\u00f2.\nL'attraversata delle quattro cime, possibile sia da est a ovest sia viceversa, non pone difficolt\u00e0 particolari. Spesso si attraversa il Bellavista dopo la scalata del Piz Pal\u00fc, proseguendo poi verso la Capanna Marco e Rosa, ai piedi del Pizzo Bernina. A nord del Bellavista ha inizio il Ghiacciaio di Morteratsch"}
{"id": "908979", "revid": "1543377", "url": "https://it.wikipedia.org/wiki?curid=908979", "title": "Atammik", "text": "Atammik (Atangmik prima della riforma ortografica del 1973) \u00e8 un piccolo villaggio della Groenlandia. Ha 190 abitanti (2015); appartiene al comune di Qeqqata. \u00c8 collegato all'isola da uno stretto lembo di terra; entro i 7 km dal villaggio non abita nessuno, ma oltre si incontrano altri minuscoli paesi: Toqqusaq (8\u00a0km), Napasoq (30\u00a0km), Saarloq (55\u00a0km) e Kangeq (70\u00a0km); dista circa 80\u00a0km da Maniitsoq."}
{"id": "908980", "revid": "107316", "url": "https://it.wikipedia.org/wiki?curid=908980", "title": "Europea", "text": ""}
{"id": "908983", "revid": "121470013", "url": "https://it.wikipedia.org/wiki?curid=908983", "title": "Use Your Illusion I (video)", "text": "Use Your Illusion I \u00e8 un video live/DVD dei Guns N' Roses. Registrato live a Tokyo, Giappone, nel 1992 durante l'Use Your Illusion Tour, il DVD contiene la prima parte del concerto, mentre la seconda verr\u00e0 pubblicata nel video Use Your Illusion II."}
{"id": "908985", "revid": "1494169", "url": "https://it.wikipedia.org/wiki?curid=908985", "title": "Fabio Ricci", "text": ""}
{"id": "908987", "revid": "1033892", "url": "https://it.wikipedia.org/wiki?curid=908987", "title": "Steven Strait", "text": "Biografia.\nStrait nasce nel Greenwich Village, un quartiere di Manhattan (New York), il 23 marzo del 1986, figlio di Richard Dyer Strait, di origini inglesi, e di Jean Viscione, di origini italiane. Ha recitato in diversi film, ricoprendo anche ruoli da protagonista.\nNel 2008 era stato proposto per il ruolo di Jacob Black nel film \"New Moon\" (tratto dal secondo libro della quadrilogia di Stephenie Meyer) al posto di Taylor Lautner dalla stessa scrittrice, ma alla fine si \u00e8 optato per la riconferma dell'attore del primo film.\nVita privata.\n\u00c8 stato sposato dal 2007 al 2013 con l'attrice Lynn Collins.\nDoppiatori italiani.\nNelle versioni in italiano delle opere in cui ha recitato, Steven Strait \u00e8 stato doppiato da:"}
{"id": "908989", "revid": "121470887", "url": "https://it.wikipedia.org/wiki?curid=908989", "title": "Use Your Illusion II (DVD)", "text": "Use Your Illusion II \u00e8 un video live/DVD dei Guns N' Roses. Registrato live a Tokyo, Giappone, nel 1992 durante l'Use Your Illusion Tour, il DVD contiene la seconda parte del concerto, mentre la prima era stata pubblicata nel video Use Your Illusion I."}
{"id": "908999", "revid": "729019", "url": "https://it.wikipedia.org/wiki?curid=908999", "title": "Shenzhou 4", "text": "La Shenzhou 4 (in cinese semplificato: \u795e\u821f\u56db\u53f7) \u00e8 una missione del programma spaziale cinese. Trasportava a bordo due manichini per testare i sistemi di supporto vitale in programma della prima missione con equipaggio: la Shenzhou 5.\nIl velivolo spaziale era equipaggiato con un sacco a pelo, cibo e kit per il pronto soccorso. Gli obl\u00f2 erano costruiti con un nuovo materiale disegnato per rimanere pulito durante la fase di rientro in modo che il taikonauta potesse confermare l'avvenuta apertura dei paracadute. La Shenzhou 4 aveva anche i sistemi di controllo manuale necessari per un volo con equipaggio. Una settimana prima del lancio i taikonauti si addestrarono nella Shenzhou per familiarizzare con i suoi sistemi.\nInizialmente la capsula era in un'orbita compresa fra 198 e 331 km con un'inclinazione. Alle 23:35 UTC del 29 dicembre 2002 l'orbita \u00e8 stata portata fra 330 e 337 km. L'orbita \u00e8 sembrata decadere il 1\u00ba gennaio probabilmente a causa del dispiegamento dei pannelli solari. Rispetto alla Shenzhou 3 l'orbita \u00e8 stata pi\u00f9 costante e sono servite meno manovre.\nNella Shenzhou 4 erano stati caricati 100 semi di peonia per studiare l'effetto dell'assenza di gravit\u00e0 sulle piante. Sono stati eseguiti 52 esperimenti nei campi della fisica, della biologia, della medicina, dell'osservazione terrestre, della scienza dei materiali e dell'astronomia.\nSono state usate quattro navi per la localizzazione della Shenzhou 4, una al largo della costa del Sudafrica nell'oceano Atlantico, una nell'oceano Indiano vicino all'Australia Occidentale, una nell'oceano Pacifico settentrionale a sud del Giappone ed una nell'oceano Pacifico meridionale ad ovest della Nuova Zelanda.\nIl modulo di rientro \u00e8 atterrato con successo nella regione della Mongolia Interna. Come nei voli precedenti il comando per il rientro \u00e8 stato dato dalla nave al largo del Sudafrica. Il modulo orbitale \u00e8 rimasto in orbita fino al 9 settembre 2003."}
{"id": "909002", "revid": "486946", "url": "https://it.wikipedia.org/wiki?curid=909002", "title": "Nord Reno-Vestfalia", "text": ""}
{"id": "909004", "revid": "76963", "url": "https://it.wikipedia.org/wiki?curid=909004", "title": "Taylor Kitsch", "text": "Biografia.\nLa sua carriera inizia nel 2002, quando si trasferisce a New York per studiare recitazione. Tornato a Vancouver ha ottenuto il suo primo ruolo in \"Snakes on a Plane\", al fianco di Samuel L. Jackson. Successivamente compare in \"The Covenant\" e \"Il mio ragazzo \u00e8 un bastardo\", ma il successo arriva per la serie della NBC \"High School Team\" (\"Friday Night Lights\") interpretando la parte dell'eroe della squadra di football del liceo Tim Riggins, convincendo sia la critica che il pubblico.\nNel 2008 recita nel film \"Gospel Hill\", ritrovando Samuel L. Jackson. Nel 2009 torna a far parlare di s\u00e9 interpretando Gambit in \"X-Men le origini - Wolverine\" e, due anni pi\u00f9 tardi, \u00e8 il protagonista del fantascientifico \"John Carter\", di Andrew Stanton, e successivamente di \"Battleship\", film ispirato al celebre gioco della Hasbro. Nel 2012 \u00e8 uno dei protagonisti di \"Le belve\", per la regia di Oliver Stone. Nel 2013 prende parte al film \"Lone Survivor\", incentrato su quattro Navy SEAL, che, in missione in Afghanistan con l'obiettivo di neutralizzare un talebano, vengono assaliti da forze nemiche. Nel 2018 recita in \"Waco\", miniserie tv di 6 episodi, ricoprendo il ruolo del protagonista David Koresh.\nDoppiatori italiani.\nNelle versioni in italiano dei suoi film, Taylor Kitsch \u00e8 stato doppiato da: "}
{"id": "909008", "revid": "104265", "url": "https://it.wikipedia.org/wiki?curid=909008", "title": "Repin", "text": "Arte.\n\u00c8 il cognome () di alcuni artisti russi:"}
{"id": "909011", "revid": "184755", "url": "https://it.wikipedia.org/wiki?curid=909011", "title": "Delfo", "text": ""}
{"id": "909013", "revid": "196390", "url": "https://it.wikipedia.org/wiki?curid=909013", "title": "Delfi (citt\u00e0)", "text": ""}
{"id": "909015", "revid": "120749009", "url": "https://it.wikipedia.org/wiki?curid=909015", "title": "Las Piedras", "text": "Il termine Las Piedras \u00e8 un toponimo spagnolo che letteralmente significa \"le pietre\" o \"le rocce\" e pu\u00f2 riferirsi a:"}
{"id": "909020", "revid": "1924342", "url": "https://it.wikipedia.org/wiki?curid=909020", "title": "The Last in Line", "text": "The last in Line \u00e8 il secondo album del gruppo musicale heavy metal Dio, uscito nel 1984 per l'etichetta discografica Mercury Records."}
{"id": "909023", "revid": "486946", "url": "https://it.wikipedia.org/wiki?curid=909023", "title": "Delphi (linguaggio di programmazione)", "text": ""}
{"id": "909028", "revid": "767487", "url": "https://it.wikipedia.org/wiki?curid=909028", "title": "Sacred Heart (Dio)", "text": "Sacred heart \u00e8 il terzo album del gruppo musicale heavy metal Dio, uscito nel 1985, ultimo con Vivian Campbell alla chitarra."}
{"id": "909029", "revid": "964", "url": "https://it.wikipedia.org/wiki?curid=909029", "title": "Elettronica di potenza", "text": "L'elettronica di potenza \u00e8 una branca dell'elettronica e allo stesso tempo una tecnologia associata alla conversione, al controllo e alla modifica efficiente della potenza elettrica disponibile in ingresso a un sistema fisico, circuito elettrico o elettronico, per trasformarla in un'uscita desiderata.\nDescrizione.\nI convertitori di elettronica di potenza si trovano ovunque ci sia necessit\u00e0 di modificare la forma dell'energia elettrica (ad esempio modificare la tensione, la corrente o la frequenza). Pertanto, la loro gamma di potenza varia da alcuni milliwatt (come nei telefoni cellulari) a centinaia di megawatt (come nei sistemi di trasmissione HVDC). \nNell'elettronica \"classica\", la corrente elettrica e la tensione sono utilizzate per trasportare l'informazione, mentre nell'elettronica di potenza sono utilizzate per trasportare potenza. Il principale obiettivo dell'elettronica di potenza \u00e8 pertanto l'efficienza.\nI primi strumenti in assoluto dell'elettronica di potenza furono i raddrizzatori al mercurio. Nei sistemi moderni, la conversione \u00e8 attuata con materiali semiconduttori come diodi, tiristori e transistori. Diversamente dai sistemi elettronici che hanno come obiettivo la trasmissione di segnali e dati, nell'elettronica di potenza viene trattata una considerevole quantit\u00e0 di energia elettrica. I convertitori AC-DC (raddrizzatori) sono i pi\u00f9 tipici strumenti dell'elettronica di potenza, che si trovano in molti oggetti elettronici, come nelle televisioni, nei personal computer, nei carica-batterie etc. La gamma di potenza varia solitamente da decine di watt a diverse centinaia di watt. Nell'industria, la pi\u00f9 comune applicazione \u00e8 il regolatore di velocit\u00e0, utilizzato per controllare motori elettrici; la loro potenza varia di solito da alcune centinaia di watt a decine di megawatt.\nI sistemi di conversione di potenza possono essere classificati secondo il tipo di potenza di ingresso e in uscita:\nPrincipio.\nDato che l'efficienza \u00e8 l'obiettivo dei convertitori di elettronica di potenza, le dissipazioni di potenza dei dispositivi elettronici devono essere ridotte al minimo. La potenza istantanea dissipata da un dispositivo \u00e8 uguale al prodotto della tensione che attraversa l'oggetto per la corrente che vi scorre attraverso (formula_1). Per questo motivo, si pu\u00f2 notare che le perdite di potenza sono ridotte al minimo quando la tensione \u00e8 prossima allo zero (stato ON), oppure quando non scorre corrente attraverso di esso (stato OFF). Perci\u00f2 un convertitore di elettronica di potenza \u00e8 costruito con uno o pi\u00f9 dispositivi che operano commutando dallo stato ON allo stato OFF. Con una tale struttura, l'energia viene trasferita dall'ingresso all'uscita del convertitore.\nApplicazioni.\nI sistemi di elettronica di potenza si trovano virtualmente in ogni dispositivo elettronico, ad esempio:"}
{"id": "909031", "revid": "124399469", "url": "https://it.wikipedia.org/wiki?curid=909031", "title": "Queen (disambigua)", "text": ""}
{"id": "909033", "revid": "73997", "url": "https://it.wikipedia.org/wiki?curid=909033", "title": "Use Your Illusion II (video)", "text": ""}
{"id": "909034", "revid": "1442080", "url": "https://it.wikipedia.org/wiki?curid=909034", "title": "Katherine Helmond", "text": "Biografia.\nFiglia unica di Joseph P. Helmond e Thelma Malone, \u00e8 famosa per aver interpretato Jessica Tate nella sitcom statunitense \"Bolle di sapone\". Ha inoltre interpretato Lois nella sitcom \"Tutti amano Raymond\". Ha inoltre prestato la sua voce a Lizzie nei film d'animazione \"Cars - Motori ruggenti\" (2006), \"Cars 2\" (2011) e in \"Cars 3\" (2017).\nVita privata.\nSposata dal 1957 al 1962 con l'attore George Martin, nel 1962 spos\u00f2 l'artista David Christian, da cui non ebbe figli.\n\u00c8 morta il 23 febbraio 2019, ad 89 anni, nella sua casa di Los Angeles a causa di complicazioni della malattia di Alzheimer di cui soffriva da tempo.\nDoppiatrici italiane.\nDa doppiatrice \u00e8 sostituita da:"}
{"id": "909037", "revid": "87909", "url": "https://it.wikipedia.org/wiki?curid=909037", "title": "Ilya Repine", "text": ""}
{"id": "909042", "revid": "466539", "url": "https://it.wikipedia.org/wiki?curid=909042", "title": "Il'ja Efimovi\u010d Repin", "text": "Repin rappresenta con la sua opera una delle pi\u00f9 significative manifestazioni della cultura artistica russa della seconda met\u00e0 del XIX secolo. Per la variet\u00e0 di interessi e per la rappresentazione in arte dei pi\u00f9 disparati aspetti della vita e della societ\u00e0, non ha eguali nella pittura russa, n\u00e9 precedente, n\u00e9 contemporanea. A lui si ispir\u00f2 la pittura sovietica realista.\nBiografia.\nNato a \u010cuhu\u00efv (all'epoca parte del Governatorato di Char'kov, oggi in Ucraina), il 5 agosto (24 luglio) 1844, figlio di un modesto ufficiale, dopo il suo apprendistato con un pittore di icone chiamato Bunakov, nel 1866 si trasfer\u00ec a San Pietroburgo per studiare presso l'Accademia Imperiale di Belle Arti. Grazie a una borsa di studio dell'Accademia, dove aveva vinto la medaglia d'oro con il dipinto \"La resurrezione della figlia di Giairo\" (vedi sotto, nella galleria immagini delle \"Opere\"), dal 1873 al 1876 soggiorn\u00f2 in Italia e a Parigi. A contatto con gli Impressionisti francesi, mutu\u00f2 da questi il gusto per il colore vivo e luminoso, che reinterpret\u00f2 genialmente nei suoi quadri raffiguranti contadini, pescatori e scene di vita di mercato.\nNel 1878 si un\u00ec al movimento artistico denominato degli \"Ambulanti\", o \"Itineranti\". Dal 1882 visse a San Pietroburgo, viaggiando spesso all'estero. Immortal\u00f2 molti dei suoi connazionali pi\u00f9 famosi, come Tolstoj, Mendeleev, Pobedonoscev e Musorgskij; la sua ritrattistica rimase insuperabile in tutti i soggetti raffigurati: uomini, donne, bambini, compresi i ritratti storici, forzatamente non realistici. Il ritratto di Musorgskij, per esempio, \u00e8 una delle migliori opere di Repin e anche di tutta la ritrattistica russa del periodo. Il quadro fu dipinto nel corso di quattro sessioni, dieci giorni prima della morte del compositore, in ospedale. Secondo le parole di un testimone, \u00abcon tutti i possibili inconvenienti, il pittore non aveva nemmeno un cavalletto e doveva appoggiarsi a una scrivania davanti alla quale il paziente Mussorgsky sedeva in una poltrona\u00bb. Repin rifiut\u00f2 di essere pagato per il dipinto e anzi contribu\u00ec alla creazione di un monumento dedicato al musicista.\nNel 1903 fu incaricato dal governo russo di realizzare il suo progetto pi\u00f9 grandioso, una tela di 400 \u00d7 877 centimetri, che raffigura una sessione cerimoniale del Consiglio di Stato per celebrare il suo centenario del 7 maggio 1901. Dopo la Rivoluzione del 1917, la sua residenza \"I Penati\", a Kuokkala, situata a nord di San Pietroburgo, fu annessa alla Finlandia. Fu perci\u00f2 invitato da Lenin a tornare in Russia, ma Repin rifiut\u00f2 dichiarando di essere troppo vecchio per viaggiare ancora. Torn\u00f2 in Russia solo in seguito alle suppliche del Ministro della Pubblica Istruzione dell'Unione Sovietica nel 1926.\nUno dei dipinti pi\u00f9 complessi di Repin, \"I cosacchi dello Zaporo\u017e'e scrivono una lettera al sultano di Turchia\", occup\u00f2 molti anni della sua vita. Repin ide\u00f2 l'opera in seguito a letture svolte per passatempo, ma il pittore credeva davvero negli ideali dei cosacchi: libert\u00e0, eguaglianza e fratellanza; in breve, nel repubblicanesimo cosacco. Iniziato alla fine degli anni 1870, il quadro fu completato solo nel 1891. Fu subito acquistato dallo zar Alessandro III, che pag\u00f2 ben 35.000 rubli per l'opera, una cifra enorme per l'epoca. Il dipinto, di grandi dimensioni, coglie appieno il divertimento dei cosacchi mentre sono intenti ad inventare insulti e volgarit\u00e0 da inserire in una lettera di risposta a quella indirizzata loro dal Sultano Mehmet IV.\nRepin prese parte a numerose mostre internazionali: Vienna (1873), Parigi (1878 e 1900), Berlino (1896), Venezia (1897) e Roma (1911). Insegn\u00f2 all'Accademia di San Pietroburgo. La cittadina in cui mor\u00ec, Kuokkala, \u00e8 stata poi ribattezzata in suo onore Repino nel 1948, all'epoca della sua morte era in Finlandia ed \u00e8 successivamente entrata a far parte della Russia, nel 1930. A lui \u00e8 stato intitolato l'asteroide scoperto nel 1969, 2468 Repin."}
{"id": "909044", "revid": "1305772", "url": "https://it.wikipedia.org/wiki?curid=909044", "title": "Dream Evil", "text": ""}
{"id": "909051", "revid": "767487", "url": "https://it.wikipedia.org/wiki?curid=909051", "title": "La regina di Venere", "text": "La regina di Venere (\"Queen of Outer Space\") \u00e8 un film statunitense di fantascienza del 1958 diretto da Edward Bernds.\nTrama.\nA causa di un'avaria dell'astronave sulla quale una spedizione terrestre viaggia attraverso gli spazi siderali, alcuni astronauti precipitano rovinosamente sul pianeta Venere.\nFortunosamente sopravvivono, facendo loro malgrado conoscenza della regina Yllana, una feroce e spietata despota che governa con pugno di ferro una societ\u00e0 di tipo matriarcale, composta da sole donne, peraltro tutte molto giovani, procaci e attraenti.\nLa regina, bellissima anch'essa, ha per\u00f2 il volto travisato da una particolare maschera dorata, che indossa perennemente, poich\u00e9 il suo volto \u00e8 stato in passato sfigurato dagli effetti delle radiazioni nucleari, e ha fatto dell'odio nei confronti del sesso maschile la sua unica e imprescindibile ragione di vita.\nCon un futile pretesto fa quindi prigionieri tutti i membri della spedizione terrestre e li fa condannare a morte, poich\u00e9 rei di appartenere all'altro sesso.\nLa loro sorte pare dunque segnata, ma proprio quando tutto sembra perduto, inaspettatamente, in loro soccorso giunge Talleah, una bellissima venusiana che si \u00e8 invaghita di un prigioniero, membro della spedizione. Talleah sobilla allora una rivolta contro la feroce Yllana, che riesce a detronizzare, ponendo fine al suo regno.\nI membri della spedizione terrestre sopravvivono e, godendo della piacevole compagnia di uno stuolo di bellissime donne, per pi\u00f9 di un anno rimangono in attesa della spedizione che partita dalla Terra li raggiunga, per recuperarli e ricondurli sul pianeta natio.\nProduzione.\nLa produzione ricicl\u00f2 i costumi e le uniformi dal precedente film fantastico di successo \"Il pianeta proibito\" del 1956, incluso il pastrano nero indossato dal Professor Morbius; modelli, set ed effetti speciali dal film di Bernds \"Mondo senza fine\" (\"World Without End\", 1956), l'usuale filmato di repertorio di un missile Atlas e un modello di nave a razzo usata dai Bowery Boys in \"Paris Playboys\" (1954) che era co-sceneggiato da Bernds e Ullman."}
{"id": "909056", "revid": "287204", "url": "https://it.wikipedia.org/wiki?curid=909056", "title": "Contea di Cleveland (Arkansas)", "text": "La contea di Cleveland, in inglese Cleveland County, \u00e8 una contea dello Stato dell'Arkansas, negli Stati Uniti. La popolazione al censimento del 2000 era di 8.571 abitanti. Il capoluogo di contea \u00e8 Rison. Il nome le \u00e8 stato dato in onore del Presidente degli Stati Uniti Grover Cleveland.\nGeografia fisica.\nLa contea si trova nella parte centro-meridionale dell'Arkansas. L'U.S. Census Bureau certifica che l'estensione della contea \u00e8 di 1.551\u00a0km\u00b2, di cui solo 3\u00a0km\u00b2 coperti da acque interne.\nStoria.\nLa Contea di Cleveland venne costituita il 17 aprile 1873, con il nome di Contea di Dorsey, in onore al senatore Stephen Wallace Dorsey. Quando Dorsey venne accusato di furto, il 5 marzo 1885 la contea prese l'attuale denominazione."}
{"id": "909057", "revid": "1543377", "url": "https://it.wikipedia.org/wiki?curid=909057", "title": "Contea di Hendry", "text": "La contea di Hendry (in inglese \"Hendry County\") \u00e8 una contea della Florida, negli Stati Uniti. Il suo capoluogo amministrativo \u00e8 La Belle.\nGeografia fisica.\nLa contea ha un'area di 3.082 km\u00b2 di cui il 3,13% \u00e8 coperta d'acqua. Confina con:\nStoria.\nLa Contea di Hendry fu creata nel 1923 e fu chiamata cos\u00ec per il Maggiore \"Francis A. Hendry\", uno dei primi coloni."}
{"id": "909059", "revid": "7", "url": "https://it.wikipedia.org/wiki?curid=909059", "title": "Fascisti", "text": ""}
{"id": "909066", "revid": "19933", "url": "https://it.wikipedia.org/wiki?curid=909066", "title": "Palazzo Colonna di Marino", "text": ""}
{"id": "909067", "revid": "1543377", "url": "https://it.wikipedia.org/wiki?curid=909067", "title": "Thomas write rule", "text": "In informatica, nel campo dei database, la Thomas write rule \u00e8 una regola relativa al controllo della concorrenza basata su timestamp.\nData una marca temporale o timestamp su una transazione T, che definiamo TS(T) e un \"write timestamp\" o timestamp di scrittura su un oggetto O, definito come WTS(O):\nLa regola dice che se TS(T) &lt; WTS(O), la corrente azione di scrittura \u00e8 stata resa obsoleta dalla pi\u00f9 recente operazione di scrittura di O, che segue la scrittura corrente basandosi sull'ordinamento del Timestamp.\nDato uno schedule non-conflict serializable:\nOvvero: T1:R(A), T2:W(A), T2 Commit, T1: W(A), T1 Commit.\nLa Thomas Write Rule si basa sul fatto che la scrittura fatta da T1 su A non \u00e8 mai vista da alcuna transazione e afferma quindi che lo schedule sopra \u00e8 equivalente allo schedule riportato in seguito in cui T2 occorre strettamente dopo T1, e che perci\u00f2 la scrittura di T1 pu\u00f2 essere ignorata:\nOvvero: T1:R(A), T1: W(A), T1 Commit, T2:W(A), T2 Commit.\nQuesto schedule ha lo stesso effetto del primo ed \u00e8 conflict serializzabile."}
{"id": "909077", "revid": "6923", "url": "https://it.wikipedia.org/wiki?curid=909077", "title": "Isacco di Dalmazia", "text": "Biografia.\nAvendo abbracciato il modello di vita ascetico, le agiografie che lo riguardano riferiscono abbia passato alcuni anni in solitudine e meditazione nel deserto, per poi tornare a Costantinopoli dopo l'ascesa al trono dell'Imperatore Valente il quale, seguace dell'eresia ariana aveva confiscato e chiuso i luoghi di culto dei cristiani fedeli al credo di Nicea. Secondo la leggenda Isacco, fattosi incontro all'imperatore, lo ammon\u00ec per ben tre volte di permettere ai sacerdoti \"ortodossi\" di officiare nelle proprie chiese e, a causa della sua insistenza, fu imprigionato per ordine dei Valente. Poco prima di essere arrestato profetizz\u00f2 a quest'ultimo che avrebbe trovato la morte arso vivo nella campagna che si stava accingendo a porre in essere contro i Goti, che in quel periodo avevano oltrepassato il Danubio. L'imperatore mor\u00ec effettivamente bruciato vivo nella sua tenda (o in altre versioni in un granaio), dove era stato trasportato ferito. Dopo la sua dipartita sal\u00ec al trono Teodosio I il quale liber\u00f2 Isacco, dichiar\u00f2 fuorilegge l'arianesimo e riapr\u00ec le chiese al culto niceano. Isacco torn\u00f2 allora alla vita monastica ma, invece che proseguire la propria ascesi nel deserto, fu convinto da un proprio discepolo a fondare un monastero all'interno delle mura di Bisanzio, che fu intitolato a Dalmato, egumeno successore del santo nella guida dello stesso. Mor\u00ec il 30 maggio 383.\nCulto.\nIsacco fu adottato come santo patrono della dinastia dei Romanov da Pietro il Grande, il cui compleanno cadeva nella festa di commemorazione del santo. In suo onore e a lui dedicata \u00e8 stata costruita a San Pietroburgo la Cattedrale di Sant'Isacco."}
{"id": "909078", "revid": "114270124", "url": "https://it.wikipedia.org/wiki?curid=909078", "title": "Sella di Lodrignano", "text": "Sella di Lodrignano \u00e8 una localit\u00e0 (non \u00e8 considerata frazione) italiana del comune di Neviano degli Arduini, in provincia di Parma.\nLa frazione \u00e8 sita a 458 metri sul livello del mare, e dista 32\u00a0km da Parma, 10\u00a0km da Vetto e 17\u00a0km da Traversetolo.\nQuesta piccola localit\u00e0 ha un ufficio postale, un distributore di carburante e un bar con annesso edicola e vendita di generi alimentari. Dispone inoltre di un campo da calcetto.\nNegli ultimi anni il comune di Neviano degli Arduini ha dotato Sella di un piccolo campo sportivo polivalente con pavimentazione in sintetico.\nCaratteristica principale di questa localit\u00e0 \u00e8 la sua posizione sul passo che collega la Val Termina di Castione con la Val d'Enza. La confomazione a \"sella\" le d\u00e0 probabilmente il nome. Dal 2010 Sella di Lodrignano ospita la Collezione Civica d'Arte Contemporanea, che raccoglie nell'edificio della ex scuola elementare numerose opere di alcuni importanti artisti, da Graziano Pompili a Giuliano Collina, da Emilio Scanavino a Concetto Pozzati."}
{"id": "909079", "revid": "87909", "url": "https://it.wikipedia.org/wiki?curid=909079", "title": "Ilja Repin", "text": ""}
{"id": "909083", "revid": "16066", "url": "https://it.wikipedia.org/wiki?curid=909083", "title": "Trappeto dell'Olio rosso", "text": ""}
{"id": "909084", "revid": "1543377", "url": "https://it.wikipedia.org/wiki?curid=909084", "title": "John Totleben", "text": "Dopo aver studiato arte in un liceo tecnico ad Erie in Pennsylvania, Totleben frequent\u00f2 la Joe Kubert School per un anno. Quindi pass\u00f2 diversi anni a lavorare per l'editore di fumetti Harry Chesler, creando illustrazioni per il Rubaiyat di Omar Khayyam; ma queste non vennero mai stampate. Il suo primo lavoro pubblicato apparve nel 1979 su \"Heavy Metal\".\nIl suo primo successo nei fumetti statunitensi, ed anche la sua opera pi\u00f9 conosciuta, fu come inchiostratore (dei disegni tratteggiati da Steve Bissette) per il titolo DC Comics \"Swamp Thing\", nel momento in cui la serie venne scritta e reinventata da Alan Moore. Totleben e Bissette si unirono alla serie nel 1983, giusto poco prima di Moore. Lo stile di Totleben era insolito per il tempo, ed \u00e8 ancora caratteristico tra gli artisti di \"comic\" per i suoi disegni fluidi e per la sua rappresentazione molto dettagliata (ottenuta usando una combinazione di puntinature e linee strettamente parallele. Disegn\u00f2 inoltre le copertine della serie con oli e pittura acrilica, e continua ad essere un famoso disegnatore di copertine.\nAd iniziare dal 1985, Bissette e Totleben co-crearono e diressero l'antologia horror di breve durata \"Taboo\". \"Taboo\" mise in mostra una gran quantit\u00e0 di scrittori e artisti, da quelli tradizionali a quelli semi-underground, ed \u00e8 meglio conosciuto come il luogo originario dell'acclamata \"graphic novel\" \"From Hell\".\nIl progetto di fumetti pi\u00f9 ambizioso di Totleben fu ancora con Moore, sul terzo volume di \"Miracleman\", che disegn\u00f2 ed inchiostr\u00f2. La reazione ai suoi disegni fu cos\u00ec forte che Eclipse Comics lo tenne come unico disegnatore della serie (dopo aver cambiato disegnatori diverse volte nel volume precedente) nonostante i ritardi causati dalla sua malattia degli occhi appena diagnosticata, la retinite pigmentosa.\nIl lavoro di Totleben con Moore e Bissette su \"Swamp Thing\" guadagn\u00f2 molti Kirby Awards, inclusi quelli del 1985 come Miglior Team Artistico, del 1985 come Miglior Albo Singolo (per \"Swamp Thing Annual\" n.2), sempre del 1985 come Miglior Copertina (per \"Swamp Thing\" n.34), e come Migliore Serie Regolare dal 1985 al 1987. Totleben e Bissette furono anche messi in lizza per il Miglior Team Artistico nel 1986 e nel 1987, e \"Swamp Thing\" n.34 fu nominato a sua volta per il Miglior Albo Singolo del 1985.\nNonostante la condizione dei suoi occhi abbia reso Totleben legalmente cieco, ha conservato abbastanza vista per continuare a lavorare con il suo solito stile, anche se molto pi\u00f9 lentamente. Ha illustrato alcuni titoli per la DC Comics e per la Marvel Comics, e ha lavorato sulla serie satirica di Moore edita da Image Comics, \"1963\", in cui fu descritto come \"'Jaunty' John\", l'\"inchiostratore cieco senza paura\"."}
{"id": "909085", "revid": "339392", "url": "https://it.wikipedia.org/wiki?curid=909085", "title": "Semiconduttore intrinseco", "text": ""}
{"id": "909086", "revid": "715366", "url": "https://it.wikipedia.org/wiki?curid=909086", "title": "Valentin Serov", "text": ""}
{"id": "909087", "revid": "87909", "url": "https://it.wikipedia.org/wiki?curid=909087", "title": "Ilya Yefimovich Repin", "text": ""}
{"id": "909088", "revid": "87909", "url": "https://it.wikipedia.org/wiki?curid=909088", "title": "I. J. Repin", "text": ""}
{"id": "909089", "revid": "1543377", "url": "https://it.wikipedia.org/wiki?curid=909089", "title": "Fanocle", "text": "Biografia.\nI dati in nostro possesso relativi alla sua vita sono estremamente scarsi: si ignora il luogo esatto della nascita, mentre la sua cronologia viene stimata confrontando il suo frammento n.1 con Apollonio Rodio, \"Argonautiche\" IV, 903. Ne risulta all'incirca la prima met\u00e0 del III secolo a.C..\nOpera.\nFanocle compose una raccolta di argomento amoroso dal titolo \"Erotes \u00e8 Kalo\u00ec\" (\"Gli amori o i belli\"), incentrata sugli amori omosessuali di personaggi mitici, che si concludevano con un \"\u00c1ition\", una \"causa\" mitica di qualche fatto.&lt;br&gt;Della sua opera ci restano solo frammenti, che ci permettono comunque di conoscere l'argomento almeno di alcune elegie: il frammento 1 Powell, il pi\u00f9 lungo (28 versi), faceva parte di un componimento sull'amore tra Orfeo e Calais; altre elegie trattavano di Dioniso e Adone (fr. 3), Ganimede e Tantalo (fr. 4), Agamennone e Arginno (fr. 5), Cicno e Fetonte (fr. 6).\nFanocle fa parte del gruppo di poeti ellenistici di ambiente alessandrino dediti al genere elegiaco. Questa scuola, una delle pi\u00f9 importanti dell'epoca, ebbe come antesignano nel IV secolo a.C. Licofrone, e come caposcuola diretto Filita di Cos; annover\u00f2 anche Ermesianatte, Simia di Rodi e Alessandro Etolo.\nUna caratteristica ricorrente nell'opera di questi autori \u00e8 la struttura catalogica in cui le varie elegie vengono sistemate, nell'intento di creare ampie raccolte omogenee sia per argomento che per struttura letteraria, e ordinate in modo razionale: il modello a cui chiaramente si rifanno \u00e8 il \"Catalogo delle donne\" di Esiodo.\nDa quello che sembra emergere da questi resti, la cifra dominante dell'opera dovevano essere gli amori infelici, narrati in una struttura catalogica mutuata da Esiodo: ogni elegia si apre con la formula \"E' hos\" (\"O come\") che riecheggia l'esiodeo \"E' hoie\". Inoltre ogni componimento si conclude con l'\u00e0ition ad esso collegato.\nIl frammento pi\u00f9 lungo in nostro possesso, come detto, \u00e8 quello che ci permette di ricostruire, almeno a grandi linee, lo stile e i procedimenti di Fanocle: \nL'elegia si apre con Orfeo che si strugge per Calais figlio di Borea, sedendo nei boschi della Tracia e cantando il suo amore; le donne tracie per\u00f2 a un tratto lo circondano e lo aggrediscono per ucciderlo; non possono sopportare che lui disdegni cos\u00ec le donne e lo accusano di aver introdotto tra i Traci gli amori maschili. Ne fanno a pezzi il corpo e, tagliatagli la testa, la fissano con un chiodo alla sua lira e la gettano in mare. Cos\u00ec le correnti portano la testa di Orfeo a Lesbo, e i Lesbi la seppelliscono ponendo la lira sopra al tumulo; in questo modo la musica soave di Orfeo permea per sempre l'isola, da allora vocata alle arti del canto e della lira. I Traci, conosciuto il terribile delitto delle loro donne, le marchiano, perch\u00e9 portino per sempre il ricordo di quella colpa.\nFanocle incentra la sua narrazione su un doppio \"\u00e0ition\": infatti a quello principale, che vuole spiegare l'usanza dei Traci di marchiare le loro donne, se ne collega un altro, che intende spiegare il motivo della cos\u00ec particolare predilezione dell'isola di Lesbo per la musica. Il componimento \u00e8 permeato da una diffusa atmosfera di \"pathos\", di compassione per l'infelicit\u00e0 dell'amore di Orfeo, e per l'assoluta ingiustizia della sua orribile fine. Appare chiaramente confutabile, almeno in questa elegia, l'interpretazione critica che vedeva in Fanocle una condanna dell'omosessualit\u00e0."}
{"id": "909092", "revid": "2175", "url": "https://it.wikipedia.org/wiki?curid=909092", "title": "Ilya Repin", "text": ""}
{"id": "909098", "revid": "1543377", "url": "https://it.wikipedia.org/wiki?curid=909098", "title": "Contea di Lee (Florida)", "text": "La contea di Lee (in inglese Lee County) \u00e8 una contea della Florida, negli Stati Uniti. Il suo capoluogo amministrativo \u00e8 Fort Myers ed \u00e8 la contea pi\u00f9 popolata della Florida del sud-ovest.\nGeografia fisica.\nLa contea ha un'area di 3.139 km\u00b2 di cui il 33,60 \u00e8 coperta d'acqua. La sola contea compone l'Area Statistica Metropolitana di Cape Coral-Fort Myers. Confina con:\nStoria.\nLa Contea di Lee fu creata nel 1887 dalla Contea di Monroe. Il nome deriva da Robert Edward Lee, generale durante la guerra di secessione americana.\nDal 2004 si sta discutendo riguardo al fatto di dedicare un'intera contea solo alla citt\u00e0 di Cape Coral.\nNell'agosto del 2004 la contea fu toccata dall'uragano Charley, specialmente nella zona di nord-ovest."}
{"id": "909100", "revid": "12290", "url": "https://it.wikipedia.org/wiki?curid=909100", "title": "Steve Bissette", "text": ""}
{"id": "909104", "revid": "474175", "url": "https://it.wikipedia.org/wiki?curid=909104", "title": "Indipendenza del Cile", "text": "L'indipendenza del Cile matur\u00f2 nei primi trent'anni del XIX secolo, nel periodo in cui si formarono in tutta l'America latina dei gruppi indipendentisti che, attraverso una serie di guerre, posero fine a tre secoli di dominazione coloniale spagnola.\nL'indipendenza del Cile \u00e8 stata dichiarata ufficialmente il 12 febbraio 1818. Ciononostante, l'intero processo di indipendenza si \u00e8 articolato tra gli anni 1810, quando la prima Giunta Nazionale di Governo (Junta Nacional de Gobierno), e 1823, anno dell'abdicazione di Bernardo O'Higgins. Tradizionalmente essa si distinguono tre periodi: Patria Vecchia, Restaurazione monarchica o \"Reconquista\" e Patria Nuova.\nAntecedenti.\nNel 1808 l'Impero Spagnolo viveva in un crescente stato di agitazione. In Cile \u00e8 arrivata la notizia della invasione napoleonica della Spagna e la prigionia di Ferdinando VII. In parallelo, veniva assunto Francisco Antonio Garc\u00eda Carrasco come governatore del Cile, uomo autoritario e di modi grezzi, che ha suscitato il rifiuto della locale aristocrazia. Il suo coinvolgimento in un caso di contrabbando motiv\u00f2 la pressione a rassegnare le dimissioni, obiettivo finalmente raggiunto nel 1810.\nIl militare pi\u00f9 anziano del Cile in quel momento era Mateo de Toro Zambrano, per cui egli prese il comando \"ad interim\" del governo. Ma le tensioni erano continuate a causa della turbolenza politica e la guerra in Europa: sia il re (Carlo IV), sia il figlio Ferdinando VII erano stati costretti ad abdicare a favore di Napoleone che, a sua volta, aveva proclamato re il fratello Giuseppe.\nInoltre, si deve prendere in considerazione il contesto sociale del Cile coloniale di quegli anni, in cui solo gli spagnoli di nascita avevano accesso alle istituzioni, che era negato anche ai loro discendenti diretti nati in Cile. Secondo le cronache dell'epoca, quando verso la fine del periodo coloniale la popolazione \"del regno\" aveva raggiunto circa mezzo milione di abitanti, senza contare la popolazione indigena, circa 300 000 erano meticci, 150 000 erano \"creoli\" - ovvero spagnoli nati in Cile - e solo 20 000 erano \"peninsulares\" - ovvero spagnoli nati in Spagna. La crescita dei paesi dell'America del Sud era infatti ostacolata dagli interessi del mercato europeo e dalle leggi restrittive dei dominatori spagnoli.\nPatria Vecchia (1810 - 1814).\nSi chiama \"Patria Vecchia\" quella fase della storia del Cile compresa fra la prima Giunta Nazionale di Governo istituito il 18 settembre 1810 e la battaglia di Rancagua (1\u00ba-2 ottobre 1814), quando l'esercito spagnolo ottenne una clamorosa vittoria sugli indipendentisti a Rancagua.\nNel 1810 non era chiaro quale sarebbe stata la soluzione migliore per la nuova situazione, sia dal punto di vista giuridico che politico. Dopo molte indecisioni, Toro Zambrano aveva concordato di convocare un \"Cabildo\" aperto a tutti i capi militari, religiosi e \"vicini di casa nobile\" di Santiago per il 18 settembre. In tale riunione si decise di formare un \"Giunta Nazionale di Governo\", ossia un governo provvisorio ancora dipendente dalla corona di Spagna. Tuttavia, questa situazione non risolveva il problema di fondo, cio\u00e8 l'esclusione di creoli e meticci dalla vita politica.\nQuesta situazione divenne evidente con la morte di Toro Zambrano, avvenuta alla fine di febbraio del 1811; ad approfittarne fu Juan Mart\u00ednez de Rozas, leader dei creoli, che indisse le elezioni per scegliere un Congresso Nazionale. Ma la \"Real Audiencia\", organo in carica di amministrare la giustizia in nome del Re, ritenne che le elezioni erano state antimonarchiche e cospir\u00f2 con un colonnello nel tentativo di sciogliere la Giunta di Governo, il 1\u00ba aprile 1811, impedendo cos\u00ec le elezioni del Congresso. Successivamente, la \"Real Audiencia\" fu sciolta e sostituita con una \"Camera d'Appello\".\nIl Primo Congreso Nazionale fu istituito il 4 luglio 1811, ma rimase sotto il controllo delle forze fedeli alla monarchia, lasciando gli indipendentisti in minoranza.\nRestaurazione monarchica (1814 - 1817).\nLa Reconquista \u00e8 il periodo della storia del Cile che ha inizio con la battaglia di Rancagua, avvenuta nel 1814, e che termina nel 1817 con la vittoria indipendentista nella battaglia di Chacabuco. Durante questo periodo i difensori dell'impero spagnolo ristabilirono il dominio sul Cile, mentre i creoli erano impegnati a diffondere l'ideale indipendentista fra i ceti popolari, attraverso l'azione guerrigliera di Manuel Rodr\u00edguez Erdoiza. Storici come Julio Heise o Jaime Eyzaguirre preferiscono chiamare questo periodo Restaurazione assolutista, considerando che si tratt\u00f2 del ritorno al potere della fazione realista.\nCon il governo di Mariano Osorio, a partire dal 9 ottobre 1814, furono ripristinate le istituzioni coloniali; in seguito ai conflitti con il vicer\u00e9 peruviano, Osorio fu destituito (1815) e fu designato governatore Francisco Casimiro Marc\u00f3 del Pont.\nPatria Nuova (1817 - 1823).\nSoltanto con l'arrivo di forze alleate argentine agli ordini di San Mart\u00edn i cileni sconfissero gli spagnoli prima a Chacabuco (1817) e poi a Maip\u00fa (1818)."}
{"id": "909118", "revid": "287204", "url": "https://it.wikipedia.org/wiki?curid=909118", "title": "Contea di Columbia (Arkansas)", "text": "La contea di Columbia, in inglese Columbia County, \u00e8 una contea dello Stato dell'Arkansas, negli Stati Uniti. La popolazione al censimento del 2000 era di 25.603 abitanti. Il capoluogo di contea \u00e8 Magnolia. Il nome le \u00e8 stato dato in onore alla dea Columbia.\nGeografia fisica.\nLa contea si trova nella parte meridionale dell'Arkansas. L'U.S. Census Bureau certifica che l'estensione della contea \u00e8 di 1.986\u00a0km\u00b2, di cui 1.984\u00a0km\u00b2 composti da terra e i rimanenti 2\u00a0km\u00b2 composti di acqua.\nStoria.\nLa Contea di Columbia venne costituita il 17 dicembre 1852."}
{"id": "909120", "revid": "174925", "url": "https://it.wikipedia.org/wiki?curid=909120", "title": "Tarsia", "text": ""}
{"id": "909127", "revid": "125666008", "url": "https://it.wikipedia.org/wiki?curid=909127", "title": "Strage di Peteano", "text": "La strage di Peteano \u00e8 un atto terroristico di matrice politica di estrema destra commesso il 31 maggio 1972 in localit\u00e0 Peteano, una frazione di Sagrado (Gorizia) che provoc\u00f2 la morte di tre carabinieri (il brigadiere Antonio Ferraro, i carabinieri Donato Poveromo e Franco Dongiovanni) e il ferimento di altri due (il tenente Angelo Tagliari e il brigadiere Giuseppe Zazzaro).\nI cinque militari vennero attirati a controllare un'automobile sospetta che si rivel\u00f2 essere un'autobomba che esplose quando si tent\u00f2 di aprire lo sportello a cui il suo innesco era collegato.\nI responsabili dell'attentato furono Vincenzo Vinciguerra (reo confesso), Carlo Cicuttini e Ivano Boccaccio, aderenti al gruppo eversivo neofascista Ordine Nuovo; finirono sotto inchiesta anche esponenti delle forze armate e delle forze dell'ordine per i tentativi di depistaggio dell'indagine tramite apertura di filoni d'inchiesta, poi rivelatisi inconsistenti, nei confronti di organizzazioni e gruppi di sinistra ed estrema sinistra. Lo stesso segretario del Movimento Sociale, Giorgio Almirante, fu accusato di aver favorito la fuga e la latitanza in Spagna di uno dei responsabili dell'attentato, Carlo Cicuttini, che fu condannato all'ergastolo in contumacia. Cicuttini inizi\u00f2 a scontare la pena nel 1998, ma per motivi di salute fu scarcerato e mor\u00ec nel 2010, mentre Vinciguerra sconta l'ergastolo.\nStoria.\nIl periodo in cui si svolse questo fatto di sangue si collocava in un preciso e delicato contesto storico-politico: il 7 maggio 1972 si erano svolte le elezioni politiche anticipate, che avevano assegnato la guida del paese a un nuovo esecutivo presieduto da Giulio Andreotti, mentre il 17 maggio si era verificato l'omicidio Calabresi. Il dibattito politico era ancora turbolento, ed era accompagnato da temuti tentativi di colpo di Stato, in quella che fu definita strategia della tensione. Diversi, prima di quello di Peteano, furono gli attentati terroristici e le stragi di matrice fascista, in concomitanza alle tensioni legate ai gruppi della sinistra extraparlamentare che avevano intrapreso la lotta armata, v'era un clima di tensione e preoccupazione all'interno dei partiti politici e del governo, un primo passo verso quella che \u00e8 stata in seguito definita \u00abteoria degli opposti estremismi\u00bb.\nLa notte del 31 maggio, alle ore 22:35, una telefonata anonima giunse al centralino del pronto intervento della Stazione dei Carabinieri di Gorizia: a riceverla e a registrarla fu il centralinista di turno Domenico La Malfa. Il testo della comunicazione in lingua dialettale \u00e8 il seguente:\nSul posto segnalato giunsero tre \"gazzelle\" dei carabinieri, che rinvennero la Fiat 500 bianca con i due buchi sul parabrezza, cos\u00ec come aveva comunicato in dialetto l'anonimo informatore. La prima pattuglia che viene inviata \u00e8 quella dei carabinieri di Gradisca, con l'appuntato Mango e il carabiniere Dongiovanni. Dieci minuti dopo i due sono sul posto e trovano la Cinquecento targata GO 45902. \u00c8 visibile in un viottolo di terra battuta, subito dopo una curva, al chilometro 5. Mango decide di chiamare il suo ufficiale, il tenente Tagliari, che parte anche lui accompagnato dal brigadiere Antonio Ferraro e dal carabiniere Donato Poveromo e arrivano sul posto con una seconda gazzella alle 23:05, poi raggiunta da una terza pattuglia da Gorizia.\nI carabinieri Antonio Ferraro, Donato Poveromo e Franco Dongiovanni tentarono di aprire il cofano del mezzo, provocando l'esplosione dell'auto e rimanendo uccisi, mentre gli altri due rimasero gravemente feriti.\nLe indagini.\nA dirigere le indagini sulla vicenda venne posto il colonnello Dino Mingarelli, vecchio braccio destro del generale Giovanni de Lorenzo. Mingarelli diresse subito la sua inchiesta verso gli ambienti di Lotta Continua di Trento, ma le indagini non ottennero gli esiti previsti: dalla magistratura milanese giunse l'informazione secondo cui l'attentato sarebbe stato attuato da un gruppo terrorista neofascista, di cui fece parte anche Ivano Boccaccio, militante ucciso in un tentato dirottamento di un aereo all'aeroporto di Ronchi dei Legionari nell'ottobre successivo.\nL'informazione era stata data da Giovanni Ventura, nel frattempo arrestato per la strage di piazza Fontana: il colonnello tuttavia scart\u00f2 l'indicazione milanese, Il colonnello, con il suo \u00abbraccio destro\u00bb capitano Antonino Chirico, rivolse le attenzioni investigative verso sei giovani, conducendoli a processo: secondo il Mingarelli essi si sarebbero vendicati di alcuni sgarbi subiti dai carabinieri.\nIl movente proposto non convinse i giudici, che assolsero i sei giovani, i quali, una volta liberi, denunciarono Mingarelli per le false accuse, dando inizio a una nuova inchiesta contro ufficiali dei carabinieri e magistrati per aver deviato le indagini. L'istruttoria della strage, intanto, si era indirizzata verso gli ambienti neofascisti.\nIl processo.\nIn seguito alle indagini sulla Strage di Peteano, il terrorista neofascista Vincenzo Vinciguerra \u2013 reo confesso per la strage \u2013 rivel\u00f2 nel 1982 come il segretario del MSI Giorgio Almirante avesse fatto pervenire la somma di dollari a Carlo Cicuttini, dirigente del MSI friulano e coautore della strage, affinch\u00e9 modificasse la sua voce durante la sua latitanza in Spagna mediante un apposito intervento alle corde vocali: tale intervento si rendeva necessario poich\u00e9 Cicuttini, oltre ad aver collocato materialmente la bomba assieme a Vinciguerra, si era reso autore della telefonata che aveva attirato in trappola i carabinieri e la sua voce era stata identificata mediante successivo confronto con la registrazione di un comizio del MSI da lui tenuto.\nNel giugno del 1986, a seguito dell'emersione dei documenti che provavano il passaggio del denaro tramite una banca di Lugano, il Banco di Bilbao e il Banco Atlantico, Giorgio Almirante e l'avvocato goriziano Eno Pascoli vennero rinviati a giudizio per il reato di favoreggiamento aggravato verso i due terroristi neofascisti.\nFurono rinviate a giudizio 18 persone, tra militanti di destra e ufficiali dei carabinieri, mentre il magistrato triestino Bruno Pascoli mor\u00ec durante il processo.\nVinciguerra e Cicuttini vennero condannati all'ergastolo, Carlo Maria Maggi a 12 anni per reato associativo, Carlo Digilio e Delfo Zorzi rispettivamente a 11 e 10 anni per lo stesso reato; altri militanti locali sono stati condannati a pene tra i 4 e i 6 anni (Gaetano Vinciguerra, Giancarlo Flaugnacco e Cesare Benito Turco). Eno Pascoli \u00e8 stato condannato a 3 anni e 9 mesi, la moglie Liliana De Giovanni a 11 mesi, mentre Almirante usufru\u00ec dell'amnistia prima dell'inizio del processo. Gli ufficiali ritenuti colpevoli di depistaggio (Antonio Chirico, Dino Mingarelli, Giuseppe Napoli e Michele Santoro) furono condannati a pene comprese tra i 3 e i 10 anni e 6 mesi.\nLa sentenza d'appello conferm\u00f2 solo l'ergastolo di Carlo Cicuttini (Vinciguerra non aveva fatto ricorso) assolvendo tutti gli altri imputati ma la Cassazione, presieduta da Corrado Carnevale, annull\u00f2 con rinvio le assoluzioni di Chirico, Mingarelli e Napoli, confermando invece le altre decisioni.\nNel nuovo processo fu accertato il depistaggio dei tre ufficiali, condannati a 3 anni e 1 mese (Giuseppe Napoli) e a 3 anni e 10 mesi (Antonio Chirico e Dino Mingarelli), condanne diventate definitive nel 1992.\nNell'ultima inchiesta \u00e8 stato accertato anche il depistaggio di un perito e di altri Ufficiali dei Carabinieri, accusati di falsa testimonianza.\nCicuttini, fuggito in Spagna, venne catturato a ventisei anni dalla strage, nell'aprile del 1998, quando fu vittima egli stesso di una trappola: la procura di Venezia gli fece offrire un lavoro a Tolosa dove, recatosi convinto di intraprendere le trattative contrattuali, venne arrestato dalla polizia ed estradato dalla Francia in Italia dove mor\u00ec nel 2010 a causa di un male incurabile. Attualmente Vincenzo Vinciguerra sta scontando una condanna all'ergastolo in qualit\u00e0 di reo confesso della strage.\nDopo il processo.\nCon una direttiva del 22 aprile 2014, tutti i fascicoli relativi a questa strage non sono pi\u00f9 coperti dal segreto di Stato e sono perci\u00f2 liberamente consultabili da tutti."}
{"id": "909128", "revid": "134931", "url": "https://it.wikipedia.org/wiki?curid=909128", "title": "Contea di Alachua (Florida)", "text": ""}
{"id": "909129", "revid": "1573940", "url": "https://it.wikipedia.org/wiki?curid=909129", "title": "Contea di Brevard (Florida)", "text": ""}
{"id": "909130", "revid": "41853", "url": "https://it.wikipedia.org/wiki?curid=909130", "title": "Character (album)", "text": ""}
{"id": "909131", "revid": "1573940", "url": "https://it.wikipedia.org/wiki?curid=909131", "title": "Contea di Broward (Florida)", "text": ""}
{"id": "909132", "revid": "41853", "url": "https://it.wikipedia.org/wiki?curid=909132", "title": "The Mind's I (album)", "text": ""}
{"id": "909133", "revid": "41853", "url": "https://it.wikipedia.org/wiki?curid=909133", "title": "Projector (album)", "text": ""}
{"id": "909135", "revid": "83531", "url": "https://it.wikipedia.org/wiki?curid=909135", "title": "Katherine Marie Helmond", "text": ""}
{"id": "909137", "revid": "1573940", "url": "https://it.wikipedia.org/wiki?curid=909137", "title": "Contea di Citrus (Florida)", "text": ""}
{"id": "909138", "revid": "125772927", "url": "https://it.wikipedia.org/wiki?curid=909138", "title": "Craig Bellamy", "text": "Caratteristiche.\nBellamy era un attaccante dinamico e veloce, dotato di buona tecnica individuale e fiuto del gol.\nAveva un temperamento molto focoso che in alcune circostanze lo ha portato ad avere scontri con i propri compagni e allenatori.\nCarriera.\nClub.\nNorwich.\nCresciuto nelle giovanili del Norwich City, debutta in prima squadra ed in First Division contro il Crystal Palace il 15 marzo 1997, in una partita terminata poi col punteggio di 2-0 in favore dei londinesi padroni di casa. Nella stagione successiva Bellamy diventa titolare dei \"Canaries\" e disputa trentotto partite realizzando tredici gol. Nella stagione 1998-1999 rimane fuori i primi due mesi a causa di un infortunio riportato dopo uno scontro con il difensore del Wolverhampton Wanderers Kevin Muscat, ma a fine anno totalizza comunque diciassette gol in trentotto partite. L'inizio del campionato 1999-2000 vede Bellamy incorrere in un nuovo grave infortunio al ginocchio, arrivato durante un'amichevole con il Southend United, che lo tiene lontano dai campi di gioco fino all'aprile del 2000.\nNell'estate successiva cominciano a girare numerose voci su un possibile trasferimento del gallese, con squadre quali Newcastle United, , Celtic e segnalate come interessate.\nCoventry.\nAd aggiudicarsi il giocatore \u00e8 per\u00f2 il Coventry City, che grazie anche alla cessione di Robbie Keane all' riesce ad acquistare il cartellino dell'attaccante pagandolo una cifra pari a 6,5 milioni di sterline.\nBellamy esordisce in Premier League con la maglia del Coventry il 19 agosto 2000, nella sconfitta interna per 1-3 contro il e nel campionato 2000-2001 totalizza trentaquattro presenze e sei reti, senza per\u00f2 riuscire ad evitare la retrocessione del proprio club.\nNewcastle.\nDopo un solo anno al Coventry passa al Newcastle per circa 6 milioni di sterline, con il quale esordisce mettendo subito a segno una rete nella vittoria per 4-0 sui belgi del Lokeren in Intertoto. Sotto la guida dell'allenatore Bobby Robson forma una prolifica coppia d'attacco con il compagno di squadra Alan Shearer e a fine campionato viene anche eletto come miglior calciatore giovane dell'anno in Inghilterra, superando concorrenti del calibro di Steven Gerrard.\nDurante la sua seconda stagione con i \"Toon\" si segnala quella che \u00e8 probabilmente la sua migliore prestazione con la maglia del club bianconero quando segna due reti, di cui una decisiva, nella vittoria per 3-2 sul Feyenoord che permette al Newcastle di passare alla seconda fase a gironi della Champions League. Tuttavia, nel successivo match europeo contro l' (conclusosi con una sconfitta per 4-1) si rende protagonista di un calcio ai danni di un avversario, che oltre all'espulsione comporta anche una squalifica di tre turni per il gallese. Nel marzo del 2004, inoltre, compie un altro brutto gesto, tirando una sedia al proprio vice-allenatore di quel periodo, John Carver.\nDopo la partenza di Bobby Robson nell'agosto del 2004, Bellamy ha dei contrasti pubblici con Graeme Souness, il suo nuovo allenatore al Newcastle. Il 23 gennaio 2005 Bellamy viene escluso per la partita contro l'Arsenal, dopo che Souness prima del match aveva affermato che il gallese aveva avuto problemi ad una coscia. Tuttavia nel post-partita lo stesso allenatore si contraddice, affermando che Bellamy era stato escluso perch\u00e9 non ancora in grado di giocare come centrocampista di fascia destra. Qualche minuto dopo arriva la replica del giocatore che afferma di essere stato pronto a giocare in qualsiasi zona del campo, rincarando poi la dose in un'intervista successiva, dando del bugiardo a Souness riguardo al suo presunto infortunio. Due giorni dopo il gallese viene multato di 80.000 sterline, pari a due settimane di stipendio.\nIl 31 gennaio 2005 (l'ultimo giorno valido per il calciomercato invernale) Bellamy viene mandato in prestito al Celtic in Scottish Premier League per la parte rimanente della stagione, dopo che il gallese aveva rifiutato il trasferimento al Birmingham City, concordato da Souness e dal presidente Freddy Shepherd, affermando \"I am Craig Bellamy and I don't sign for shit football clubs\" (io sono Craig Bellamy e non firmo per delle squadre di calcio schifose).\nCeltic.\nCon la maglia del Celtic Bellamy realizza nove reti complessive e fa parte alla squadra che ottiene la vittoria della Coppa di Scozia, il suo primo trofeo della carriera.\nCraig Bellamy nel frattempo si rende ulteriormente sgradito ai tifosi del Newcastle, dopo aver mandato alcuni SMS al capitano dei \"Magpies\" Alan Shearer (che al momento della ricezione degli stessi si trovava in Irlanda per una partita di golf per beneficenza) dopo la loro sconfitta nella semifinale di FA Cup contro il Manchester United nel 2005. Il procuratore di Bellamy afferm\u00f2 per\u00f2 che il cellulare del gallese era andato perduto precedentemente e che il calciatore non era dunque responsabile dell'invio dei messaggi da quel numero, arrivati nel frattempo anche a Kenneth Shepherd, figlio del presidente del Newcastle. Shearer sembra poi abbia detto di voler \"spaccare la faccia\" a Bellamy nel caso che questi fosse poi tornato a giocare per i bianconeri.\nBlackburn.\nIl Celtic cerca intanto di acquistare il suo cartellino a titolo definitivo, ma il 7 luglio 2005 viene annunciato il suo passaggio al Blackburn Rovers per una cifra compresa fra i 2,5 ed i 5 milioni di sterline. Con il club inglese firma un contratto di durata quadriennale, ritrovando alla guida del club Mark Hughes, che gi\u00e0 lo aveva allenato nella nazionale gallese. Nella stagione 2005-2006 segna complessivamente diciassette reti, contribuendo al raggiungimento del sesto posto del club in Premier, riuscendo a imporsi nuovamente all'attenzione di alcuni importanti club.\nLiverpool.\nIl 20 giugno 2006 Bellamy passa al per una cifra vicina ai 6,5 milioni di sterline. Tale offerta fu anche favorita da una clausola del contratto del gallese che obbligava il Blackburn a discutere le offerte dei club partecipanti alla Champions League.\nPrima dell'ufficializzazione del trasferimento l'allenatore del Liverpool Rafael Ben\u00edtez aveva affermato che Bellamy \"ha l'abilit\u00e0, la velocit\u00e0 ed il talento che cercavamo\", augurandosi che tutto andasse per il meglio, ricordando anche che il gallese era un sostenitore del Liverpool da ragazzino. La firma sul nuovo contratto arriva il 23 giugno 2006 ed il gallese diventa poi ufficialmente un giocatore del Liverpool il 1\u00ba luglio.\nDopo un gol al Maccabi Haifa nell'esordio con la maglia dei Reds nei preliminari di Champions League, Bellamy fatica ad andare a segno in campionato, rompendo il digiuno contro il Wigan, contro cui segna una doppietta e fornisce un assist.\nNel febbraio 2007 Bellamy (mentre era ubriaco) ha attaccato il compagno di squadra John Arne Riise con una mazza da golf durante una sessione di allenamento in Portogallo in hotel. Entrambi i giocatori vengono multati di due settimane di stipendio dal club ma successivamente l'allenatore Rafael Ben\u00edtez accetta le scuse dei due. Nella partita successiva al battibecco, giocata in casa del , Bellamy festeggia il gol del momentaneo 1-1 simulando un colpo con una mazza da golf, per poi fornire l'assist per il definitivo 1-2 proprio al giocatore norvegese.\nA fine stagione si comincia a vociferare di un nuovo trasferimento di Craig Bellamy ed il suo nome viene associato a club quali , Roma a Juventus, cos\u00ec come ci sono ipotesi anche su un suo ritorno al Blackburn. Il 7 luglio, infine, Rafael Ben\u00edtez conferma che Bellamy \u00e8 stato acquistato dal West Ham, anche se il club di Londra chiarifica sul proprio sito ufficiale che il giocatore deve ancora risolvere alcuni piccoli problemi contrattuali con il Liverpool.\nWest Ham.\nIl passaggio al West Ham per una cifra di 7,5 milioni di sterline viene ufficializzato il 10 luglio 2007, ed il giocatore firma un contratto quinquennale con il suo nuovo club. Nello stesso giorno il gallese dichiara poi di avere scelto il West Ham per poter giocare da titolare, puntando a qualificarsi con la squadra alle coppe europee.\nBellamy debutta con la maglia degli \"Hammers\" l'11 agosto 2007 nella sconfitta interna per 2-0 contro il . I suoi primi due gol arrivano invece nel 2-1 in Carling Cup contro il Bristol Rovers, il 28 agosto 2007.\nManchester City.\nNel calciomercato del gennaio 2009 viene acquistato dal Manchester City per 14 milioni di sterline dove ritrova Mark Hughes, suo ex allenatore tra il 1999 e il 2004 nel Galles e nel Blackburn nella stagione 2005-2006. Al suo debutto segna un gol contro il Newcastle United, essenziale per il vittorioso 1-0 finale. Segna poi contro il Fulham e il Bolton.\nLe cose si incrinano per Bellamy quando nel dicembre 2009 Mark Hughes viene sostituito da Roberto Mancini; Bellamy manifesta sin da subito il proprio disappunto per l'esonero del suo connazionale meditando anche di lasciare il club, cosa che poi non \u00e8 avvenuta nonostante i rapporti con il tecnico italiano non siano stati buoni sin da subito.\nIl 27 gennaio 2010, dopo la gara di ritorno della semifinale di Carling Cup contro lo United, viene colpito in testa da una bottiglia di birra lanciata contro di lui da un tifoso dei \"Red Devils\". Esattamente un mese dopo, realizza la sua prima doppietta in Premier League. Il 10 febbraio ha avuto un diverbio in allenamento con Mancini che dopo che si era vociferato che lui gli avesse detto \u00abVattene e non tornare prima di tre mesi\u00bb, ha risposto dicendo di avere solo parlato faccia a faccia con lui. Il 27 febbraio 2010 torna al gol con una doppietta nella vittoria esterna per 4-2 contro il futuro campione d'Inghilterra.\nCardiff City.\nIl 17 agosto 2010, complici i cattivi rapporti con Mancini che avevano pensato di fargli lasciare il calcio, passa in prestito al Cardiff City. Con i \"Bluebirds\" segna 11 gol in 35 partite, ma alla fine della stagione non viene riscattato e fa ritorno al Manchester City.\nRitorno al Liverpool.\nIl 31 agosto 2011 viene ceduto a titolo gratuito al Liverpool, facendo cos\u00ec ritorno ai \"Reds\" dopo averci gi\u00e0 giocato nella stagione 2006-2007. In totale gioca 37 partite tra campionato e coppe, segnando nove gol.\nRitorno al Cardiff.\nIl 10 agosto 2012 viene ceduto a titolo gratuito al Cardiff City, ultimo club nel quale milita da calciatore, raggiungendo al termine della stagione 2012-2013 una storica promozione in Premier League per il club gallese, a cui ha contribuito segnando 4 reti in 33 partite.\nNella stagione successiva in massima serie va a segno il 1\u00ba febbraio 2014 nella vittoria per 2-1 dei gallesi contro il Norwich City (sua ex squadra), diventando il primo calciatore in assoluto a segnare con 7 squadre diverse in Premier League.\nHa segnato il suo secondo (e ultimo) goal in stagione in occasione della sua ultima partita tra i professionisti in occasione della sconfitta interna per 1-2 contro il Chelsea l'11 maggio 2014.\nIl 22 maggio 2014, a seguito dell'immediata retrocessione del club in Championship, dichiara di voler lasciare il calcio giocato a 34 anni, lasciando intendere la volont\u00e0 di prepararsi a diventare allenatore.\nNazionale.\nGalles.\nCraig Bellamy debutta con la maglia della Nazionale gallese il 25 marzo 1998 a Cardiff, subentrando a Gareth Taylor al 57' dell'amichevole disputata contro la , terminata poi col punteggio di 0-0. Nella successiva partita della nazionale, disputata il 4 giugno dello stesso anno a La Valletta contro la rappresentativa maltese, Bellamy gioca da titolare e segna anche il suo primo gol con la maglia dei \"Dragons\" nella vittoria per 0-3 della sua squadra.\nNell'ottobre del 2006, il ct John Toshack decide per la prima volta di affidargli la fascia di capitano della Nazionale per la partita di qualificazione ad Euro 2008 contro la , dopo che Ryan Giggs si era reso indisponibile per un infortunio. Sfortunatamente per\u00f2, questo suo esordio da capitano coincide con una pesante sconfitta per 5-1 contro gli slovacchi, compensata poi dalla successiva vittoria per 3-1 su , giocata sempre come capitano da Bellamy.\nDopo il ritiro dalle competizioni internazionali di Giggs, avvenuto il 2 giugno 2007, Craig Bellamy \u00e8 diventato il capitano della nazionale. Dopo l'ultima partita di qualificazione ai Mondiali 2014 di Bruxelles contro il Belgio del 15 ottobre 2013 ha annunciato il ritiro ufficiale dalla Nazionale gallese. Con la maglia della sua nazionale ha collezionato in tutto 78 presenze e 19 reti.\nRegno Unito.\nHa giocato con il Regno Unito alle Olimpiadi 2012, con cui in 5 partite (inclusa un'amichevole pre-torneo del 20 luglio 2012 persa per 2-0 contro il Brasile) ha segnato un goal nell'1-1 contro il Senegal.\nControversie.\nAnche se non ha mai ricevuto alcuna condanna, Bellamy \u00e8 stato coinvolto pi\u00f9 volte in risse oltre a quella con John Arne Riise:"}
{"id": "909139", "revid": "1573940", "url": "https://it.wikipedia.org/wiki?curid=909139", "title": "Contea di Collier (Florida)", "text": ""}
{"id": "909141", "revid": "1573940", "url": "https://it.wikipedia.org/wiki?curid=909141", "title": "Contea di Dixie (Florida)", "text": ""}
{"id": "909143", "revid": "1573940", "url": "https://it.wikipedia.org/wiki?curid=909143", "title": "Contea di Gadsden (Florida)", "text": ""}
{"id": "909144", "revid": "1573940", "url": "https://it.wikipedia.org/wiki?curid=909144", "title": "Contea di Glades (Florida)", "text": ""}
{"id": "909146", "revid": "98919245", "url": "https://it.wikipedia.org/wiki?curid=909146", "title": "Pierre Daco", "text": "Discepolo di Charles Baudouin e Carl Gustav Jung, si laurea presso l'Institut de Psychotherapie internazionale a Bruxelles, era membro dell\"'Institut International de Psychoth\u00e9rapie\" e della \"Fondation Internationale de Psychologie Analytique\".\nLe sue opere, scritte in linguaggio semplice e pubblicate in edizioni economiche, hanno contribuito alla divulgazione e popolarizzazione della psicologia in occidente negli anni settanta del Novecento.\nVisti con una certa diffidenza dagli ambienti accademici e dalle \u00e9lite culturali, i suoi testi sono stati tradotti in pi\u00f9 lingue e pi\u00f9 volte ristampati. In Italia \u00e8 edito da Rizzoli.\nOltre a libri accademici ha pubblicato anche volumi su temi di viaggi e turismo."}
{"id": "909147", "revid": "1573940", "url": "https://it.wikipedia.org/wiki?curid=909147", "title": "Contea di Gulf (Florida)", "text": ""}
{"id": "909149", "revid": "1573940", "url": "https://it.wikipedia.org/wiki?curid=909149", "title": "Contea di Hernando (Florida)", "text": ""}
{"id": "909151", "revid": "1573940", "url": "https://it.wikipedia.org/wiki?curid=909151", "title": "Contea di Indian River (Florida)", "text": ""}
{"id": "909152", "revid": "287204", "url": "https://it.wikipedia.org/wiki?curid=909152", "title": "Stephen Bissette", "text": "Carriera.\nBissette si diplom\u00f2 con la classe inaugurale della Joe Kubert School of Cartoon and Graphic Art.\nIn seguito pubblic\u00f2 l'antologia horror \"Taboo\", il luogo originario dell'opera di Moore e Eddie Campbell, \"From Hell\", e di \"Throat Sprockets\" di Tim Lucas (illustrato da Mike Hoffman e David Lloyd). Cre\u00f2 \"Tyrant\", un fumetto biografico di un Tyrannosaurus rex, che dur\u00f2 solamente quattro numeri, e lavor\u00f2 sulla miniserie \"1963\" con Moore, Totleben, e Rick Veitch. Di \"1963\", Bissette possiede i personaggi Hypernaut, N-Man, e The Fury. Disegn\u00f2 inoltre cinque copertine per una serie di fumetti su un altro mostro \"della palude\" intitolato Bog Swamp Demon. Attualmente non \u00e8 pi\u00f9 attivo nei fumetti principali, e tiene un corso al Center for Cartoon Studies a White River Junction nel Vermont. Dalla primavera del 2005, dirige e pubblica \"Green Mountain Cinema\", un periodico brossurato dedicato alla scena del cinema indipendente nel suo Stato natale, il Vermont.\nLa \"Stephen R. Bissette Collection\" nell'Henderson State University in Arkadelphia, Arkansas ospita i lavori e le memorabilia di Bissette.\nRiconoscimenti.\nIl suo lavoro insieme ad Alan Moore e John Totleben guadagn\u00f2 nel 1985 il Jack Kirby Award come Miglior Albo Singolo per \"Swamp Thing Annual\" n.2, e i Kirby Awards del 1985, 1986, e 1987 per la Miglior Serie Regolare sempre per \"Swamp Thing\". Il suo lavoro con John Totleben gli valse il Jack Kirby Award come Miglior Team artistico del 1985 per Swamp Thing.\nFu inoltre nominato per lo Squiddy Award come Artista Preferito degli anni ottanta. Il suo lavoro con Alan Moore e John Totleben guadagn\u00f2 una nomination anche per il Jack Kirby Award come Miglior Albo Singolo del 1985 per \"Swamp Thing\" n.34. Inoltre il suo lavoro con John Totleben gli valse le nomination ai Jack Kirby Awards del 1986 e 1987 come Miglior Team Artistico per \"Swamp Thing\". Il suo lavoro con Alan Moore gli fece guadagnare una nomination per il Jack Kirby Award del 1986 come Miglior Scrittore/Artista (Singolo o Team)."}
{"id": "909153", "revid": "1573940", "url": "https://it.wikipedia.org/wiki?curid=909153", "title": "Contea di Levy (Florida)", "text": ""}
{"id": "909154", "revid": "1573940", "url": "https://it.wikipedia.org/wiki?curid=909154", "title": "Contea di Miami-Dade (Florida)", "text": ""}
{"id": "909156", "revid": "1573940", "url": "https://it.wikipedia.org/wiki?curid=909156", "title": "Contea di Okeechobee (Florida)", "text": ""}
{"id": "909157", "revid": "1573940", "url": "https://it.wikipedia.org/wiki?curid=909157", "title": "Contea di Palm Beach (Florida)", "text": ""}
{"id": "909159", "revid": "1573940", "url": "https://it.wikipedia.org/wiki?curid=909159", "title": "Contea di Sarasota (Florida)", "text": ""}
{"id": "909160", "revid": "1573940", "url": "https://it.wikipedia.org/wiki?curid=909160", "title": "Contea di Volusia (Florida)", "text": ""}
{"id": "909162", "revid": "1573940", "url": "https://it.wikipedia.org/wiki?curid=909162", "title": "Contea di Wakulla (Florida)", "text": ""}
{"id": "909163", "revid": "287204", "url": "https://it.wikipedia.org/wiki?curid=909163", "title": "J\u00e9r\u00f4me Mesnager", "text": "Il 16 gennaio 1983 crea l\"'uomo in bianco\" (Bonhomme Blanc) \"un simbolo di luce, di forza e di pace\" che ha riprodotto - e riproduce tutt'oggi - in giro per il mondo, da Parigi alla Muraglia cinese, passando per Milano, New York e la Guyana."}
{"id": "909166", "revid": "1543377", "url": "https://it.wikipedia.org/wiki?curid=909166", "title": "Laura Pariani", "text": "Biografia.\nLaura Pariani \u00e8 nata a Busto Arsizio nel 1951. Ha trascorso l'infanzia a Magnago, nel milanese, in un ambiente ancora in gran parte contadino. Nel 1966 compie con la madre un viaggio in Argentina alla ricerca di un nonno partito 40 anni prima per motivi politici e mai pi\u00f9 tornato. La breve esperienza di emigrazione argentina la segna profondamente.\nConsegue una laurea in filosofia all'Universit\u00e0 degli Studi di Milano.\nNegli anni settanta lavora nel campo della pittura, del fumetto, del teatro di figura. Gli anni ottanta e novanta sono dedicati all'insegnamento.\nComincia a pubblicare narrativa nel 1993 con \"Di corno o d'oro\" (Sellerio; Premio Grinzane Cavour, Premio letterario Piero Chiara, Premio Donna Citt\u00e0 di Roma opera prima). Prosegue con \"Il pettine\" (Sellerio 1995; Premio Chianti ) e \"La spada e la luna\" (Sellerio 1995; Premio Procida-Isola di Arturo-Elsa Morante\n, Premio Dess\u00ec\n). Nel 1997 cambia editore e pubblica \"La perfezione degli elastici (e del cinema)\" (Rizzoli 1997; Premio Sibilla Aleramo, Premio Selezione Campiello, Premio Catanzaro).\nCollabora con la sceneggiatura di \"Cos\u00ec ridevano\" di Gianni Amelio che nel 1998 conquista il Leone d'Oro al Festival di Venezia.\nNel 1999 pubblica da Rizzoli \"La signora dei porci\" (Premio Grinzane Cavour). Si dimette dalla scuola.\nGli anni successivi sono dedicati alla scrittura: \"Il paese delle vocali\" (Casagrande 2000); \"La foto di Orta\" (Rizzoli 2001; Premio Vittorini, Premio Bari); \"Quando Dio ballava il tango\" (Rizzoli 2002; Premio Alassio Centolibri - Un autore per l'Europa; Premio Gandovere; Premio Alghero Donna sezione narrativa); \"L'uovo di Gertrudina\" (Rizzoli 2003; Premio Selezione Campiello, Premio letterario Piero Chiara); \"La straduzione\" (Rizzoli 2004; Premio Comisso); \"Il paese dei sogni perduti\" (Effigie 2004).\nNel 2005 passa alcuni mesi alla residenza per scrittori di Saorge (Alpi Marittime francesi) dove scrive \"Tango per una rosa\" (Casagrande 2005). Nello stesso anno esce \"Patagonia blues\" (Effigie 2005). In seguito pubblica \"I pesci nel letto\" (Alet 2006), \"Ghiacciofuoco\" (con Nicola Lecca, Marsilio 2007, Premio Settembrini), \"Dio non ama i bambini\" (Einaudi 2007; Premio Nazionale Rhegium Julii; Premio Anna Maria Ortese) e \"Milano \u00e8 una selva oscura\" (Einaudi 2010, finalista al Premio Campiello e Premio Letterario Basilicata sezione narrativa).\nDa quest'ultimo romanzo \u00e8 stato tratto uno spettacolo di letture, musica dal vivo del gruppo Le Malecorde e 13 brevi video con protagonisti dei burattini (a cura di Laura Pariani, Greta Rosso e Nicola Fantini).\nTra le opere degli ultimi anni i romanzi \"La valle delle donne lupo\" (Einaudi 2011), \"Le montagne di don Patagonia\" (Interlinea 2012), \"Il piatto dell'angelo\" (Giunti 2013); suo \u00e8 il testo del \"Libellus animalium\" (Marcovaldo 2013) con fotografie di Corrado Ambrogio; nel 2014 sono usciti \"Nostra Signora degli scorpioni\" (con Nicola Fantini, Sellerio, Premio Onor d'Agobbio 2014), \"Il camminante e altri pezzi di teatro\" (Ladolfi), \"Il nascimento di T\u00f2nine Jesus\" (Interlinea); negli anni successivi \"Questo viaggio chiamavamo amore\" (Einaudi 2015), Premio Bergamo \"Piero alla guerra\" (Interlinea 2016), \"Che Guevara aveva un Gallo\" (con Nicola Fantini, Sellerio 2016), \"\u00abDomani \u00e8 un altro giorno\u00bb disse Rossella O'Hara\" (Einaudi 2017), \"Caddi e rimase la mia carne sola\" (Effigie 2017), \"Di ferro e d'acciaio\" (NN Editore 2018), Premio Mondello per l'opera italiana. Il suo ultimo romanzo \u00e8 \"Il gioco di Santa Oca\" (La nave di Teseo 2019), vincitore del Premio Selezione Campiello.\nLa sua favola musicale \"B\u00fcs d'l'Orch\u00e9ra Tour\" ha fatto da prologo, il 5 giugno 2011, all'edizione annuale del Ravenna Festival.\nCon quest'opera Laura Pariani conferma la sua speciale predilezione per Dante Alighieri che spesso appare nei suoi scritti nella figura di un \u201cviaggiatore\u201d: nel racconto \u201cQue viene el coco\u201d (1997) in una Milano del futuro; nel romanzo \"Milano \u00e8 una selva oscura\" (2010) nella Milano del 1969; nella favola musicale \"B\u00fcs d'l'Orch\u00e9ra Tour\" (2011) sul lago d'Orta ai nostri giorni.\nDa anni ha posto il lago di Orta non come semplice sfondo ma come protagonista di molte sue opere: il racconto \"Hortus\", (peQuod 2000); il romanzo \"La foto di Orta\" (Rizzoli 2001, Interlinea 2017), \"Sehnsucht nach Orta\" (Beck, Munchen 2002); i racconti di \"I pesci nel letto\" (Alet 2006);\nil dialogo teatrale \"Qui si dorme mica\" (Teatro delle Selve 2007); il racconto \"La disciplina\" (Interlinea 2010); l'opera teatrale \"Il camminante\" (2010); l'opera musicale \"Bus dl'Orch\u00e9ra Tour\" (Ravenna Festival 2011, pubblicata col titolo \"Per me si va nella grotta oscura\", Didattica Attiva 2016); il monologo \"Il lago invisibile\" (Teatro delle Selve 2013); i romanzi \"Nostra Signora degli scorpioni\" (Sellerio 2014), \"Arrivederci, signor \u010cajkovskij\" (Sellerio 2019, entrambi con Nicola Fantini) e \"Il nascimento di T\u00f2nine Jesus\" (Interlinea 2014).\n\u00c8 tradotta in molte lingue.\nHa collaborato nel corso del tempo a vari giornali e riviste: La Stampa, Avvenire, Il Corriere della Sera, Il Sole 24 Ore e Diario, su cui ha tenuto per anni una rubrica intitolata \"Che storie sono queste?\"\nTeatro.\nNegli ultimi anni si \u00e8 occupata intensamente di teatro sia in Italia che all'estero. \u00c8 infatti autrice dei testi:"}
{"id": "909168", "revid": "43211", "url": "https://it.wikipedia.org/wiki?curid=909168", "title": "Sweet Chin Music", "text": ""}
{"id": "909174", "revid": "203463", "url": "https://it.wikipedia.org/wiki?curid=909174", "title": "Roberto Cappello", "text": "Ha iniziato gli studi con il padre, imparando a suonare sin da giovanissimo sia il pianoforte che il violino. A sei anni ha esordito in pubblico, presso la prestigiosa Konzerthaus di Vienna, suscitando grande entusiasmo di pubblico e di critica. Ha quindi proseguito lo studio del pianoforte con il maestro Rodolfo Caporali, con il quale si \u00e8 diplomato presso l'Accademia Nazionale di Santa Cecilia in Roma nel 1974.\nLo stesso anno vince il Concorso Pianistico \"Citt\u00e0 di Senigallia\" e \"Maria Canals\" di Barcellona, nel 1975 il Concorso Nazionale di Treviso e nel 1976 ha vinto il Primo Premio al Concorso Pianistico Internazionale Ferruccio Busoni, premio che da 25 anni non veniva assegnato ad un pianista italiano.\nNella sua carriera ha dato pi\u00f9 di 2000 concerti. Ospite delle maggiori istituzioni concertistiche italiane ed estere, \u00e8 regolarmente invitato dai pi\u00f9 importanti festival internazionali e ha tenuto numerosi recital in Francia, Austria, Svizzera, Germania, Belgio, Paesi Bassi, Ungheria, Jugoslavia, Spagna e Lussemburgo. Ha inoltre effettuato una tourn\u00e9e in Australia nel 1989. Nel 1991 ha inciso i valzer di Johann Strau\u00df nelle trascrizioni virtuosistiche dei pi\u00f9 famosi pianisti del passato.\nNel settembre 1994 ha inaugurato la stagione da camera del Teatro alla Scala di Milano e nel 1995, la stagione da camera di S.Cecilia, eseguendo in entrambe le occasioni, i 12 Studi Trascendentali di Liszt. Nel 1996 \u00e8 stato in Germania per una serie di concerti con l'Orchestra Nazionale della RAI, eseguendo il concerto n.5 per pianoforte e orchestra di Beethoven. Tra il 1997 e il 1998 ha eseguito a Vienna. Budapest, Zagabria, Belgrado, Parigi, Bruxelles, Anversa, nella doppia veste di solista e direttore il concerto K466 di Mozart.\nNel 2000 ha sostenuto una serie di concerti in Gran Bretagna (Londra, Manchester, Glasgow). Il 2001 lo ha visto impegnato negli Stati Uniti ed in Giappone.\nRuolo importante riveste l'attiva cameristica, in collaborazione con il Quartetto Kod\u00e1ly di Budapest.\nHa registrato l'intero Corpus di Lieder di Schubert nelle trascrizioni di Liszt con Acustica Edizioni. Incide per Fonit Cetra, Edizioni Paoline, A.M.C., [Acustica]. Nel 2003 ha inciso con la BMG Ricordi Ariola alcuni concerti per pianoforte-orchestra: Mozart, \"Concerto per pianoforte e orchestra n. 20\" K 466; Beethoven, \"Concerto n. 3 in Do minore, op. 37\"; P\u00ebtr Il'i\u010d \u010cajkovskij, \"Concerto n. 1 in Si bemolle minore\".\nViene costantemente invitato a presiedere le giurie di concorsi nazionali ed internazionali.\n\u00c8 docente di pianoforte principale presso il Conservatorio Arrigo Boito di Parma, del quale \u00e8 stato direttore per il triennio 2010/11 - 2011/12 - 2012/13."}
{"id": "909175", "revid": "1632387", "url": "https://it.wikipedia.org/wiki?curid=909175", "title": "Alejandra Pizarnik", "text": "Biografia.\nFiglia di immigrati ebrei russi, il cognome originario era Po\u017earnik che fu traslitterato all'arrivo in Argentina in Pizarnik.\nAd Avellaneda, il padre lavorava come cuentenik, mestiere tipico ebreo: vendita porta a porta, a volte di gioielli, a volte di elettrodomestici. \nL'infanzia fu complicata dagli echi della seconda guerra mondiale, soprattutto per il massacro di Rivne, di cui parte dei suoi parenti lontani rimase vittima. Inoltre ebbe diversi problemi di salute, come asma, acne e tendenza ad aumentare di peso; questi fattori influenzarono la sua autopercezione fisica e la sua autostima, e, congiuntamente alle pressanti aspettative \"borghesi\" dei suoi genitori, sono ritenute il punto di partenza dei suoi tormenti e dei suoi disturbi degli anni a seguire. \nNel 1954, dopo molti dubbi, entr\u00f2 nella facolt\u00e0 di Lettere e Filosofia dell'Universit\u00e0 di Buenos Aires, cambiando spesso indirizzo (dapprima Filosofia, poi Giornalismo poi Lettere). In seguito, si dedic\u00f2 anche alla pittura col surrealista Juan Batlle Planas, per poi abbandonare definitivamente l'accademia e dedicarsi a pieno alla scrittura. Un incontro che la segn\u00f2 in questo periodo fu con Juan Jacobo Bajarlia, detentore della cattedra di Lettere moderne, che fu un punto di riferimento e un aiuto per le prime pubblicazioni, sia per le correzioni delle bozze sia perch\u00e9 la introdusse personalmente ad editori (Antonio Cuadrado) e poeti (Oliverio Girondo).\nI suoi primi maestri furono dunque esponenti del surrealismo, sebbene tra le sue letture e i suoi primi scritti figuri una fascinazione notevole per l'esistenzialismo e la psicoanalisi. Legge con fervore Sartre, Faulkner, Joyce ma anche Mallarm\u00e9, Artaud, Kierkegaard, incontrando in essi non solo temi e ispirazione ma anche \"tracce della sua stessa identit\u00e0\". Ebbe diverse sessioni di psicoanalisi con Le\u00f3n Ostrov (a cui poi dedic\u00f2 la poesia \u201cEl despertar\u201d) attraverso cui riusc\u00ec sia a lenire i suoi problemi sia ad innovare la sua poetica, unendovi l'esplorazione dell'inconscio e della soggettivit\u00e0. \nDal 1960 al 1964 lavor\u00f2 a Parigi per la rivista \"Cuadernos\", ma collabor\u00f2 anche con \"Sur e Nouvelle Revue Fran\u00e7aise\" e per varie case editrici. Tradusse anche autori come Antonin Artaud, Aim\u00e9 C\u00e9saire, Yves Bonnefoy ed altri. Nel frattempo studi\u00f2 storia delle religioni all'Universit\u00e0 della Sorbona. Parigi fu per lei un rifugio letterario ed emotivo, ebbe modo di conoscere Georges Bataille, Italo Calvino, Roger Caillois e Simone de Beauvoir, strinse poi amicizia con Julio Cort\u00e1zar, Ivonne Bordelois e il poeta messicano Octavio Paz, che scrisse il prologo ad \"\u00c1rbol de Diana\" (1962), la sua quarta raccolta di poesie.\nNel 1962 conobbe la poetessa italiana Cristina Campo, per cui prov\u00f2 una profonda attrazione e con cui scambi\u00f2 per alcuni anni poesie e lettere. Dagli scritti emerge una la pulsione erotica di Alejandra che avvolge la \"casta\" Cristina, la quale ne resta sopraffatta ma distante. Nonostante l'apparente inconciliabilit\u00e0 tra loro, le due donne accomunate dall'amore per il mistero della poesia mantennero questa relazione epistolare forse fino all'ultima lettera mai spedita della poetessa argentina datata 1970, in cui accetta parzialmente la distanza e la divergenza tra i loro mondi. A Cristina Campo Alejandra Pizarnik dedic\u00f2 la poesia \"Anelli di cenere.\"\nTornata a Buenos Aires scrisse alcuni dei lavori pi\u00f9 conosciuti ed apprezzati, come \"I lavori e le notti\", \"Estrazione della pietra della pazzia\" e \"L'inferno musicale\".\nI suoi diari personali, per molti anni tenuti nascosti da lei e successivamente dai suoi eredi testamentari, lasciano intendere la bisessualit\u00e0 o l'omosessualit\u00e0 della scrittrice. \nNel 1967 il padre mor\u00ec di infarto; questo avvenimento viene descritto nei suoi diari come una \"Morte interminabile, oblio del linguaggio e perdita di immagini. Come mi piacerebbe stare lontano dalla follia e la morte (...) La morte di mio padre rese la mia morte pi\u00f9 reale\" e segna l'inizio di un progressivo incupimento dei suoi scritti. In alcune lettere successive dichiara apertamente di provare una fatica nel riuscire a dire per davvero ci\u00f2 che vorrebbe dire, di percepire una \u201cabissale distanza tra desiderio e atto\u201d. Sembra quasi che il linguaggio poetico che prima era stato il suo nutrimento ed il suo vestito si stesse dissolvendo, perdendo \"la materica consistenza in grado di renderla corpo, vita, donna\".\nSuccessivamente, and\u00f2 ad abitare con la sua compagna fotografa, Martha Isabel Moia, mentre il suo stile di vita divenne decisamente pi\u00f9 irregolare, acuendosi la sua dipendenza da farmaci.\nNel 1969 esce \"La contessa crudele\" (o \"sanguinaria\"), testo in prosa. Lo stesso anno va a New York per ricevere la borsa di studi Guggenheim, e ne viene frastornata, percependo a pieno la \"ferocia insostenibile\" della citt\u00e0. Dopo due anni vince anche la borsa di studio Fulbright.\nCompie un ritorno in Francia cercando un approdo verso ci\u00f2 che credeva rimasto del suo precedente periodo parigino. Disillusa fa ritorno in Argentina, iniziando un processo di chiusura e disgregazione che culminer\u00e0 in due tentativi di suicidio e un internamento in clinica psichiatrica.\nMuore a 36 anni, il 25 settembre 1972, dopo aver ingerito cinquanta pastiglie di seconal, mentre era in permesso dalla clinica. \nSul suo letto di morte i suoi ultimi versi \"non voglio andare / nulla pi\u00f9 / che fino al fondo\"\nDopo la sua morte, lo scrittore argentino Julio Cort\u00e1zar le dedic\u00f2 la poesia \"Aqu\u00ed Alejandra\".\nFu sepolta nel cimitero ebreo di La Tablada, ad est di Buenos Aires; ogni due o tre mesi scompare la sua foto dalla tomba.\nStile.\nNonostante il surrealismo da cui nascono i suoi versi, riesce ad essere anche ben ancorata alla realt\u00e0 e al realismo. Dice infatti \"\"sento che i segni, le parole insinuano, evocano. Questa maniera complessa di sentire il linguaggio m\u2019incita a credere che non pu\u00f2 esprimere la realt\u00e0; che possiamo parlare solo di ci\u00f2 che \u00e8 evidente. Da qui nasce il mio desiderio di scrivere poesie terribilmente esatte malgrado il mio surrealismo innato e di lavorare con elementi di ombre interiori\".\" \nNell'intervista curata da una delle sue ultime compagne, Martha Isabel Moia, Alejandra Pizarnik riguardo all'uso di alcune parole particolarmente ricorrenti e rappresentative nei suoi versi, dice: \"\"Credo che nelle mie poesie ci siano parole che ripeto incessantemente, senza tregua, senza piet\u00e0: quelle dell\u2019infanzia, quelle delle paure, quelle della morte, quelle della notte, dei corpi\"\".\" \nCirca il legame tra vita e poesia, nella stessa la poetessa cita una sua poesia: \"Che non possa io vivere che in estasi, facendo del mio corpo il corpo della poesia, riscattando ogni frase con i miei giorni e le settimane, animando la poesia con il mio respiro a mano a mano che ogni lettera di ogni parola sar\u00e0 stata sacrificata nelle cerimonie del vivere\"\". Questa unione indissolubile tra vita e poesia, nella prima fase della sua produzione letteraria approfondir\u00e0 il suo linguaggio nell'esplorazione di s\u00e9 stessa, nell'ultima fase la render\u00e0 \"prigioniera\" del suo personaggio pubblico di poeta maledetta, e l'incapacit\u00e0 a dominare le parole esasperer\u00e0 cos\u00ec la sua depressione."}
{"id": "909180", "revid": "729019", "url": "https://it.wikipedia.org/wiki?curid=909180", "title": "Aeroporto di Jamburg", "text": "L'aeroporto di Jamburg (in russo \"\u0410\u044d\u0440\u043e\u043f\u043e\u0440\u0442 \u042f\u043c\u0431\u0443\u0440\u0433\") \u00e8 un aeroporto situato vicino a Jamburg, la citt\u00e0 pi\u00f9 a nord del Circondario autonomo Jamalo-Nenec, nella parte settentrionale dell'Oblast' di Tjumen', in Russia.\nLe condizioni climatiche nella regione presentano temperature che oscillano tra i -50 C e i +30 C.\n\u00c8 uno degli scali aeroportuali civili pi\u00f9 a nord della Russia ed \u00e8 aperto per i voli charter, di linea e VIP.\nDati tecnici.\nL'aeroporto di Jamburg \u00e8 dotato di una pista attiva.\nLa lunghezza della pista attiva \u00e8 di 2,430\u00a0m x 42\u00a0m. La pista dell'aeroporto \u00e8 dotata del sistema PAPI.\nL'aeroporto \u00e8 equipaggiato per la manutenzione, l'atterraggio/decollo degli aerei Tupolev Tu-134, Tupolev Tu-154, Ilyushin Il-76, Antonov An-74, Yakovlev Yak-40, Yakovlev Yak-42, degli elicotteri Mil Mi-8, Mil Mi-26 ed altri tipi.\nTerminal.\nIl Terminal Passeggeri dell'Aeroporto di Jamburg occupa un'area di 500 metri quadri con la capacit\u00e0 di transito 40 passeggeri/ora."}
{"id": "909181", "revid": "1433186", "url": "https://it.wikipedia.org/wiki?curid=909181", "title": "Las Piedras (Porto Rico)", "text": "Las Piedras \u00e8 una citt\u00e0 di Porto Rico situata nell'entroterra orientale dell'isola. L'area comunale confina a nord con Can\u00f3vanas e R\u00edo Grande, a est con Nag\u00fcabo e Humacao, a sud con Yabucoa e San Lorenzo e a ovest con Juncos. Il comune, che fu fondato nel 1773, oggi conta una popolazione di oltre 10.000 abitanti ed \u00e8 suddiviso in 8 circoscrizioni (\"barrios\")."}
{"id": "909182", "revid": "228587", "url": "https://it.wikipedia.org/wiki?curid=909182", "title": "Grafitaggio", "text": "Il grafitaggio \u00e8 un trattamento solitamente eseguito nel sottoscocca e sulla meccanica del fondo dei veicoli stradali che consiste nello spruzzare un prodotto grasso aderente contenente grafite. \nIl trattamento forma uno strato protettivo sulle lamiere e inoltre lubrifica parti metalliche e accessori di gomma. \nLo scopo del trattamento \u00e8 protettivo. \u00c8 particolarmente indicato per proteggere dall'azione corrosiva del sale cosparso sulle strade al fine di evitare la formazione di patine ghiacciate scivolose.\nIl prodotto depositato dalla spruzzatura, una volta essiccato, forma sulle lamiere una specie di pellicola nera.\nIl grafitaggio talvolta pu\u00f2 essere dannoso in quanto le boccole in gomma originali delle sospensioni non sono ingrassabili e dopo un grafitaggio si danneggiano. Se si possiedono boccole in poliuretano il grafitaggio non \u00e8 dannoso."}
{"id": "909183", "revid": "15428", "url": "https://it.wikipedia.org/wiki?curid=909183", "title": "Villa Tesoriera", "text": ""}
{"id": "909184", "revid": "461603", "url": "https://it.wikipedia.org/wiki?curid=909184", "title": "AEK Athens FC", "text": ""}
{"id": "909185", "revid": "1602064", "url": "https://it.wikipedia.org/wiki?curid=909185", "title": "Takako Chigusa", "text": "Takako Chigusa \u00e8 un personaggio immaginario del romanzo \"Battle Royale\" e del manga e film da esso tratti. Secondo le fonti \u00e8 catalogata come Studentessa numero 13. Nella versione inglese \u00e8 soprannominata Taka. L'attrice che ha recitato la sua parte nel film \u00e8 Chiaki Kuriyama.\nPrima del Programma.\nTakako era la migliore velocista nella sezione dei 200 metri femminili, il suo record era il secondo in tutta la storia della scuola. Era molto carina, tanto da essere considerata la pi\u00f9 bella della scuola. Chigusa aveva i capelli tinti con \"m\u00e8ches\" arancioni, orecchini (due all'orecchio sinistro e uno al destro), degli anelli al medio e all'anulare e cinque braccialetti al polso, e le unghia lunghe, ma nonostante il suo stile alquanto ribelle aveva buoni voti. Chigusa era di gruppo sanguigno B, aveva una sorellina di due anni pi\u00f9 giovane, Ayako, e un cane, Hanako.\nIl suo migliore amico nella classe era Hiroki Sugimura. Quando iniziarono a girare per la classe voci riguardanti una sua presunta relazione con Kazushi Niida lei non rimase impressionata, ma si arrabbi\u00f2 con Niida per non averle smentite. Nel manga, a causa del suo comportamento distaccato, viene pi\u00f9 volte chiamata da Niida \"fantoccio senza sentimenti\".\nDurante il Programma.\nNon molto dopo l'inizio del Programma, Niida e Chigusa si incontrano. Niida le dice di essere innamorato di lei, ma dopo il rifiuto di Chigusa, tenta con la forza di farla entrare in gruppo con lui, minacciando di ucciderla se non lo fa. Quando lei gli ride in faccia, Niida cerca di stuprarla. I due ingaggiano un combattimento prolungato, durante il quale Chigusa viene ferita alla gamba dopo che Niida le spara un colpo con la balestra. Nel manga, Takako viene anche colpita a pugni varie volte sulla faccia, prende una ginocchiata nello stomaco e venne trafitta alla spalla.\nNel romanzo Chigusa stacca a Niida un occhio con le proprie unghie e gli d\u00e0 un forte calcio ai testicoli per poi ucciderlo con il proprio rompighiaccio, conficcandoglielo in bocca.\nNel manga Chigusa conficca il pollice nel suo occhio e, dopo avergli dato un calcio prima al mento poi ai testicoli, inizia a correre raggiungendo la balestra ormai scarica con la quale lo minaccia inutilmente; dopodich\u00e9, quando lui cerca di saltarle addosso, lei afferra un dardo della balestra e glielo conficca nella nuca.\nNel romanzo, dopo aver ritrovato il proprio rompighiaccio, Chigusa si accorge di Mitsuko Soma, che sta l\u00ec vicino. Nel romanzo, dopo una breve chiacchierata, Chigusa cerca di scappare ma Mitsuko le spara tre colpi alla schiena; credendola morta, Mitsuko se ne va.\nNel manga, dopo aver scalciato via Niida, Takako rimane in ginocchio a pensare a Hiroki, quando Mitsuko spunta alle sue spalle, sparandole.\nTakako rimane in vita per quasi un quarto d'ora prima che Hiroki la trovi; quando Takako si trova fra le sue braccia, gli chiede se \u00e8 innamorato di lei. Hiroki le risponde di no, ma di essere orgoglioso del fatto che la sua migliore amica sia una ragazza molto fiera. Dopodich\u00e9, Chigusa lo ringrazia e muore."}
{"id": "909188", "revid": "131358", "url": "https://it.wikipedia.org/wiki?curid=909188", "title": "Ferencvaros", "text": ""}
{"id": "909191", "revid": "110157", "url": "https://it.wikipedia.org/wiki?curid=909191", "title": "Pioneer Investments", "text": "Pioneer Investments, \u00e8 il marchio commerciale usato da Amundi (Cr\u00e9dit Agricole). Precedentemente apparteneva a Pioneer Global Asset Management S.p.A., societ\u00e0 interamente controllata da Unicredit.\nStoria.\nFondata nel 1928 negli Stati Uniti, Pioneer Investments era una societ\u00e0 globale di investimento, con uffici in 28 Paesi, oltre 2.000 dipendenti e \u20ac 223,6 miliardi di asset in gestione al 31 dicembre 2015. Nel 2000 \u00e8 stata acquistata da Unicredito Italiano rendendo cos\u00ec la Pioneer Investments l'unica societ\u00e0 di investimenti finanziari italiana ad operare a livello globale. Gi\u00e0 presente nei paesi dell'Europa dell'Est, tale presenza \u00e8 stata rafforzata a partire dal 2006 con l'acquisizione di HVB da parte sempre di Unicredit.\n\u00c8 stato uno dei pi\u00f9 grandi operatori del proprio settore. Aveva quattro principali sedi: Milano, Boston (USA), Londra e Dublino (Irlanda). Ognuna di queste faceva capo formalmente a societ\u00e0 diverse, le quali a loro volta erano detenute dalla holding Pioneer Global Asset Management S.p.A. (PGAM). Le masse amministrate al 30/06/2016 ammontavano a \u20ac221 miliardi.\nNel dicembre 2016 Pioneer \u00e8 stata ceduta dal nuovo cda di Unicredit diretto da Jean Pierre Mustier alla francese Amundi del Gruppo Cr\u00e9dit Agricole (in concorrenza con una cordata italiana guidata da Poste Italiane) per 3,5 miliardi di euro e successivamente incorporata nel gennaio 2018."}
{"id": "909192", "revid": "1442080", "url": "https://it.wikipedia.org/wiki?curid=909192", "title": "64 \u014czum\u014d", "text": " \u00e8 una simulazione di sumo per il Nintendo 64, pubblicato solamente in Giappone nel 1997. Ha ottenuto generalmente voti mediocri dalla critica: ad esempio, GameSpot gli ha conferito una valutazione molto bassa (3.9 su 10). Il gioco simula vari aspetti che un lottatore di sumo deve seguire, come diete e allenamenti. La grafica fu considerata \"mediocre al massimo\" e il gioco stesso era totalmente in lingua giapponese. Nonostante ci\u00f2, usc\u00ec un seguito, \"64 \u014czum\u014d 2\"."}
{"id": "909197", "revid": "767487", "url": "https://it.wikipedia.org/wiki?curid=909197", "title": "Sex &amp; Breakfast", "text": "Sex &amp; Breakfast \u00e8 un film del 2007 scritto e diretto da Miles Brandman.\nTrama.\nJames (Macaulay Culkin) chiede aiuto a una psicoterapeuta per risolvere i suoi problemi di disfunzione sessuale. Il dottore consiglia il sesso di gruppo come terapia."}
{"id": "909199", "revid": "767487", "url": "https://it.wikipedia.org/wiki?curid=909199", "title": "Open Graves", "text": "Open Graves \u00e8 un film horror del 2009 diretto da \u00c1lvaro de Armi\u00f1\u00e1n.\nTrama.\nUn gruppo di fanatici surfisti, Erica, Jason, Miguel e Tamas, trovano un misterioso gioco che si riveler\u00e0 poi essere un antico manufatto satanico dai terribili poteri. Chiunque giochi a \"MAMBA\" e perde, muore, perch\u00e9 il gioco reclama una vita ad ogni partita."}
{"id": "909208", "revid": "61051", "url": "https://it.wikipedia.org/wiki?curid=909208", "title": "Sikorsky CH-54", "text": ""}
{"id": "909209", "revid": "17351", "url": "https://it.wikipedia.org/wiki?curid=909209", "title": "Sikorsky S-64 Skycrane", "text": ""}
{"id": "909210", "revid": "972308", "url": "https://it.wikipedia.org/wiki?curid=909210", "title": "Sikorsky CH-54 Tarhe", "text": "Il Sikorsky CH-54 Tarhe era un elicottero da trasporto pesante biturbina con rotore a sei pale, sviluppato dall'azienda statunitense Sikorsky Aircraft Corporation nei primi anni sessanta.\nDestinato ai reparti dello United States Army, l'esercito statunitense, venne utilizzato durante la Guerra del Vietnam per il recupero degli elicotteri in avaria e per il trasporto di mezzi terrestri pesanti quali i carri armati.\nLa designazione assegnatagli \u00e8 un riferimento a Tarhe, un capo indiano del XVII secolo della trib\u00f9 dei Wyandot, il cui soprannome era \"la gru\".\nIl modello diede origine ad una versione demilitarizzata destinata ad impieghi civili, il Sikorsky S-64 Skycrane."}
{"id": "909211", "revid": "767487", "url": "https://it.wikipedia.org/wiki?curid=909211", "title": "On Broadway", "text": "On Broadway \u00e8 un film indipendente, girato a Boston nel maggio del 2006.\nTrama.\n\"On Broadway\" parla di un commediografo di Boston, Jack O'Toole (Joseph McIntyre), che mette in scena una produzione nel retro del suo pub irlandese."}
{"id": "909212", "revid": "61051", "url": "https://it.wikipedia.org/wiki?curid=909212", "title": "CH-54 Tarhe", "text": ""}
{"id": "909213", "revid": "17351", "url": "https://it.wikipedia.org/wiki?curid=909213", "title": "CH-54", "text": ""}
{"id": "909216", "revid": "17351", "url": "https://it.wikipedia.org/wiki?curid=909216", "title": "Sikorsky Skycrane", "text": ""}
{"id": "909217", "revid": "17351", "url": "https://it.wikipedia.org/wiki?curid=909217", "title": "Skycrane", "text": ""}
{"id": "909218", "revid": "834", "url": "https://it.wikipedia.org/wiki?curid=909218", "title": "S-64", "text": ""}
{"id": "909223", "revid": "48479", "url": "https://it.wikipedia.org/wiki?curid=909223", "title": "Taoismo ortodosso", "text": ""}
{"id": "909224", "revid": "290351", "url": "https://it.wikipedia.org/wiki?curid=909224", "title": "Homicide", "text": ""}
{"id": "909225", "revid": "48479", "url": "https://it.wikipedia.org/wiki?curid=909225", "title": "Taoismo della Completa Realizzazione", "text": ""}
{"id": "909227", "revid": "48479", "url": "https://it.wikipedia.org/wiki?curid=909227", "title": "Daoismo Zhengyi", "text": ""}
{"id": "909228", "revid": "149525", "url": "https://it.wikipedia.org/wiki?curid=909228", "title": "Leopardo nebuloso del borneo", "text": ""}
{"id": "909229", "revid": "48479", "url": "https://it.wikipedia.org/wiki?curid=909229", "title": "Daoismo Quanzhen", "text": ""}
{"id": "909230", "revid": "1522738", "url": "https://it.wikipedia.org/wiki?curid=909230", "title": "Chester McBadbat", "text": ""}
{"id": "909235", "revid": "729019", "url": "https://it.wikipedia.org/wiki?curid=909235", "title": "Sistema S\u00e9r\u00e9 de Rivi\u00e8res", "text": "Il Sistema S\u00e9r\u00e9 de Rivi\u00e8res \u00e8 un insieme di fortificazioni costruito a partire dal 1874 sino al principio della Prima guerra mondiale lungo le frontiere e le coste della Francia. Deve il proprio nome al suo ideatore e promotore, il generale S\u00e9r\u00e9 de Rivi\u00e8res. Il sistema fortificato venne ideato e finanziato allo scopo di difendere la Francia dalla possibile sconfitta come quella subita 1870 nella guerra franco-prussiana, dove l'assenza di un'articolata linea difensiva permise la penetrazione in territorio francese dell'esercito prussiano, il quale riusc\u00ec ad accerchiare l'esercito francese asserragliato nelle piazzeforti di Metz e Sedan. Le due citt\u00e0-fortezza difesero s\u00ec l'aggredito, ma lo isolarono e ne impedirono il rifornimento cosicch\u00e9 la resa fu inevitabile. Il nuovo sistema difensivo, che port\u00f2 le fortificazioni al di fuori dei centri abitati, venne costruito in modo tale che tutte le opere fossero in grado di proteggersi a vicenda tramite il tiro incrociato e tramite un sistema di comunicazioni e vie d'accesso arretrate.\nNascita del Sistema.\nL'indomani della guerra franco-prussiana la Francia si ritrov\u00f2 fortemente indebolita ed isolata dal resto dell'Europa, sotto la minaccia di una Germania rinforzata dalla conquista dell'Alsazia e della Mosella.\nParallelamente all'evacuazione delle ultime truppe tedesche d'occupazione, fu creato il \"Comit\u00e9 de D\u00e9fense\", in carica dal 1872 al 1888, il cui compito era la riorganizzazione difensiva di tutte le frontiere francesi, sia terrestri che marittime. Era necessario in primo luogo colmare la breccia lasciata dalla perdita delle piazzeforti del nordest, modernizzare le strutture pi\u00f9 antiquate che si erano dimostrate inadeguate durante l'ultimo conflitto, e costruire nuove fortificazioni adatte alle recenti tecniche di combattimento, soprattutto ai progressi dell'artiglieria.\nIl comitato venne istituito per decreto presidenziale il 28 luglio 1872; contava alla nascita nove membri, fra cui il ministro della guerra e rappresentanti dell'Arma di artiglieria e del Genio\nIl generale S\u00e9r\u00e9 de Rivi\u00e8res, comandante del Genio del II Corpo d'armata di Versailles, fu nominato segretario del comitato nel 1873; il 1\u00ba febbraio 1874 fu promosso a capo del servizio del Genio al ministero della guerra. Durante questi anni S\u00e9r\u00e9 de Rivi\u00e8res fu la \"mente pensante\" del comitato, avendo tutte le capacit\u00e0 necessarie per imporre le proprie idee e portarle avanti senza una reale opposizione.\nI lavori di costruzione ebbero inizio nel 1874.\nNel 1880, quando i lavori si trovavano gi\u00e0 in fase avanzata, in seguito a rivalit\u00e0 interne e a manovre politiche il generale S\u00e9r\u00e9 de Rivi\u00e8res fu allontanato dal comitato; ciononostante il lavoro previsto continu\u00f2.\nLe fortificazioni del 1874.\nDopo quanto edificato dal Vauban, le fortificazioni francesi non avevano praticamente subito evoluzioni nel corso del XIX secolo. Durante i combattimenti del 1870 mostrarono rapidamente i propri limiti: il principio della \"cittadella imprendibile\" non pot\u00e9 resistere alla guerra. Ci\u00f2 fece dunque ripensare il concetto di piazzaforte cercando di adattarlo ai progressi dell'artiglieria. Basta quindi con le cittadelle ad inglobare le citt\u00e0, ma i forti dovevano essere distanti da esse, ad una dozzina di chilometri o pi\u00f9 dal centro urbano, per tenere l'artiglieria nemica sufficientemente lontana. Si cre\u00f2 quindi da allora, attorno alla piazzaforte, una cintura di forti distanti fra loro solo pochi chilometri, in modo da coprirsi reciprocamente.\nI forti abbandonarono il principio del bastione, anch'esso divenuto obsoleto di fronte all'evoluzione degli armamenti. Il loro impianto si pot\u00e9 semplificare in un poligono circondato da un fossato protetto dal fuoco di organi di fiancheggiamento chiamati caponiere (evoluzione del bastione). I forti, costruiti in mattoni e pietra da taglio, erano organizzati attorno alle caserme utilizzate per alloggiare la guarnigione e proteggerla dai bombardamenti. I pezzi d'artiglieria erano disposti sulla copertura del forte, spesso all'aperto.\nOltre alle diverse piazzeforti ripartite lungo le frontiere e ad un gran numero di postazioni per artiglieria costiera, in particolar modo lungo il confine franco-tedesco furono costruite ridotte difensive (una linea di forti congiungenti le piazzeforti), e tutta una serie di fortificazioni isolate denominate \"forti d'arresto\", destinate a controllare punti di passaggio obbligato e obiettivi sensibili. Si possono citare ad esempio le piazzeforti di Verdun, Toul, \u00c9pinal, Belfort nel nordest, di Parigi, di Brest, le due ridotte difensive della Mosa (a congiungere le piazze di Verdun e di Toul) e dell'Alta Mosella (da \u00c9pinal a Belfort attraverso i Vosgi).\nUna terza ridotta era stata proposta fra Digione e Chagny, con una posizione avanzata ad Autun, il tutto a costituire la zona fortificata del Morvan, ma non fu realizzata.\nPer quanto riguarda i forti d'arresto si possono citare quello di Manonviller (Meurthe e Mosella), a proteggere la ferrovia Saverne-Parigi, e quello di Bourl\u00e9mont (Vosgi).\nLa rivoluzione nell'artiglieria.\nFra il 1883 e il 1885 si verific\u00f2 una vera e propria rivoluzione nel campo dell'artiglieria, con l'introduzione di nuovi materiali, particolarmente la canna rigata nei cannoni e l'invenzione dell'acido picrico, un potente esplosivo in grado di decuplicare il potere distruttivo dell'artiglieria. A partire da prove realizzate sul forte di Malmaison, ci si rese conto che tutte le fortificazioni costruite sino ad allora erano divenute obsolete. I mattoni non erano pi\u00f9 sufficientemente resistenti, e i pezzi di artiglieria postati sulle sovrastrutture erano divenuti estremamente vulnerabili. Si dovette quindi cercare una risposta a tali nuove minacce.\nLa soluzione si trov\u00f2 rapidamente grazie alla scoperta, avvenuta qualche anno prima, di un cemento speciale che opponeva una sufficiente resistenza ai nuovi esplosivi; inoltre nel 1885 si introdusse il cemento armato, che permise alle fortificazioni S\u00e9r\u00e9 de Rivi\u00e8res di rimanere al passo coi tempi. Rimaneva da risolvere un ultimo punto: che fare dei forti gi\u00e0 costruiti, che rappresentavano gi\u00e0 una gran parte del sistema.\nLa decisione fu di modernizzare alcuni forti e mantenere com'erano o declassare gli altri. Dopo di che si inizi\u00f2 a gettare su alcuni di essi una copertura in cemento per proteggere le strutture essenziali come le caserme, i forti iniziarono sempre pi\u00f9 ad interrarsi, specie le polveriere, punto particolarmente sensibile nei forti di prima generazione.\nRimaneva il problema della protezione dell'artiglieria. Sebbene qualche tentativo fosse stato fatto gi\u00e0 prima del 1874, venne data un'accelerazione in tal senso.\nLe corazzature.\nI progressi dell'industria in campo siderurgico diedero un grande aiuto agli ingegneri dedicatisi ai problemi di corazzatura. Nel 1875 dunque, col lavoro tra gli altri del comandante Mougin, le corazzature presero forma. Le prime ad essere installate furono\nle casematte in ferro laminato (sistema Mougin); costruite a gruppi di quattro in tre dei forti della ridotta dell'Alta Mosella, furono concepite per alloggiare un cannone da 138 mm Reffye e blindate per resistere ai cannoni da campagna.\nIl ferro laminato si rivel\u00f2 un po' debole contro i nuovi armamenti e soprattutto contro l'artiglieria d'assedio, per cui Mougin propose un'evoluzione della sua casamatta, costruita in ghisa e prevista per resistere all'artiglieria d'assedio; ne furono installati dieci esemplari, equipaggiati con cannoni da 155 mm L Mle. 1877.\nMougin propose anche una torretta rotante in ghisa per due cannoni da 155mm: tale modello, fortemente innovativo per l'epoca, fu costruito in 25 esemplari. Ma anche la ghisa mostr\u00f2 i suoi limiti di fronte alle nuove armi; si tent\u00f2 di modernizzare alcune torrette, ma la maggior parte rimase come in origine, rapidamente sorpassata. L'uso della ghisa venne abbandonato nel 1882.\nLa comparsa dell'acciaio.\nA partire dal 1885 si inizi\u00f2 a prendere seriamente in considerazione il problema della corazzatura.\nDa quel momento un certo numero di prototipi di corazzature (essenzialmente torrette) furono costruiti, e testati assai duramente per trovare un successore della torretta Mougin in ghisa.\nL'acciaio messo a punto in quegli anni dalla \"Schneider &amp; C.\" fu largamente impiegato.\nFra tutti i prototipi presentati si pu\u00f2 ricordare la torretta rotante per due cannoni da 155 mm Mle 1877 a canna lunga del comandante Mougin (evoluzione della precedente) ed una torretta a scomparsa progettata dal tenente colonnello Bussi\u00e8re anch'essa per due 155 mm; quest'ultimo sistema diede dimostrazione della propria superiorit\u00e0 durante le prove condotte al campo di tiro di Ch\u00e2lons-en-Champagne fra il 1887 e il 1888.\nMa la torretta adottata definitivamente fu quella Mod\u00e9le 1890 per due cannoni 155 mm canna lunga concepita dal capitano Galopin. Tale torretta, tecnicamente assai complessa, si dimostr\u00f2 di grande efficienza. Ne vennero tuttavia installate solo cinque, in ragione del costo di fabbricazione molto elevato.\nCiononostante possiamo notare che i prototipi di torrette via via sviluppati per le varie prove furono conservati ed installati in differenti forti del Sistema S\u00e9r\u00e9 de Rivi\u00e8res.\nA causa del costo della torretta Galopin bi-canna, l'inventore ne svilupp\u00f2 una versione pi\u00f9 piccola e pi\u00f9 economica, adottata nel 1907, per un cannone da 155 mm a canna raccorciata. Se ne dovevano installare ventidue prima del 1914, ma solo dodici erano pronte allo scoppio della guerra. Sicuramente efficace, quella torretta sfoggi\u00f2 la migliore corazza della sua epoca.\nLe corazzature leggere.\nA fianco delle corazzature che possiamo considerare \"pesanti\", si trova una serie di corazzature pi\u00f9 leggere, destinate all'osservazione o alla protezione delle armi, sia leggere che pesanti.\nIn effetti si decise di porre al riparo sia gli osservatori che i mezzi di difesa ravvicinata e di fiancheggiamento del forte. Fra tutte queste protezioni corazzate, ritroviamo garitte e posti di osservazione blindati, cos\u00ec come proiettori fotoelettrici ospitati in torrette a scomparsa.\nPer le armi da fanteria possiamo citare la torretta a scomparsa da 57mm costruita nel 1890 dal tenente colonnello Bussi\u00e8re, equipaggiata con due cannoni da 57mm. Solo quattro esemplari ne furono costruiti ed installati: due al forte di Manonviller, una alle opere fortificate di Bouvron, e l'ultima alle fortificazioni nei pressi di Toul (questa in seguito trasformata per ricevere due cannoni da 75mm).\nLa torretta per mitragliatrici era inizialmente prevista per ricevere una Gatling a sette canne rotanti, rimpiazzata poi da due mitragliatrici Hotchkiss. Di questa piccola torretta furono installati 101 esemplari, il prototipo con la Gatling fin\u00ec al forte di Manonviller.\nLa torretta da 75 mm Mod\u00e8le 1905, equipaggiata col celebre cannone Deport in versione raccorciata, fu costruita in 73 esemplari, di cui solo 55 furono installati entro il 1914; continu\u00f2 la propria carriera nell'ambito della Linea Maginot.\nPossiamo inoltre citare le casematte \"Pamard\", dal nome del loro inventore: si trattava di piccole corazzature fisse che potevano alloggiare una o due mitragliatrici; furono installate nel 1916 principalmente nei forti di Verdun.\nLe batterie in casamatta.\nTra i primi progetti sperimentati ci fu quello di installare dei pezzi d'artiglieria (essenzialmente mortai in casematte di mattoni. In molti casi la muratura non resisteva allo spostamento d'aria dello sparo, e l'idea fu abbandonata fino all'apparizione delle casematte \"de Bourges\": queste casematte in cemento devono il loro nome all'armamento che erano destinate a proteggere, ossia due cannoni da 75 mm de Bourges Mod\u00e8le 1897. Costruite su un unico disegno avevano il compito di battere col loro fuoco gli spazi fra un forte e l'altro; sovente furono preferite alle torrette 75 mm Mod\u00e8le 1905 per il costo largamente inferiore.\nOrganizzazione difensiva.\nIl sistema S\u00e9r\u00e9 de Rivi\u00e8res poggia sul concetto delle piazzeforti e delle ridotte difensive.\nLe piazzeforti, veri e propri campi fortificati, permettono di costituire punti di forte resistenza attorno alle principali citt\u00e0. Sono allo stesso modo punti d'appoggio per portare eventuali contrattacchi. Fra le piazzeforti si trova talvolta una ridotta difensiva (una linea di pi\u00f9 forti distanti ciascuno dall'altro alcuni chilometri) che permette di difendere lo spazio fra l'una e l'altra. Le linee costituite dalle ridotte non erano continue: in effetti si lasciarono di proposito degli spazi liberi, per \"canalizzare\" le avanzate nemiche. Tali spazi erano diretti su piazzeforti di seconda linea destinate ad arrestare l'avanzata nemica fino a che altre truppe manovrassero sui fianchi per prendere gli attaccanti alle spalle.\nPossiamo citare, per esempio, l'interruzione di Charmes situata nei Vosgi fra le piazzeforti di Toul ed Epinal; essa doveva indirizzare il nemico sulla ben munita piazzaforte di Langres. Oltre a questi dispositivi erano predisposti una serie di ostacoli, ossia poderose fortezze isolate, disseminati sulla via degli invasori, al fine di rallentarne la progressione permettendo di ottenere un vantaggio sufficiente alla messa in campo di truppe incaricate del contrattacco.\nAnatomia di una piazzaforte.\nUna piazzaforte \u00e8 costituita da una corona di forti disposti a raggiera attorno ad una citt\u00e0, all'incirca a una distanza di una dozzina di chilometri dal suo centro. Ogni forte pu\u00f2 effettuare tiro di protezione sui suoi vicini per scoraggiare l'avanzata della fanteria; oltre ai forti principali esiste tutta una serie di installazioni destinate a servire le truppe che occupano gli spazi intermedi tra un forte e l'altro.\nSi trovano quindi ridotte difensive destinate ad ospitare la fanteria, \"ripari di combattimento\" che permettono alle truppe di salvaguardarsi dai bombardamenti e utili anche come alloggi, postazioni per batterie intermedie destinate a ricevere pezzi d'artiglieria in aggiunta o in sostituzione delle artiglierie dei forti (nel 1915 si decise di disarmare parzialmente i forti del Sistema, giudicati troppo \"concentrati\" e dunque troppo facili ad essere presi!).\nDietro la linea dei forti si stende tutta una serie di impianti destinati al sostegno logistico. Al centro della piazzaforte si trovano i magazzini centrali dei viveri, dei materiali e delle munizioni, da cui partono i rifornimenti per i forti e la linea del fronte tramite una rete di ferrovie a scartamento ridotto lungo la quale sono disposti depositi intermedi.\nI forti S\u00e9r\u00e9 de Rivi\u00e8res.\nSi possono descrivere tre tipi differenti di forti: i forti d'arresto, i forti di ridotta e i forti di piazza. Oltre a ci\u00f2 si possono differenziare i forti fra quelli ammodernati e quelli rimasti nello stato d'origine.\nIl forte d'arresto \u00e8 per definizione isolato dal sistema. Deve quindi essere in grado di funzionare in maniera autonoma ed assicurare la propria difesa; spesso di grandi dimensioni, ha un campo di tiro in tutte le direzioni.\nI forti di ridotta e di piazza possono contare sul sostegno dei forti loro vicini e non devono in genere difendersi che su un solo fronte. L'artiglieria \u00e8 quindi concentrata in direzione dei forti vicini e della zona da controllare di competenza.\nI forti di prima generazione.\nQuesti forti, non modernizzati, sono realizzati prevalentemente in muratura, utilizzando in grande proporzione la pietra; contornati da un fossato, profondo 6 metri e largo 12, delimitato da un muro di scarpa (di contenimento del massiccio del forte) verso l'interno, e, verso l'esterno, da un muro di controscarpa.\nNei forti S\u00e9r\u00e9 de Rivi\u00e8res \u00e8 raro trovare fossati colmi d'acqua. Alcuni muri di scarpa sono muniti di feritoie per la difesa del fossato, difesa demandata ad organi di fiancheggiamento chiamati \"caponiere\", costruite ai salienti del forte, al livello del fondo del fossato, talvolta semplici (una sola direzione di tiro), o doppie (due direzioni di tiro, a difendere due porzioni di fossato).\nL'entrata al forte \u00e8 data generalmente da un ponte mobile. All'interno del perimetro del forte si trovano una o pi\u00f9 caserme (talvolta a pi\u00f9 piani) seminterrate, destinate all'alloggio della truppa, dotate di cucina, cisterne d'acqua potabile (alimentate dall'acqua piovana, da sorgenti o da pozzi) e talvolta forni per panificazione.\nAltro luogo importante del forte \u00e8 la polveriera, che centralizza l'immagazzinamento dei differenti esplosivi ed artifici. Questo locale, chiuso da due porte a triplice serratura, \u00e8 costruito in modo da isolare il pi\u00f9 possibile le polveri dall'umidit\u00e0 e dal fuoco; ricoperto da un grosso spessore di terra, riceve luce da un sistema di lampade a petrolio sigillate da vetri blindati e accessibili unicamente dall'esterno della polveriera.\nL'artiglieria dei forti \u00e8 schierata il pi\u00f9 delle volte all'aria aperta, su piattaforme di tiro inframmezzate da riservette, piccoli locali interrati destinati allo stoccaggio dei materiali necessari al funzionamento dei pezzi, e per i proiettili pronti all'impiego. Le piattaforme di tiro possono trovarsi sul tetto della caserma (forte \"a cavaliere\"): in tal caso alcune riservette comunicavano direttamente con la caserma.\nIn altri casi l'artiglieria pu\u00f2 trovarsi in casematte di muratura o blindate (casematte Mougin), in alcuni forti in torrette (torrette Mougin).\nIl personale di fanteria \u00e8 composto unicamente dalla guarnigione del forte, in grado di schierarsi in postazioni appositamente allestite a sbalzo sul fossato.\nLa modernizzazione.\nDopo la rapida evoluzione dell'artiglieria, alcuni forti, giudicati pi\u00f9 importanti, subirono interventi di modernizzazione. Il problema era semplice: proteggere al massimo gli uomini e le armi. Dato che la maggior parte dei forti era gi\u00e0 stata costruita, si decise di apportare solamente delle modifiche, senza ricostruirli da zero.\nCos\u00ec le caserme in muratura ricevettero una copertura supplementare di cemento per renderle adeguate ai nuovi mezzi di distruzione. In certi casi vennero costruite nuove caserme in cemento accanto alle preesistenti in muratura.\nLe polveriere avevano mostrato la loro vulnerabilit\u00e0 durante le prove effettuate al forte di Malmaison; si decise quindi di sopprimere i magazzini centrali e di ripartire la dotazione di esplosivi in vari punti, profondamente interrati per essere al sicuro dai proiettili pi\u00f9 potenti.\nLe caponiere, giudicate troppo fragili, furono sostituite da gallerie a controscarpa; meno esposte delle caponiere, tali gallerie erano parte del muro di controscarpa stesso, e conducevano al forte per mezzo di una galleria sotterranea che passava sotto il fossato.\nIn certi forti vennero create delle nuove entrate meglio protette dal tiro e situate sul fondo del fossato (chiamate anche \"entrate di guerra\").\nFecero la loro apparizione massiccia le corazzature e le casematte \"de Bourges\". I pezzi d'artiglieria lasciarono le rampe e il tetto del forte per proteggersi sotto la blindatura delle corazze. Bench\u00e9 ridotti nel numero di pezzi, i forti conservarono tutta la loro potenza di fuoco: un pezzo sotto torretta equivaleva da solo ad un'intera batteria, ossia quattro pezzi all'aria aperta.\nL'armamento di fanteria venne ugualmente rinforzato da torrette a scomparsa per mitragliatrici e per proiettori; anche gli osservatori presero posto in postazioni blindate.\nPossiamo poi notare l'apparizione, nei forti importanti che subirono ammodernamenti, di una centrale elettrica.\nI forti dopo il 1885.\nI forti costruiti dopo questa data, interamente in cemento, dovettero comunque subire le conseguenze della riduzione dei finanziamenti destinati alle fortificazioni. Furono ridotte al minimo le opere in muratura, e le dimensioni pi\u00f9 contenute rispetto ai predecessori.\nUltimi lavori durante i combattimenti.\nAl tempo delle battaglie attorno a Verdun, cui i forti S\u00e9r\u00e9 de Rivi\u00e8res presero sovente parte, le truppe, preoccupate per la resistenza del cemento, iniziarono a trincerarsi creando sotto ogni forte vaste reti di gallerie per collegarne al coperto le varie parti, e per servirsene come alloggi.\nFurono aperte nuove entrate ai forti, pi\u00f9 arretrate e meno esposte, e allestiti posti per mitragliatrici protetti da blindature leggere (\"casematte Pamard\"). Tali lavori furono chiamati \"lavori del '17\" (perch\u00e9 realizzati per la maggioranza in quell'anno), e prefigurarono l'evoluzione delle fortificazioni verso il \"tutto sotterraneo\" degli anni trenta e della linea Maginot."}
{"id": "909237", "revid": "74801", "url": "https://it.wikipedia.org/wiki?curid=909237", "title": "H\u00e4meenlinna", "text": "H\u00e4meenlinna (in svedese \"Tavastehus\") \u00e8 una citt\u00e0 finlandese di abitanti (dato 2012), situata nella regione del Kanta-H\u00e4me.\nDal 2009 il territorio comprende anche i comuni soppressi di Kalvola, Lammi, Renko e Tuulos.\nGeografia fisica.\n\u00c8 posizionata a a nord da Helsinki e a a sud da Tampere. \u00c8 situata sulle sponde del lago Vanajavesi. La superficie delle acque \u00e8 di su un territorio totale di .\nStoria.\nLe origini di H\u00e4meenlinna sono incerte, nella vicinanza dell'attuale centro della citt\u00e0 c'\u00e8 un significativo sito archeologico in cui si possono trovare i resti di una citt\u00e0 antica, chiamata \"Vanain kaupunki\"' (\"citt\u00e0 vecchia\"). La citt\u00e0 attuale si \u00e8 sviluppata intorno all'omonimo castello risalente al 1280. A H\u00e4meenlinna fu concesso lo status di citt\u00e0 nel 1639 da Per Brahe.\nMonumenti e luoghi d'interesse.\nOltre al Castello di H\u00e4me, la citt\u00e0 \u00e8 conosciuta per la presenza del parco di Aulanko.\nGeografia antropica.\nUrbanistica.\nH\u00e4meenlinna \u00e8 divisa in due dall'autostrada Helsinki\u2013Tampere. \u00c8 stata pianificata la costruzione di una copertura dell'autostrada in modo da ricollegare le due parti.\nInfrastrutture e trasporti.\nFerrovie.\nIl primo collegamento ferroviario in Finlandia fu proprio tra Helsinki e H\u00e4meenlinna e venne aperto il 31 gennaio 1862. Questo ebbe un'importanza decisiva per lo sviluppo industriale della citt\u00e0.\nSport.\nCalcio.\nLa principale squadra di calcio della citt\u00e0 si chiama FC H\u00e4meenlinna.\nSport invernali.\nBiathlon.\nLa citt\u00e0 ospit\u00f2 una tappa della Coppa del Mondo di biathlon 1989.\nHockey su ghiaccio.\nH\u00e4meenlinna ha organizzato in pi\u00f9 occasioni competizioni internazionali di hockey su ghiaccio: nel 1998 e nel 2004 il Mondiale Under 20 (assieme a Helsinki); nel 2009 il Mondiale femminile."}
{"id": "909238", "revid": "76963", "url": "https://it.wikipedia.org/wiki?curid=909238", "title": "Jenny Beck", "text": "Divenne famosa negli anni ottanta per aver interpretato il ruolo della piccola Elizabeth Maxwell nella miniserie televisiva \"V - Visitors\". \n\u00c8 anche conosciuta per aver recitato nella serie televisiva \"Paradise\" nel ruolo di Claire Carroll."}
{"id": "909242", "revid": "709565", "url": "https://it.wikipedia.org/wiki?curid=909242", "title": "With Full Force", "text": "Il With Full Force \u00e8 un festival dedicato principalmente al heavy metal e punk rock nato nel 1994 che si svolge annualmente in Germania a L\u00f6bnitz, nei pressi di Lipsia.\n1997.\n4-6 luglio, Aeroporto di Zwickau, Sassonia\nRammstein, Manowar, Type O Negative, S.O.D., Project Pitchfork, Sick of It All, Such a Surge, Agnostic Front, Biohazard, Tiamat, Obituary, Thumb, Samael, Oomph!, Moonspell, Crematory, Dimmu Borgir, J.B.O., Sodom, Schweisser, Bolt Thrower, A.O.K., Humunous Fungus, Think About Mutation, Entombed, Dritte Wahl, Manos\n1998.\n10-12 luglio, Aeroporto di Zwickau, Sassonia\nSlayer, Marilyn Manson, Paradise Lost, Suicidal Tendencies, Venom, Front 242, Blind Guardian, Savatage, Such a Surge, HammerFall, Knorkator, Stuck Mojo, Madball, Two, Cradle of Filth, Yuppicide, Covenant, Ryker's, Pyogenesis, Sheer Terror, Turbonegro, Hate Squad, J.B.O., Atrocity, Pro Pain, Primal Fear, Vicki Vomit\n1999.\n25-27 luglio, Aeroporto di Roitzschjora, L\u00f6bnitz, Lipsia\nHeadliner:\nAltri gruppi:\n59 Times The Pain, Agnostic Front, Amorphis, Boiled Kilt, Crematory, Children of Bodom, A.O.K., Beatstakes, Bolt Thrower, Orgy, Die Schinder, Destruction, Discipline, Dritte Wahl, Enslaved, Grave Digger, Hypocrisy, Ignite, In Extremo, Immortal, Lagwagon, Mayhem, Metalium, Troopers, Mercyful Fate, Misfits, Moshquito, Oomph!, Painflow, Pitchshifter, Richthofen, H2O, Pro Pain, Ryker's, Samael, Satyricon, Six Feet Under, Skyclad, Tanzwut, Theatre of Tragedy, Terrogruppe, Teple of The Absurd, Totenmond\n2000.\n23-25 luglio, Aeroporto di Roitzschjora, L\u00f6bnitz, Lipsia\nMain Stage\nHardbowl-Tentstage\nKn\u00fcppelnacht - Saturday Night Fever - The Last Supper\n2001.\n22-24 giugno, Aeroporto di Roitzschjora, L\u00f6bnitz, Lipsia\nMain Stage\nHard Bowl\nKn\u00fcppelnacht - Saturday Night Fever - The Last Supper\n2002.\n29 giugno-1\u00ba luglio, Aeroporto di Roitzschjora, L\u00f6bnitz, Lipsia\nMain Stage\nHard Bowl\nKn\u00fcppelnacht - Saturday Night Fever - The Last Supper\n2003.\n4-6 giugno, Aeroporto di Roitzschjora, L\u00f6bnitz, Lipsia\nMain Stage\nHard Bowl\nKn\u00fcppelnacht - Saturday Night Fever - The Last Supper\n2004.\n2-4 giugno, Aeroporto di Roitzschjora, L\u00f6bnitz, Lipsia\nMain Stage\nHard Bowl\nKn\u00fcppelnacht - Saturday Night Fever - The Last Supper\n2005.\n1\u00b0-3 giugno, Aeroporto di Roitzschjora, L\u00f6bnitz, Lipsia\nMain Stage\nHard Bowl\nKn\u00fcppelnacht - Saturday Night Fever - The Last Supper\n2006.\n30 giugno-2 luglio, Aeroporto di Roitzschjora, L\u00f6bnitz, Lipsia\nMain Stage\nHard Bowl\nKn\u00fcppelnacht - Saturday Night Fever - The Last Supper\n2007.\n29 giugno-1\u00ba luglio, Aeroporto di Roitzschjora, L\u00f6bnitz, Lipsia\nKorn, Slayer, Hatebreed, Sick Of It All, Dropkick Murphys, Children of Bodom, Cannibal Corpse, Amon Amarth, Brujeria, Ektomorf, 1349, Bad Manners, Barcode, Bold, By Night, Caliban, Crematory, Chimaira, Dagoba, Die Kassierer, Dry Kill Logic, Earth Crisis, Fear My Thoughts, Gorilla Biscuits, Kampfar, Knorkator, Lamb of God, Lousy, Manos, Maroon, Mayhem, Misconduct, Moonsorrow, Naglfar, Neaera, One Fine Day, One Man Army &amp; The Undead Quartet, Pain, Peter Pan Speedrock, Pro Pain, Rotten Sound, Satyricon, Smoke Blow, Swallow The Sun, Sworn Enemy, The Business, The Bones, The Creetins, Turisas, Unearth, Venerea, Volbeat, Walls of Jericho\n2008.\n4-6 luglio, Aeroporto di Roitzschjora, L\u00f6bnitz, Lipsia\nIn Flames, Machine Head, Cavalera Conspiracy, Bullet for My Valentine, Biohazard, Mayhem, Morbid Angel, Ministry, Avenged Sevenfold, Agnostic Front, Life of Agony, Brutal Truth, Meshuggah, DevilDriver, Entombed, Moonspell, Sic Feet Under, Belphegor, Born Form Pain, Broilers, 1349, A.O.K., Death by Stereo, Caliban, Cataract, Death Before Dishonor, Rotting Christ, Die Apokalyptischen Reiter, Converge, Danko Jones, Discipline, Drone, Enemy of the Sun, Ensiferum, Fall of Serenity, H2O, Hardcore Superstar, Heaven Shall Burn, Illdisposed, Lagwagon, Japanische Kampfh\u00f6rspiele, Mambo Kurt, J.B.O., Madball, Krisiun, Mad Sin, Job for a Cowboy, Misery Speaks, One Fine Day, The Exploited, P\u00f6bel &amp; Gesocks, Psychopunch, Primordial, Slapshot, She-Male Trouble, Ryker\u2019s, Subway to Sally, Tech 9, The Destiny Program, The Accidents, The Turbo AC\u2019s, Volbeat, War from a Harlots Mouth, Radio Dead Ones.\n2010.\n2-4 luglio, Aeroporto di Roitzschjora, L\u00f6bnitz, Lipsia\nSlayer, Killswitch Engage, Venom, Heaven Shall Burn, Sick of It All, Napalm Death, Fear Factory, NOFX, Static-X, As I Lay Dying, Sodom, Cannibal Corpse, Amorphis, Exodus, Dark Tranquillity, Paradise Lost, Marduk, Nile, Walls of Jericho, GWAR, Ektomorf, Vader, Volbeat, The Exploited, Arkangel, All for Nothing, Bloodwork, Broilers, Born from Pain, D\u00e5\u00e5th, Burning Skies, Callejon, Crowbar, Darkned Nocturn Slaughtercult, Deadline, Down by Law, Elsterglanz, Frei.Wild, Job for a Cowboy, Grand Magus, Lay Down Rotten, Horse the Band, Keep of Kalessin, Neaera, Mambo Kurt &amp; Rockbitches, Maximum Penalty, Postmortem, Skarhead, Skindred, Mustasch, The Bones, Texas in July, The Faceless, The Mahones, Toxpack, Widsom in Chains, Walls of Jericho, Yuppicide, War from a Harlots Mouth, Throwdown, We Butter the Bread with Butter, A Day to Remember, Bleeding Through, Caliban, Death Before Dishonor, Earth Crisis, Evergreen Terrace, Letzte Instanz, The Devil's Blood, Unleashed,\n2011.\n1\u00b0-3 luglio, Aeroporto di Roitzschjora, L\u00f6bnitz, Lipsia\n2012.\n29 giugno-1\u00ba luglio, Aeroporto di Roitzschjora, L\u00f6bnitz, Lipsia\nSoulfly, Heaven Shall Burn, Machine Head, Children of Bodom, Lamb of God (cancellato), Flogging Molly, Immortal, Broilers, Cannibal Corpse, Pennywise, Trivium, Suicide Silence, Ektomorf, Emmure, I Killed the Prom Queen, All Shall Perish, August Burns Red, Aborted, Carnifex, Comeback Kid, Crushing Caspars, Dark Funeral, Debauchery, Defeater, DevilDriver, Dying Fetus, Einherjer, El\u00e4kel\u00e4iset, Elsterglanz, Endstille, Evergreen Terrace, Eskimo Callboy, Excrementory Grindfuckers, Eyes Set to Kill, Neaera (Ersatz f\u00fcr Gojira), Guns of Moropolis, Insomnium, Kill Devil Hill, Madball, Meshuggah, Nasty, Nasum, Perkele, Poison Idea, Pro Pain, Serum 114, Skeletonwitch, Smoke Blow (cancellato per il meteo), Street Dogs, Stick to Your Guns, Texas in July, The Bones, The Browning, The Carburetors (cancellato per il meteo), The Turbo A.C.\u2019s (cancellato per il meteo), Unearth, We Butter the Bread with Butter, Winds of Plague (disdetto per separazione dal batterista), Xibalba, Toxpack, Tenside, Do or Die, Fleshgod Apocalypse\n2013.\n27-30 giugno, Aeroporto di Roitzschjora, L\u00f6bnitz, Lipsia\nSlayer, Hatebreed, Agnostic Front, Elsterglanz, Newsted, Korn, In Flames, Sick of It All, Caliban, Down, Parkway Drive, Ryker\u2019s, Terror, Gothan, Asking Alexandria, Cock Sparrer, Deez Nuts, Paradise Lost, Adept, After the Burial, All That Remains, Amorphis, A.O.K., Bane, Between the Buried and Me, Betontod, Betraying the Martyrs, Bury Your Dead, Buster Shuffle, Breakdown of Sanity, Chelsea Grin, Coal Chamber, Deadline, Devil Sold His Soul, Die Kassierer, Every Time I Die, God Seed, H\u00e4matom, Haudegen, H2O, Hail of Bullets, Hacktivist, Hellyeah, Iwrestledabearonce, Kali Yuga, Knorkator, Korpiklaani, Krisiun, Kvelertak, Mambo Kurt, Maroon, Marduk, Naglfar, Napalm Death, Negur\u0103 Bunget, Pain, Rawside, Red Fang, Smoke Blow, Sodom, The Browning, The Devil Wears Prada, The Ghost Inside, The Other, Thy Art Is Murder, War from a Harlots Mouth, Your Demise\n2014.\n4-6 luglio, Aeroporto di Roitzschjora, L\u00f6bnitz, Lipsia\nVolbeat, Rob Zombie, Mot\u00f6rhead, Hatebreed, Amon Amarth, Bring Me the Horizon, Devil You Know, Callejon, Walls of Jericho, Emmure, Madball, Ignite, Comeback Kid, Kataklysm, Behemoth, Sepultura, Architects, Being as an Ocean, Blackest Dawn, blessthefall, Carach Angren, Carnifex, Death Before Dishonor, Desolated, Der Weg einer Freiheit, Dew-Scented, Discipline, Dritte Wahl, Emil Bulls, Eskimo Callboy, Finntroll, For the Fallen Dreams, Grand Supreme Blood Court, His Statue Falls, Hundredth, Long Distance Calling, Massendefekt, Malignant Tumour, Memphis May Fire, Milking the Goatmachine, Moonspell, Nails, Nile, Obey the Brave, Of Mice &amp; Men, Protest the Hero, Psychopunch, Rogers, Rise of the Northstar, Shining, Skindred, Stick to Your Guns, The Black Dahlia Murder, The Dillinger Escape Plan, The Ocean, The Unguided, Twilight of the Gods, Volksmetal, We Butter the Bread with Butter, We Came as Romans, Raised Fist (cancellato)\n2015.\n3-5 luglio, Aeroporto di Roitzschjora, L\u00f6bnitz, Lipsia\nHeaven Shall Burn, In Flames, Parkway Drive, 1349, Agnostic Front, Arch Enemy, Astroid Boys, Aura Noir, Belphegor, Booze &amp; Glory, Born from Pain, Burning Down Alaska, Carcass, Chelsea Grin, Deez Nuts, Defeater, Destrage, Diablo Blvd, Die Kassierer, Dr. Living Dead!, Eisbrecher, Enter Shikari, Eskimo Callboy, Expire, Fear Factory, Feed the Rhino, GWLT, Haudegen, Heart of a Coward, Knorkator, Kontrust, Kreator, Lamb of God, Master, Nasty, Obituary, Pro Pain, Raised Fist, Red Fang, Rotten Sound, Rotting Christ, Silent Screams, Suicide Silence, Suicidal Angels, Sylosis, Terror, Texas in July, The Ruins of Beverast, Toxpack, Upon a Burning Body, Walking Dead on Broadway\n2016.\n1\u00b0-3 luglio, Aeroporto di Roitzschjora, L\u00f6bnitz, Lipsia\nFive Finger Death Punch, Slayer, Amon Amarth, Trivium, Bad Religion, Hatebreed, Six Feet Under, Behemoth, Walls of Jericho, Cock Sparrer, Paradise Lost, Ektomorf, 4 Promille, Annisokay, Anti-Flag, Architects, Aktis, Attila, August Burn Reds, Beartooth, Beyond the Black, Borknagar, Breakdown of Sanity, Bury Tomorrow, Buster Shuffle, Cypecore, Deserted Fear, Drescher, Endstille, Fallujah, Fit for an Autopsy, Goitzsche Front, Grave, Gutalax, H2O, Hammercult, Havok, Inquisition, John Koffey, Legion of the Dead, Lionheart, Monuments, Norma Jean, Our Last Night, Perkele, Ragnarok, Raunchy, Rise of the Northstar, Siberian Meat Grinder, Smoke the Sky, Stepfather Fred, Stick to Your Guns, Stray from the Path, Strife, The Amity Affliction, The Browning, The Hirsch Effekt, The Real McKenzies, Thy Art Is Murder, To the Rats and Wolves, Turnstile, Unleash the Sky, Vader, Varg, We Butter the Bread with Butter\n2017.\nAvatar, The Black Dahlia Murder (cancellato), Of Mice &amp; Men (cancellato), Madball (cancellato), Sepultura (cancellato), Airbourne (cancellato), Apocalyptica (cancellato), Brothers in Arms, Tell You What Now, Mute Nation (cancellato), Misharped Fortune (cancellato), Dust Bolt (cancellato), God Dethroned (cancellato), Counterfeit, Wolf Down, Apologies, I Have None (cancellato), While She Sleeps, Deez Nuts, Toxpack (cancellato), Suicide Silence (cancellato), Dark Funeral (cancellato), Cryptopsy (cancellato), Soulburn (cancellato), Shining (cancellato), Spasm, Walking Dead on Broadway, Callejon, Knorkator, Ministry, Dropkick Murphys, In Flames, Tenside, Carnage Calligraphy, Arise from the Fallen, Silence Is Betrayal, D.R.I., Aborted, Tausend L\u00f6wen unter Feinden, Four Year Strong, Bad Omens, Swiss und Die Andern, Adept, Nasty, Napalm Death, E\u00efs, Carach Angren, Debauchery, Val Sinestra, Tanzwut, Kvelertak, Equilibrium, Triptykon, Elsterglanz, Morgoth, Emil Bulls, Die Kassierer, Royal Republic, Terror, Kreator, tuXedoo, The Butcher Sisters, Trynity, Tragedy of Mine, Psychopunch, Excrementory Grindfuckers, Novelists, Broken Teeth, Wisdom in Chains, Obey the Brave, Northlane, Comeback Kid, Motionless in White, Architects, Combichrist, Silent Descent, Atari Teenage Riot, Trollfest, Bombus, Rotting Christ, Moonsorrow, Soilwork\n2018.\n8kids, Abbath, Apocalyptica, Asking Alexandria, Being as an Ocean, Belphegor, Benediction, Body Count feat. Ice-T, Booze &amp; Glory, Bullet for My Valentine, Caliban, Cradle of Filth, Dagoba, Ded, Dool, Dritte Wahl, Drunken Swallows, Ektomorf, Emmure, Employed to Serve, Entombed A.D., Eskimo Callboy, First Blood, Dethroned, H2O, Hatebreed, In This Moment, Johnny Deathshadow, Judas Priest, Kanzler &amp; S\u00f6hne, Kataklysm, Knocked Loose, Life of Agony, Lionheart, Madball, Mambo Kurt &amp; G\u00e4ste, Manos, Marduk, Megaherz, Miss May I, Moscow Death Brigade, Necrophobic, Nothing More, Oceans Ate Alaska, Parkway Drive, Perkele, Powerflo, Pro Pain, Psychostick, Rise of the Northstar, Septicflesh, Soulfly, Stick to Your Guns, Stray from the Path, Tankard, Tendencia, The Hirsch Effekt, Thy Art Is Murder, Toxpack, Unleashed, We Butter the Bread with Butter, Wolves in the Throne Room, Vallenfyre, Ze Gran Zeft\n2019.\nAlcest, The Amity Affliction, Amorphis, Animals as Leaders, Annisokay, Any Given Day, Arch Enemy, At the Gates, Bad Omens, Batushka, Beartooth, Behemoth, Billybio, Black Peaks, Bleeding Through, Bury Tomorrow, Cane Hill, Carach Angren, Cannibal Corpse, Crystal Lake, Flogging Molly, Harakiri for the Sky, Harms Way, Ignite, Infected Rain, Jinjer, Kadavar, Knorkator, Lamb of God, Landmvrks, Limp Bizkit, Malevolence, Mambo Kurt, Mantar, Massendefekt, Municipal Waste, The Ocean, Orange Goblin, Our Last Night, Parkway Drive, Polaris, Power Trip, Sick of It All, Sondaschule, Terror, TesseracT, Turnstile, Walking Dead on Broadway, While She Sleeps, Whitechapel, Wolfheart, Zeal &amp; Ardor\n2020 (edizione annullata).\n\"Gruppi annunciati:\" 1349, Amaranthe, Amon Amarth, Anti-Flag, August Burns Red, Being as an Ocean, Bleed from Within, Boysetsfire, Counterparts, Creeper, Dagoba, Dawn Rayd, Deafheaven, Dying Fetus, Emil Bulls, Equilibrium, Excrementory Grindfuckers, First Blood, Fleshgod Apocalypse, Frog Leap, Gatecreeper, Get the Shot, The Ghost Inside, Heaven Shall Burn, Imminence, Killswitch Engage, Knocked Loose, Kvelertak, Meshuggah, Milking the Goatmachine, Nasty, Neck Deep, Northlane, Obituary, Oceans, Of Mice &amp; Men, Polar, Primordial, Rise of the Northstar, Risk It, Rotting Christ, The Rumjacks, Silverstein, Soilwork, Suicide Silence, Swiss und Die Andern, Thy Art Is Murder, ZSK"}
{"id": "909243", "revid": "1048993", "url": "https://it.wikipedia.org/wiki?curid=909243", "title": "Saturn Award", "text": "Il Saturn Award \u00e8 un premio assegnato ogni anno dai membri dell'Academy of Science Fiction, Fantasy &amp; Horror Films alle migliori opere di fantascienza, fantasy e horror, relativamente a film, film TV e home video. Fu consegnato per la prima volta nel 1973. Il premio, recentemente conosciuto come \"Golden Scroll\", \u00e8 costituito da una rappresentazione del pianeta Saturno, racchiuso in un anello di pellicola. \nViene descritto come \"l'Oscar della fantascienza\".\nStoria.\nI Saturn Awards furono ideati da Donald A. Reed nel 1973, per compensare la mancanza di riconoscimenti da parte di Hollywood al lavoro nel mondo del cinema fantascientifico.\nL'Academy of Science Fiction, Fantasy &amp; Horror Films, i cui membri votano per i premi annuali, \u00e8 un'organizzazione non a scopo di lucro ed aperta a tutti."}
{"id": "909249", "revid": "371529", "url": "https://it.wikipedia.org/wiki?curid=909249", "title": "Hey Jude (album The Beatles)", "text": "Hey Jude \u00e8 una raccolta di singoli del gruppo musicale britannico The Beatles, pubblicata nel 1970.\nDescrizione.\nOrigine e storia.\nIl progetto fu concepito da Allen Klein e dalla Apple Records e diretto da Allan Stickler il quale scelse alcune canzoni, soprattutto i lati B dei singoli, che non erano mai apparsi negli album distribuiti dalla Capitol mentre le etichette americane, affiliate alla EMI, modificavano la lista delle tracce degli album pubblicati negli USA inserendovi brani gi\u00e0 pubblicati su singolo. Stickler focalizz\u00f2 la sua attenzione soprattutto sulla produzione recente dei Beatles e difatti non inser\u00ec alcuni brani come \"A Hard Day's Night\" (pubblicato dalla United Artists Records), \"I'm Down\" (retro di \"Help!\"), \"The Inner Light\" (retro di \"Lady Madonna\"). Trascur\u00f2 anche tutte quelle canzoni apparse su singoli stampati dalla etichetta Vee Jay Records come ad esempio \"From Me to You\" e le versioni in lingua straniera delle canzoni dei Beatles, come \"Sie Liebt Dich\" (\"She Loves You\" tedesca).\nVennero inserite, invece, canzoni come \"Can't Buy Me Love\" che erano state distribuite negli Stati Uniti da altre etichette (in questo caso dalla United Artist Records).\nLe canzoni \"Lady Madonna\", \"Don't Let Me Down\", \"Paperback Writer\", \"Rain\" e \"Revolution\" furono pubblicate per la prima volta nella versione stereo.\nPubblicazione.\nLa foto di copertina ritraeva i Beatles riuniti, nel loro ultimo servizio fotografico, nella nuova casa di John Lennon in Tittenhurst Park.\nIl disco fu pubblicato nel 1970 negli Stati Uniti e in gran parte dell'Europa e del Sud America, ma stranamente non in Gran Bretagna. Solo nel 1979, vista la sua popolarit\u00e0 mondiale, la Parlophone si decise a distribuirlo anche in Inghilterra.\nTracce.\nTutti i brani sono accreditati a John Lennon e Paul McCartney, eccetto dove indicato.\nFormazione.\nThe Beatles \nAltri musicisti\nCrediti "}
{"id": "909250", "revid": "133557", "url": "https://it.wikipedia.org/wiki?curid=909250", "title": "Giancarlo Bonomi", "text": ""}
{"id": "909253", "revid": "1926649", "url": "https://it.wikipedia.org/wiki?curid=909253", "title": "Societ\u00e0 Sportiva Calcio Napoli 1998-1999", "text": "Questa voce raccoglie le informazioni riguardanti la Societ\u00e0 Sportiva Calcio Napoli nelle competizioni ufficiali della stagione 1998-1999.\nStagione.\nLa stagione 1998-1999 segn\u00f2 il primo campionato di Serie B disputato dal Napoli dopo 33 anni. L'ultima apparizione nel campionato cadetto per i partenopei, infatti, risaliva alla stagione 1964-1965. Per tentare un'immediata risalita nella categoria maggiore il Presidente del Napoli, Corrado Ferlaino decise di affidare la scrivania di direttore sportivo all'ex capitano e bandiera del Napoli, Antonio Juliano che scelse come allenatore l'esperto Renzo Ulivieri che bene aveva fatto in Serie A con il Bologna. La campagna acquisti venne incentrata su calciatori di categoria superiore ma ormai sul viale del tramonto, come l'attaccante Roberto Murgita ed i centrocampisti Cristiano Scapolo e Igor Salimov che nulla daranno alla causa. Il Napoli si ritrover\u00e0 alla fine del girone d'andata con solo due vittorie interne contro Genoa e Lucchese e quasi sempre lontano dal quarto posto che avrebbe valso la promozione. Nel girone di ritorno, il Napoli si ritrov\u00f2 sempre pi\u00f9 lontano dalla zona promozione ed Ulivieri venne esonerato per far posto a Vincenzo Montefusco che accompagner\u00e0 la squadra verso l'anonima posizione di centro classifica.\nMaglie e sponsor.\nLo sponsor ufficiale \u00e8 Polenghi e il fornitore tecnico \u00e8 Nike."}
{"id": "909255", "revid": "1522738", "url": "https://it.wikipedia.org/wiki?curid=909255", "title": "A.J. (personaggio)", "text": ""}
{"id": "909256", "revid": "253269", "url": "https://it.wikipedia.org/wiki?curid=909256", "title": "June Chadwick", "text": "Biografia.\nDivenne famosa negli anni ottanta interpretando il ruolo della perfida aliena Lydia nella serie televisiva \"Visitors\", ruolo che le fece vincere un Telegatto nel 1985. \nDopo il ritiro dalle scene si dedica all'insegnamento di attivit\u00e0 del benessere con la tecnica Alexander, ideata da Frederick Matthias Alexander."}
{"id": "909257", "revid": "864902", "url": "https://it.wikipedia.org/wiki?curid=909257", "title": "Malvasia", "text": "Malvasia \u00e8 un termine con il quale vengono indicati numerosi vitigni, per cui \u00e8 anche appropriato parlare di Malvasie. Alcuni di questi si differenziano notevolmente tra loro per morfologia delle piante, colore, sapore e composizione biochimica del frutto, precocit\u00e0 di maturazione, produttivit\u00e0 ed attitudine alla vinificazione.\nStoria.\nL'origine del nome \u00e8 da attribuirsi ad un vino che era prodotto a Malta: si trattava di un prodotto di pregio commercializzato da Venezia. Dopo la conquista da parte degli Arabi dell'isola nell'870 d.c. i commerci si interruppero.\nI molti vitigni denominati Malvasia hanno spesso in comune soltanto il nome, derivante da una citt\u00e0 greca del Peloponneso, Monenbasia, Monemvasia o Monovasia, che significa \"porto ad una sola entrata\", citt\u00e0 che per assonanza con il nome greco fu ribattezzata dai Veneziani \"Malvasia\" (o \"Napoli di Malvasia\", per distinguerla da Malvasia Vecchia, posta poco pi\u00f9 a nord). La Malvasia nel tardo Medioevo divenne uno dei vini pi\u00f9 famosi e rinomati prodotti principalmente a Creta ed a Rodi.\nSi deve ai veneziani l'uso di tale appellativo per indicare prima i vini dolci ed alcolici provenienti dalla parte orientale del Mar Mediterraneo, poi anche i locali in Venezia nei quali se ne svolgeva il commercio.\nCaratteristiche.\nI vitigni Malvasia possono essere distinti tra quelli con un leggero aroma che ricorda quello del Moscato e quelli a sapore semplice. Ve ne sono a frutto bianco e a frutto nero.\nFra le Malvasie a frutto bianco pi\u00f9 estesamente coltivate ricordiamo la Malvasia di Candia aromatica, utilizzata per la produzione dell'omonimo vino Malvasia dei Colli Piacentini; la Malvasia bianca lunga, nota anche come Malvasia del Chianti o Malvasia Toscana, cosiddetta perch\u00e9 la sua uva bianca entra per circa 1/10 nella composizione del Chianti; la Malvasia istriana (coltivata nel Friuli-Venezia Giulia); la Malvasia laziale; la Malvasia Bianca di Candia; la Malvasia di Sardegna (coincidente con la Malvasia di Lipari e il Greco bianco di bianco); la Malvasia bianca.\nFra le Malvasie a frutto nero degne di nota ricordiamo quelle salentine: la Malvasia nera di Brindisi; la Malvasia nera di Lecce; quelle (sempre nere) astigiane come la Malvasia di Casorzo d'Asti passito, Malvasia di Casorzo d'Asti e Malvasia nera di Schierano.\nAlcuni cloni sono: Malvasia bianca MC 1; Malvasia bianca di Candia Rauscedo 2; Malvasia bianca lunga o del Chianti Rauscedo 2, Cenaia 2; Malvasia istriana ISV Conegliano 1.\nI vini con tale nome sono aromatici, dal sapore intenso dolce e gradevole.\nDiffusione.\n\u00c8 particolarmente diffusa in Piemonte, in Istria, nel Piacentino, nel Parmense, in Abruzzo (specie nella zona della Marsica), in Puglia (in particolare nel Salento), nel Lazio, in Basilicata (nella zona del Vulture), Sicilia e Sardegna (specialmente a Bosa, in provincia di Oristano). La sua colorazione pu\u00f2 essere sia giallognola in vari tipi di spumanti, sia la pi\u00f9 diffusa Malvasia Nera. La gradazione alcolica va da 12\u00b0 a 14\u00b0.\nCuriosit\u00e0.\nSembra che Giorgio Plantageneto, I duca di Clarence, fu ucciso affogato in una botte di malvasia. Lo stesso Shakespeare riporta tale aneddoto nella sua opera Riccardo III.\nLo stesso episodio viene evocato da Flaubert nel romanzo \" Madame Bovary \" per descrivere quella \" specie di attaccamento idiota \"della Bovary\" pieno di ammirazione per\" l'amante Rodolfo, \"una beatitudine che la intorpidiva; e la sua anima affondava in quell'ebbrezza, e vi si annegava, raggrinzita, come il duca di Clarence nella sua botte di malvasia\"."}
{"id": "909259", "revid": "712828", "url": "https://it.wikipedia.org/wiki?curid=909259", "title": "Menegroth", "text": ""}
{"id": "909261", "revid": "64678", "url": "https://it.wikipedia.org/wiki?curid=909261", "title": "Zaanse Schan", "text": ""}
{"id": "909265", "revid": "104458", "url": "https://it.wikipedia.org/wiki?curid=909265", "title": "Kathrin H\u00f6lzl", "text": "Biografia.\nStagioni 2000-2008.\nOriginaria di Berchtesgaden e attiva in gare FIS dal dicembre del 1999, la H\u00f6lzl esord\u00ec in Coppa Europa il \n16 gennaio 2001 a Davos in slalom gigante, senza completare la prova, e in Coppa del Mondo il 15 dicembre dello stesso anno nel supergigante di Val-d'Is\u00e8re, classificandosi 41\u00aa.\nIn Coppa Europa ottenne il primo podio il 29 novembre 2002 a \u00c5l in slalom gigante (3\u00aa); nella stessa specialit\u00e0 conquist\u00f2 anche le sue due vittorie nel circuito, il 14 dicembre 2005 ad Alleghe e l'11 febbraio 2006 a Roccaraso, mentre l'ultimo podio nel circuito continentale fu il 2\u00ba posto colto nello slalom speciale di Bischofswiesen del 3 febbraio 2007. Sempre nel 2007 esord\u00ec ai Campionati mondiali nella rassegna iridata di \u00c5re, piazzandosi 6\u00aa in slalom gigante, e conquist\u00f2 il primo podio in Coppa del Mondo, il 18 marzo nello slalom gigante di Lenzerheide classificandosi al 2\u00ba posto.\nStagioni 2009-2012.\nIl 12 febbraio 2009 divenne campionessa del mondo nello slalom gigante ai Mondiali di Val-d'Is\u00e8re, vincendo davanti a Tina Maze e Tanja Poutiainen; si classific\u00f2 inoltre 18\u00aa nello slalom speciale. Il primo successo in Coppa del Mondo giunse il 28 novembre successivo, all'inizio della stagione 2009-2010, nello slalom gigante disputato sulle nevi di Aspen; quell'anno conquist\u00f2 anche la sua seconda e ultima vittoria nel circuito, il 28 dicembre a Lienz nella medesima specialit\u00e0, e alla fine dell'annata riusc\u00ec ad aggiudicarsi la Coppa del Mondo di slalom gigante, con quattro podi complessivi e 77 punti di vantaggio sulla seconda classificata, l'austriaca Kathrin Zettel. Ai XXI Giochi olimpici invernali di , sua unica presenza olimpica, si piazz\u00f2 6\u00aa nello slalom gigante.\nIl 28 dicembre 2010 colse a Semmering il suo ultimo podio in Coppa del Mondo, arrivando 3\u00aa in slalom gigante; nella stessa stagione disput\u00f2 anche i suoi ultimi Mondiali, Garmisch-Partenkirchen 2011, senza completare la prova di slalom gigante. Fu uno slalom gigante anche l'ultima gara della carriera della sciatrice bavarese, quello valido per la Coppa del Mondo disputato a Lienz il 28 dicembre 2011 e che non complet\u00f2; dopo di allora non riusc\u00ec pi\u00f9 a tornare alle competizioni e nell'ottobre 2013, alla vigilia della stagione 2013-2014, annunci\u00f2 il definitivo ritiro a causa del perdurare di problemi fisici.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nGS = slalom gigante\nCoppa Europa.\nCoppa Europa - vittorie.\nLegenda:\nGS = slalom gigante"}
{"id": "909274", "revid": "212348", "url": "https://it.wikipedia.org/wiki?curid=909274", "title": "Colletti bianchi (album)", "text": "Colletti bianchi \u00e8 il primo lavoro discografico di Giorgio Faletti. Si tratta di un mini-album risalente al 1988 ed \u00e8 la colonna sonora del telefilm omonimo, che vedeva come protagonisti Giorgio Faletti e Franco Oppini, per la regia di Bruno Cortini.\nIl brano \"Tette a lampadina\" (di cui fu tratto anche un 45 giri) era la sigla di testa, mentre \"Casa e lavoro\" era la sigla di coda.\nTutti i brani sono composti da Carlo Siliotto (musiche) e da Gianfranco Manfredi (testi), eccetto \"Milano ci sta\": Musica di Carlo Siliotto e testo di Giorgio Faletti."}
{"id": "909277", "revid": "63716", "url": "https://it.wikipedia.org/wiki?curid=909277", "title": "K\u014db\u014d Daishi", "text": ""}
{"id": "909283", "revid": "125864103", "url": "https://it.wikipedia.org/wiki?curid=909283", "title": "Rosario Dawson", "text": "Biografia.\nNasce a New York il 9 maggio del 1979 da Isabel Celeste, una cantante statunitense di origini portoricane e afro-cubane, che aveva 16 anni quando la partor\u00ec, e da Patrick Harris. Un anno dopo Isabel si spos\u00f2 con Greg Dawson, un costruttore edile statunitense di origini irlandesi e native americane. Cresciuta a Manhattan, nel Lower East Side, all'et\u00e0 di 6 anni si trasferisce con la famiglia in un palazzo abbandonato dopo un incendio, nel quale visse la maggior parte dell'infanzia sognando di diventare biologa marina. Ha anche un fratellastro, Clay, pi\u00f9 giovane di Rosario di quattro anni. \nIl 13 maggio 2015 riceve al \"Taormina Film Fest\" il premio \"Humanitarian Taormina Award\" per il suo impegno sociale a favore delle donne in Sierra leone.\nAttrice.\nLa carriera di attrice di Rosario inizi\u00f2 a 16 anni, quando il regista Larry Clark (che l'aveva notata per strada) le offr\u00ec una parte nel film \"Kids\". Il film ebbe molto successo, cos\u00ec la giovane decise di continuare la sua carriera cinematografica e frequent\u00f2 il Lee Strasberg Theatre and Film Institute. Tra i suoi maggiori successi ci sono \"He Got Game\" e \"La 25\u00aa ora\", diretti da Spike Lee, e \"Men in Black II\", nel quale recita accanto a Will Smith e Tommy Lee Jones. Nel 2004 ha recitato con Colin Farrell in \"Alexander\", diretto da Oliver Stone, nella parte di Rossane, moglie di Alessandro Magno.\nTra agosto e settembre 2005 invece \u00e8 apparsa sul palcoscenico del Delacorte Theatre a Central Park per recitare, con il ruolo di Julia, nel musical \"The Two Gentlemen of Verona\" di Galt MacDermot. Nello stesso anno ha recitato nell'adattamento del musical \"Rent\" diretto da Chris Columbus, nel quale interpreta la ballerina sieropositiva Mimi Marquez, mostrando le sue notevoli doti canore. In seguito fa parte della trasposizione cinematografica della graphic novel \"Sin City\" nel ruolo della prostituta Gail. Un suo cameo nel film \"La casa del diavolo\" di Rob Zombie \u00e8 stato invece tagliato dalla versione finale della pellicola.\nNel maggio 2006 ha realizzato, insieme a David Atchison, il comic book \"Occult Crimes Taskforce\". Nello stesso anno ha preso parte ad altri tre film: \"Clerks II\" di Kevin Smith, \"Guida per riconoscere i tuoi santi\" dell'esordiente Dito Montiel e \"Extrema - Al limite della vendetta\", del quale \u00e8 anche produttrice. Nel 2007 ha lavorato con Quentin Tarantino nel film \"Grindhouse - A prova di morte\" e ha partecipato al film \"Killshot\" di John Madden. Nel 2008 ritrova Will Smith sul set del film \"Sette anime\" di Gabriele Muccino. A partire dal 2015 interpreta l'infermiera Claire Temple nelle serie televisive del Marvel Cinematic Universe \"Daredevil\", \"Jessica Jones\", \"Luke Cage\", \"Iron Fist\" e \"The Defenders\". Nel 2020 interpreta la versione live action di Ahsoka Tano nella seconda stagione di The Mandalorian. Riprender\u00e0 il ruolo nella omonima serie spin-off prodotta per la piattaforma streaming Disney+.\nCantante.\nNel 1999 registr\u00f2 un'introduzione alla ristampa dell'album \"1999\" di Prince, nella quale commenta lo stato del mondo in quell'anno. Nello stesso periodo \u00e8 apparsa nel videoclip della canzone \"Out of Control\" dei The Chemical Brothers e ha registrato una introduzione ed un epilogo per la canzone \"She Lives in My Lap\" degli OutKast.\nDoppiatrici italiane.\nNelle versioni in italiano dei suoi lavori, Rosario Dawson \u00e8 stata doppiata da:\nDa doppiatrice \u00e8 sostituita da:"}
{"id": "909284", "revid": "1737092", "url": "https://it.wikipedia.org/wiki?curid=909284", "title": "Friedrich Heinrich Jacobi", "text": "Biografia.\nJacobi nacque a D\u00fcsseldorf il 25 gennaio 1743 in una ricca famiglia.\nSuo padre lo invi\u00f2 come apprendista in una societ\u00e0 commerciale di Ginevra, dove il fisico Georges-Louis Le Sage lo introdusse alla filosofia. A Ginevra lesse l\"'\u00c9mile\" di Jean-Jacques Rousseau, e pi\u00f9 precisamente \"La confession du vicaire savoyard\".\nDi ritorno in Germania, nel 1762, lesse Spinoza.\nNel 1780 si trasfer\u00ec ad Amburgo e durante il viaggio, lungo il percorso, incontr\u00f2 Klopstock, Reimarus e Lessing.\nJacobi pu\u00f2 essere considerato un importante testimone della filosofia del suo tempo rintracciabile nella diffusa rete di rapporti e nel vasto epistolario che egli ebbe con i maggiori intellettuali tedeschi come Goethe, Herder, Hamann, Wieland, con i pensatori francesi dell'Encyclop\u00e9die e con Rousseau.\nLo scopo della sua filosofia teista \u00e8 quello di difendere la validit\u00e0 della \"fede\" come sentimento dell'incondizionato, ovvero di Dio. La ragione non pu\u00f2 giungere a una dimostrazione dell'esistenza di una divinit\u00e0 creatrice. Cartesio ha voluto dimostrare l'esistenza di un creatore del mondo ma, secondo Jacobi, egli ha dimostrato soltanto l'unit\u00e0 di tutte le cose, la \"totalit\u00e0\" del mondo. Anche le filosofie di Spinoza, Bruno e Shaftesbury sono rifiutate in quanto i loro \" panteismi\", in particolare quello di Spinoza, vengono identificati con l'ateismo poich\u00e9 l'identificazione di Dio con il mondo altro non sarebbe che l'identificazione del condizionato con l'incondizionato.\nSe nel negare la possibilit\u00e0 di ogni dimostrazione di Dio per considerarlo esclusivamente oggetto di fede Jacobi si avvicina a Kant, la sua filosofia della fede come appello al soprasensibile viene direttamente osteggiata nello scritto kantiano \"Che cosa significa orientarsi nel pensare\" dove il filosofo di K\u00f6nigsberg, intervenendo nella polemica, che coinvolge anche Mendelssohn e Herder, ribadisce che la fede non pu\u00f2 fondarsi che su di un postulato della ragion pratica e che essa non ha certezza teoretica, ma solo una \"verosimiglianza\" che basta a tutte le esigenze della condotta morale.\nMassone, fu membro degli Illuminati di Baviera col nome di \"Sully\"."}
{"id": "909286", "revid": "729019", "url": "https://it.wikipedia.org/wiki?curid=909286", "title": "Legio XIX", "text": "La Legio XIX era una legione romana arruolata nel 41-40 a.C. da Ottaviano, il futuro primo imperatore romano Augusto, e distrutta nella battaglia della foresta di Teutoburgo nell'anno 9. L'emblema della XIX non \u00e8 noto, ma potrebbe essere stato il Capricorno come per le altre legioni di Augusto.\nStoria.\nSia Gaio Giulio Cesare che Gneo Pompeo utilizzarono nei loro eserciti delle legioni con il numero XIX, ma non \u00e8 chiaro se qualcuna di queste diede origine alla XIX dell'impero romano; anche Marco Antonio ebbe una XIX legione, detta \"Classica\". L'opinione pi\u00f9 diffusa, per\u00f2, \u00e8 che Ottaviano l'abbia reclutata esplicitamente per far fronte alla minaccia di Sesto Pompeo, figlio di Pompeo Magno e rappresentante del Senato romano, il quale teneva in pugno la Sicilia, controllando la fornitura di grano per la citt\u00e0 di Roma.\nDopo la guerra civile tra Ottaviano e Marco Antonio, culminata con la vittoria del primo nella battaglia di Azio nel 31 a.C., ai veterani vennero assegnate terre nella zona di Pisa. La XIX fece probabilmente parte dell'esercito che conquist\u00f2 la Rezia intorno al 15 a.C., come attestato da ritrovamenti archeologici a Oberammergau, in Baviera, mentre tra il 15 e l'8 a.C. la legione (o una sua parte consistente) rimase di stanza a Dangstetten, lungo l'alto corso del Reno. Nell'ambito della conquista della Germania voluta da Augusto, la XIX partecip\u00f2 alle campagne di Tiberio (8 a.C. e 4-5 d.C.). Ne \u00e8 attestata la presenza ad \"Ara Ubiorum\" (Colonia), \"Novaesium\" (Neuss) e Aliso (l'attuale Haltern).\nCon la fine della campagna di Tiberio, le nuove conquiste vennero organizzate a provincia, e Publio Quintilio Varo fu scelto come governatore. Nel 9 il capo dei Cherusci, nonch\u00e9 alleato romano, Arminio organizz\u00f2 una trappola contro i Romani: inform\u00f2 Varo di una inesistente rivolta delle trib\u00f9 occidentali, e lo consigli\u00f2 di portare l'esercito sul Reno. Varo si mosse con tre legioni, la XVII, la XVIII e la XIX, ma il tradimento di Arminio fece scattare la trappola: le legioni, bloccate vicino Osnabr\u00fcck, vennero sconfitte e distrutte nella battaglia della foresta di Teutoburgo.\nNel 15 Lucio Stertinio, durante la campagna germanica di Germanico, ritrov\u00f2 l'aquila della XIX in possesso dei Bructeri. In seguito Germanico ritorn\u00f2 sul luogo della battaglia di Teutoburgo, e diede degna sepoltura ai resti dei soldati morti."}
{"id": "909288", "revid": "289247", "url": "https://it.wikipedia.org/wiki?curid=909288", "title": "Volumi geometrici", "text": ""}
{"id": "909290", "revid": "46159", "url": "https://it.wikipedia.org/wiki?curid=909290", "title": "Books of Magic", "text": ""}
{"id": "909291", "revid": "124111088", "url": "https://it.wikipedia.org/wiki?curid=909291", "title": "News Corporation", "text": "La News Corporation, chiamata anche gruppo Murdoch, \u00e8 stato uno dei primi quattro conglomerati mediatici degli Stati Uniti e del mondo; prima della sua chiusura a seguito di un riassetto organizzativo, in Italia \u00e8 stato il secondo gruppo mediatico privato dopo Mediaset, detenendo il 100% delle partecipazioni di Sky Italia.\nLa sua sede era a New York ed \u00e8 stata fondata nel 1979 ad Adelaide in Australia da Rupert Murdoch. Era quotata alla borsa di New York, Sydney e Londra. Il 28 giugno 2013 le sue attivit\u00e0 editoriali sono confluite in una nuova societ\u00e0, News Corp.\nStoria.\nL'attivit\u00e0 editoriale di Rupert Murdoch ebbe inizio ad Adelaide in Australia nel 1952 quando eredit\u00f2 dal padre il quotidiano \"Adelaide News\" e l'\"Adelaide Sunday Mail\". Negli anni successivi tramite una serie di acquisizioni, culminate nel 1964 nell'acquisto del quotidiano a tiratura nazionale \"The Australian\", Murdoch divenne uno dei maggiori editori di quotidiani in Australia. Ci\u00f2 gli permise di allargare il suo campo d'azione all'estero.\nNel 1969 acquis\u00ec i quotidiani inglesi The Sun e News of the World e nel 1976 il New York Post. Nel 1980 per controllare tutte le attivit\u00e0 del gruppo fu costituita la holding News Corporation con sede ad Adelaide. Nel 1981 avvenne l'acquisizione del Times di Londra e del Sunday Times e lo stesso anno la News Corporation inizi\u00f2 ad espandersi in altri settori multimediali acquisendo il 50% degli studi cinematografici 20th Century Fox (assumendone il totale controllo nel 1984). Nel 1985 acquis\u00ec sette stazioni televisive dal gruppo Metromedia. Ci\u00f2 permise alla News Corporation di lanciare nel 1986 la rete televisiva americana Fox Broadcasting Company, ma nel contempo Murdoch, prima di stabilirsi a New York, fu costretto a vendere alcune tv australiane affiliate a Seven Network e Network Ten.\nNel 1989 venne lanciata la televisione satellitare Sky Television che nel 1990, in seguito alla fusione con la British Sky Broadcasting, divenne la BSkyB. Nel 1996 ebbero inizio le trasmissioni di Fox News Channel, un canale via cavo dedicato alla sola trasmissione di notizie.\nNel 2004 \u00e8 stato approvato dagli azionisti lo spostamento della sede da Adelaide a New York.\nIl 31 luglio 2007 la societ\u00e0 ha acquisito per 5,6 miliardi di dollari la Dow Jones &amp; Company acquisendo quindi gli indici azionari Dow Jones e il giornale \"The Wall Street Journal\".\nNell'estate del 2011 il gruppo \u00e8 stato travolto dallo scandalo delle intercettazioni che ha portato alla chiusura del tabloid britannico News of The World.\nIl 28 giugno 2013, la societ\u00e0 \u00e8 stata chiusa a seguito di un riassetto organizzativo che ha determinato la nascita di due nuove entit\u00e0: 21st Century Fox, all'interno della quale sono state raccolte le attivit\u00e0 televisive e cinematografiche della defunta News Corporation e la News Corp, che ha ereditato le attivit\u00e0 editoriali del precedente gruppo.\nPosizione in Italia.\nIn Italia il gruppo aveva il monopolio della televisione digitale satellitare, attraverso la filiale Sky Italia S.r.l. ed era inoltre proprietario del canale gratuito DTT Cielo.\nSky Italia.\nNel dicembre 1998 News Corporation si mostra interessata all'acquisto di una delle due societ\u00e0 leader della Pay TV in Italia, ovvero Stream. Tuttavia, come dichiarato dall'allora presidente Miro Allione, l'accordo preliminare non va in porto a causa di problemi sull'acquisto dei diritti TV delle partite di calcio. L'accordo viene concluso nell'Aprile 1999, con l'acquisto del 35% da parte di News Corporation.\nSuccessivamente, dopo aver acquisito la maggioranza del capitale azionario di Stream, nel 2002 News Corporation acquisisce anche la societ\u00e0 rivale di quest'ultima, ovvero TELE+. Tale accordo fu realizzato il 1\u00ba ottobre di quell'anno, con i contraenti: Telecom Italia, Vivendi Universal e Canal Group. Il controvalore dell'operazione fu la cifra di 908,75 milioni di dollari, di cui circa una met\u00e0 rappresentavano l'indebitamento di Telepi\u00f9 e l'altra il corrispettivo delle azioni di quest'azienda.\n e fu completata nella fine del 2002.\nNel marzo del 2003 la Commissione europea autorizza la fusione tra TELE+ Digitale e Stream TV, da cui nasce Sky Italia Srl, che inaugura ufficialmente le proprie trasmissioni il 31 luglio.\nL'unione di Stream TV e Telepi\u00f9 in Sky Italia segn\u00f2 il passaggio del mercato italiano della pay-tv satellitare dal duopolio al monopolio.\nNews Corporation per\u00f2 entr\u00f2 in possesso del 100% della partecipazione sociale di Sky Italia solo dal 2005, anno in cui Telecom Italia cedette al gruppo di Rupert Murdoch il suo 20% del pacchetto azionario.\nNel 2014 cede il 100% di Sky Italia alla sua controllata Sky plc.\nCielo.\nIl gruppo \u00e8 entrato nel mercato televisivo italiano con Cielo, canale televisivo DTT lanciato il 16 dicembre 2009 e gestito da Sky Italia, a sua volta di propriet\u00e0 del gruppo di Murdoch.\nOffre una programmazione generalista che prevede serie TV, film, quiz, reality show e news curate da Sky TG24.\nSociet\u00e0 controllate nel Mondo.\nTelevisione.\nTelevisione via cavo.\n\"Canali\"\n\"Servizi\""}
{"id": "909292", "revid": "767487", "url": "https://it.wikipedia.org/wiki?curid=909292", "title": "Mariti imperfetti", "text": "Mariti imperfetti (\"Bye Bye Love\") \u00e8 un film del 1995 di Sam Weisman, interpretato da Matthew Modine, Randy Quaid e Paul Reiser.\nTrama.\nTre grandi amici, ritrovatisi improvvisamente tutti divorziati nello stesso momento delle loro vite, si incontrano periodicamente in un fast food per confrontarsi sulle loro recenti vicissitudini. Dave, lasciatosi alle spalle il suo vecchio ruolo di marito, \u00e8 diventato un incallito donnaiolo passando da un'amante all'altra. Al contrario, Donny non riesce ancora ad accettare la fine del suo matrimonio. Pi\u00f9 battagliero \u00e8 infine Vic, deciso a rendere la vita impossibile all'ex consorte e al suo nuovo compagno. Tutti e tre, comunque, cercano di stare il pi\u00f9 vicino possibile ai loro figli, divenuti la parte pi\u00f9 importante delle rispettive esistenze."}
{"id": "909294", "revid": "1781667", "url": "https://it.wikipedia.org/wiki?curid=909294", "title": "Doln\u00e1 Strehov\u00e1", "text": "Doln\u00e1 Strehov\u00e1 (in ungherese \"Als\u00f3sztregova\", in tedesco \"Niederstriegau\") \u00e8 un comune della Slovacchia facente parte del distretto di Ve\u013ek\u00fd Krt\u00ed\u0161, nella regione di Bansk\u00e1 Bystrica.\nLa localit\u00e0 \u00e8 un importante e rinomato centro termale.\nStoria.\nIl villaggio \u00e8 citato per la prima volta nel 1251 con il nome di Strigoa, come feudo della nobile famiglia locale Zterguay, originaria del posto. Successivamente pass\u00f2 agli Zecheny e poi, nel 1430 ai Mad\u00e1ch. Nel 1592 e nel 1593 fu preso dai Turchi che lo saccheggiarono.\nNel villaggio sono nati il famoso poeta ungherese Imre Mad\u00e1ch (1823 - 1864), il romanziere J\u00e1n Rimay (1570 - 1631), che scriveva in slovacco ed ungherese, e il patriota slovacco J\u00e1n Severini (1716 - 1789), di lontane origini italiane."}
{"id": "909297", "revid": "767487", "url": "https://it.wikipedia.org/wiki?curid=909297", "title": "Voglia di ricominciare", "text": "Voglia di ricominciare (\"This Boy's Life\") \u00e8 un film del 1993 diretto da Michael Caton-Jones, con Robert De Niro, Ellen Barkin e Leonardo DiCaprio.\nIl film \u00e8 tratto dal romanzo autobiografico di Tobias Wolff.\nTrama.\nNegli anni cinquanta, Toby Wolff \u00e8 un ragazzino irrequieto che vive con la madre Caroline, insieme vagabondano di citt\u00e0 in citt\u00e0 in cerca di fortuna a seguito dell'abbandono del padre di Toby che gi\u00e0 da tempo viveva con un'altra donna.\nA seguito di diverse relazioni sbagliate, Caroline decide di cambiare vita e si trasferisce a Seattle con il figlio in un appartamento in condivisione: sopraffatta dalle difficolt\u00e0 economiche, decisa a dare una solida figura paterna al figlio che nel frattempo diviene sempre pi\u00f9 indisciplinato ed irrispettoso, dopo un breve tempo di conoscenza, Caroline decide di sposare Dwight Hansen, uomo all'apparenza distinto e rispettabile.\nL'adolescenza di Toby \u00e8 alle porte ed il ragazzo, sballottato da un luogo all'altro, da una situazione familiare all'altra, accumula rabbia e confusione fino a venire espulso da scuola a causa dei suoi ripetuti comportamenti irrispettosi.\nToby viene quindi per qualche tempo mandato nella cittadina di Concrete a vivere insieme a Dwight e i suoi figli, dove scoprir\u00e0 ben presto la vera personalit\u00e0 dell'uomo: prepotente e violento, cerca infatti di farlo diventare una persona migliore ma finisce spesso col maltrattare il ragazzo.\nTempo dopo Caroline e Dwight sono ormai sposati e si uniscono alla famiglia di lui a Concrete; la donna capisce l'atteggiamento dominante di Dwight su tutti coloro che gli stanno attorno adattandosi comunque alla nuova vita in mancanza di migliori alternative.\nIntanto Toby fa amicizia con un compagno di classe, il disadattato omosessuale Arthur Gayle. Passa il tempo e ormai all'ultimo anno di liceo decide di andarsene, iscrivendosi alla stessa universit\u00e0 frequentata dal fratello tempo prima, pur di lasciare quella vita.\nTuttavia, dato che i suoi voti non sono molto positivi, Toby con l'aiuto di Arthur, decide di falsificarli e alla fine viene ammesso con una borsa di studio; il successo raggiunto non fa che aumentare la rabbia e la frustrazione di Dwight nei confronti del ragazzo, questa volta, per\u00f2 il patrigno si dimostra pi\u00f9 spietato che mai provocando finalmente la reazione di Toby. Ne scaturisce una violenta rissa che non culmina in tragedia grazie all'intervento di Caroline che finalmente, forte dell'appoggio del figlio riesce a trovare la forza di lasciare Dwight per sempre.\nProduzione.\nIl film \u00e8 stato girato tra febbraio e maggio 1992 negli stati di Washington, Utah e nella Columbia Britannica. Il film \u00e8 uscito nelle sale Usa il 23 maggio 1993, incassando poco pi\u00f9 di 4 milioni di dollari. In Italia \u00e8 uscito a settembre dello stesso anno."}
{"id": "909298", "revid": "1566286", "url": "https://it.wikipedia.org/wiki?curid=909298", "title": "Pamela Ludwig", "text": "\u00c8 sposata con l'attore Randy Lowell."}
{"id": "909301", "revid": "1805885", "url": "https://it.wikipedia.org/wiki?curid=909301", "title": "Tarvisio", "text": "Tarvisio (\"Tarvis\" in friulano e in tedesco, \"Trbi\u017e\" in sloveno) \u00e8 un comune italiano di 4036 abitanti in Friuli-Venezia Giulia, il comune pi\u00f9 orientale e pi\u00f9 esteso della ex-provincia di Udine.\n\u00c8 l'unico comune che era ed \u00e8 rimasto di confine con la Slovenia a cavallo della seconda guerra mondiale.\nGeografia fisica.\nTerritorio.\nIl territorio del comune sorge nell'estremo nord-est del Friuli-Venezia Giulia, in Val Canale, con l'abitato principale posto a 754 metri , circondato dall'omonima foresta, in una zona di confine tra Italia, Austria e Slovenia (sul Monte Forno vi \u00e8 la triplice frontiera), con il Canal del Ferro ad ovest (Alpi Carniche), la catena delle Caravanche Occidentali a nord-est che lo dividono a nord dalla Carinzia lungo il confine italo-austriaco e le Alpi Giulie occidentali italiane a sud ed est fino al confine italo-sloveno.\nOrografia.\nTra i principali massicci orografici di quest'ultime si ricordano la Catena J\u00f4f Fu\u00e2rt-Montasio, che lo separano a sud-ovest dalla Val Saisera, la Val Raccolana, la Val Dogna e dalla Valle del Fella, parte della catena del Canin con la Valle Rio del Lago e il Lago del Predil, che la separano a sud dalla Val Coritenza in territorio sloveno e parte della catena Mangart-Jalovec con i laghi di Fusine che la separano dalla valle di Planica a est sempre in territorio sloveno.\nSpartiacque.\nAssieme a Courmayeur, Malles Venosta e Curon Venosta \u00e8 uno dei quattro comuni italiani a confinare con due Stati esteri. Geograficamente non appartiene alla regione italiana essendo posta al di l\u00e0 dello spartiacque principale alpino (sella Camporosso), facendo invece parte del bacino idrografico del Danubio e del Mar Nero: infatti il fiume Slizza (\"Slize\" in friulano, \"Gailitz\" in tedesco, \"Ziljica\" in sloveno) che da Cave del Predil attraversa Tarvisio sfocia nel Gail a Arnoldstein.\nClima.\nNonostante sia posta a soli 754 , ha un clima continentale con inverni freddi (temperatura minima assoluta -23\u00a0\u00b0C nel gennaio 1985) e molto nevosi (causa precipitazioni elevate, media annua di 250\u00a0cm di precipitazioni nevose). Per contro le estati sono piuttosto calde (massima assoluta 37\u00a0\u00b0C nel luglio 1983). Nel territorio comunale \u00e8 ubicata la stazione meteorologica di Tarvisio, ufficialmente riconosciuta dall'organizzazione meteorologica mondiale, nonch\u00e9 punto di riferimento per lo studio del clima della corrispondente area alpina.\nStoria.\nOrigini del nome.\nDalla popolazione celtica dei Taurisci deriverebbe il toponimo \"Tarvisio\".\nAntichit\u00e0.\nD'origine romana, sembra che la cittadina sorga in una localit\u00e0 abitata precedentemente da una popolazione celtica dei Taurisci.\nMedioevo.\nPossesso del Capitolo di Bamberga fin dall'XI secolo, a partire dal XII secolo assunse notevole importanza commerciale e nel 1456 ottenne dal vescovo di Bamberga il privilegio di tenere una fiera annuale, che vi ha luogo tuttora. A partire dal XV secolo vi fior\u00ec l'industria del ferro; nello stesso periodo (1478 e 1492) sub\u00ec saccheggi da parte dei Turchi.\nEt\u00e0 moderna.\nFu coinvolta dalle vicende della Guerra di Gradisca (1615-18). Per lungo tempo il confine con i territori veneti della Carnia fu a Pontebba, il centro che precede Tarvisio risalendo il fiume Fella e segna il limite tra la Val Canale ed il Canal del Ferro.\nEt\u00e0 contemporanea.\nIl centro, ritornato stabilmente all'Austria, fu in epoca napoleonica teatro di battaglie assieme alla vicina Malborghetto-Valbruna tra le truppe austriache e francesi (marzo 1797, maggio 1809, ottobre 1813). Entr\u00f2 a far parte del Regno d'Italia nel 1919, dopo la prima guerra mondiale e da allora ha conosciuto un notevole impulso come luogo di frontiera, trovandosi sulla direttrice Venezia-Vienna e in prossimit\u00e0 degli importanti valichi di Coccau, di Fusine e del Predil. A partire dagli anni venti del Novecento il comune di Tarvisio ha ricevuto consistenti flussi migratori, dal Friuli e dal resto d'Italia, che ne hanno radicalmente mutato la composizione etnica.\nNel 1929 Tarvisio e gli altri comuni della Val Canale, furono interessati dalle Opzioni in Alto Adige tra Italia e Germania. Un gran numero di cittadini, non solo di parlata tedesca, ma anche slovena optarono per la cittadinanza tedesca e si trasferirono in Carinzia. Al termine della guerra i rientri furono molto minori rispetto a quanto vericatosi in Alto Adige.\nOnorificenze\nSociet\u00e0.\nEtnie e minoranze straniere.\nFino al 1919 la popolazione della cittadina era a larga maggioranza tedesca e slovena (questo si pu\u00f2 notare ancor oggi nei cognomi di molti tarvisiani: \"Kravina\", \"Ehrlich\", \"Moschitz\"). Questo perch\u00e9 la zona della Valcanale rientrava a tutti gli effetti nella zona bilingue (tedesco-sloveno) della Carinzia meridionale.\nLa popolazione oggi \u00e8 di maggioranza italiana, ma sono sempre presenti le minoranze slovena e tedesca. Assieme a Malborghetto-Valbruna, Tarvisio pu\u00f2 vantarsi d'essere uno dei pochi comuni quadrilingui in Europa: vi si parlano infatti italiano, tedesco, sloveno e friulano.\nLingue e dialetti.\nAnalogamente ai vicini Malborghetto Valbruna e Pontebba, anche Tarvisio \u00e8 un comune quadrilingue in cui, oltre all'italiano, vengono parlati anche il friulano, lo sloveno e il tedesco.\nAi sensi della Deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007. Nel territorio comunale vige altres\u00ec la Legge regionale 20 novembre 2009, n. 20 \"Norme di tutela e promozione delle minoranze di lingua tedesca del Friuli Venezia Giulia\" e la Legge regionale 23 febbraio 2001, n. 38 - Norme a tutela della minoranza linguistica slovena della regione Friuli Venezia Giulia.\nDa un punto di vista storico \u00e8 il friulano l'idioma pi\u00f9 antico della val Canale, parlato dalle popolazioni neolatine che a seguito della caduta dell'Impero romano d'Occidente abitavano la valle, prima di essere sostituito da altre lingue (Tarvisio rimase a maggioranza friulana fino al XVI secolo). Lo sloveno-carinziano venne portato da slavi nel VII secolo o poco dopo, a seguito dell'insediamento slavo delle Alpi orientali. Il tedesco, di tipo bavarese-carinziano, si \u00e8 diffuso a partire dal basso medioevo, favorito dal dominio dei vescovi di Bamberga prima e degli Asburgo poi. Il friulano di oggi \u00e8 invece il risultato delle immigrazioni friulane iniziate nei decenni precedenti la Grande Guerra e per questo non appartiene a un dialetto preciso, ma riflette i caratteri di diverse variet\u00e0.\nAttualmente nella frazione di Camporosso quasi la met\u00e0 della popolazione \u00e8 slovenofona; a Tarvisio, Coccau, Fusine e Rutte vi sono delle piccole minoranze tedescofone. Cave del Predil risulta invece del tutto italofona.\nTradizioni e folclore.\nLe tradizioni popolari sono influenzate dalla vicina Carinzia e Slovenia, della prima faceva parte durante l'impero asburgico: la festa caratteristica \u00e8 quella di San Nicol\u00f2 che viene accompagnato dai Krampus il 5 dicembre in tutte le frazioni del Tarvisiano.\nCultura.\nArchitettura.\nIn tutta la val Canale \u00e8 diffusa l'architettura in stile carinziano per edifici privati, pubblici e religiosi.\nScuole.\nTarvisio ospita il Liceo per gli Sport invernali \"Ingeborg Bachmann\".\nGeografia antropica.\nFrazioni e localit\u00e0.\nFrazioni.\nLo statuto comunale elenca, oltre al capoluogo, altre quattro frazioni (tra parentesi le denominazioni in tedesco, sloveno e friulano):\nLocalit\u00e0.\nTra le localit\u00e0 abbiamo:\nInfrastrutture e trasporti.\nStrade.\nL'abitato di Tarvisio si trova nelle immediate vicinanze dell'Autostrada Alpe-Adria (A23) la quale \u00e8 fruibile attraverso due svincoli: Tarvisio Sud e Tarvisio Nord. Tarvisio \u00e8 anche lo snodo di due principali arterie stradali: la Pontebbana e la SS54.\nFerrovie.\nLa stazione ferroviaria di Tarvisio, denominata Tarvisio Boscoverde, \u00e8 uno scalo internazionale dove s'incontrano il servizio ferroviario italiano, gestito da Rete Ferroviaria Italiana e quello austriaco, gestito dalle \u00d6BB. L'impianto ferroviario \u00e8 stazione terminale della nuova ferrovia Pontebbana, che porta a Udine, e della ferrovia Rodolfiana, che porta in Austria.\nPrima dell'apertura della nuova linea Pontebbana, avvenuta nel 2000, Tarvisio era servita da due impianti ferroviari: la stazione di Tarvisio Centrale, che svolgeva il ruolo di stazione internazionale di confine, e dalla Stazione di Tarvisio Citt\u00e0. Fino al 1965, da Tarvisio Centrale si diramava la linea internazionale per Lubiana sulla quale si trovava la \"stazione di Tarvisio Vecchia\" che fu il primo scalo ferroviario tarvisiano.\nMobilit\u00e0 urbana.\nI trasporti urbani del comune vengono svolti con autoservizi di linea gestiti dalla societ\u00e0 SAF. Alcuni binari dell'ex stazione ferroviaria sono stati sostituiti dalla Ciclovia Alpe Adria.\nSport.\nNel 2003 ha ospitato la XXI Universiade invernale, ricostruendo per l'occasione il Trampolino Fratelli Nogara, mentre nel 2007 e nel 2009 \u00e8 stata la sede di tre gare di Coppa del Mondo femminile di sci alpino. Tarvisio ritrover\u00e0 la Coppa del Mondo femminile anche nel 2011 e nel 2013. A Vancouver, infatti, il congresso della Fis ha approvato il calendario, assegnando a Tarvisio una discesa libera e un supergigante il 5 e 6 marzo 2011, mentre il 23 e 24 febbraio 2013 il calendario delle gare ha previsto discesa libera e supercombinata.\nPresso il Trampolino Fratelli Nogara vi sono trampolini scuola con un HS 36 con punto K 31 chiamato Nino De Martis, un HS 25 con punto K 21 dedicato a Gianni Nervi e K8. Vi \u00e8 la possibilit\u00e0 di utilizzarli sia nel periodo invernale che in quello estivo. Tra le personalit\u00e0 sportive pi\u00f9 importanti del luogo, si ricordano gli alpinisti della sezione CAI \"Monte Lussari\" Nives Meroi in primis, che assieme al marito Romano Benet ha scalato tutti i 14 ottomila senza ossigeno. Secondo il sito del Comune di Tarvisio tra gli impianti sportivi presenti sul territorio: Il Campo Sportivo Comunale sito in Via Dante e il Palazzetto dello Sport."}
{"id": "909306", "revid": "767487", "url": "https://it.wikipedia.org/wiki?curid=909306", "title": "Calde notti d'estate", "text": "Calde notti d'estate \u00e8 un film del 1992 scritto e diretto da Craig Bolotin, tratto dal romanzo \"Quella notte\" (\"That Night\") di Alice McDermott, con Eliza Dushku.\nTrama.\nAlice Bloom \u00e8 una ragazzina che vive l'esperienza indiretta di una storia d'amore, mediata da una ragazza alla quale vorrebbe assomigliare, Sheryl O' Connor (la tipica adolescente affascinante circondata da corteggiatori).\nSegue dunque con interesse le tappe di una relazione che l'amica ha con un adolescente.\nCuriosit\u00e0.\nQuesto film si distingue per il fatto che sia Eliza Dushku (\"Buffy l'ammazzavampiri\") che Katherine Heigl (\"Grey's Anatomy\") sono apparse per la prima volta sul grande schermo, condividendo alcune scene. La Dushku aveva undici anni all'epoca, mentre la Heigl tredici."}
{"id": "909307", "revid": "125448313", "url": "https://it.wikipedia.org/wiki?curid=909307", "title": "Monte Legn\u00e0", "text": "Il monte Legn\u00e0 (1.669 ) \u00e8 una montagna che si trova al confine tra Piemonte ed Emilia-Romagna, posto sul crinale tra val Borbera e val Boreca, tra il monte Chiappo a nord e il monte Carmo a sud. Fa parte del gruppo del Monte Antola.\nAscensione alla vetta.\nIl monte Legn\u00e0 \u00e8 raggiungibile da Bogli di Ottone e da Montaldo di Cosola di Cabella Ligure passando per la localit\u00e0 Capanne di Cosola, e da Cartasegna di Carrega Ligure.\nSulla sua sommit\u00e0 nel 2000 \u00e8 stata eretta una croce metallica.\nVia del sale.\nSul monte Legn\u00e0 transitava la via del sale lombarda, che partendo da Pavia risaliva la valle Staffora, saliva al monte Bogleglio e percorreva tutto il crinale tra val Boreca e val Borbera; dopo il monte Antola scendeva a Torriglia e quindi raggiungeva Genova."}
{"id": "909311", "revid": "383359", "url": "https://it.wikipedia.org/wiki?curid=909311", "title": "Dollaro di Singapore", "text": "Il dollaro di Singapore (codice ISO 4217 SGD) \u00e8 la valuta di Singapore. Normalmente \u00e8 abbreviata con il simbolo di dollaro \"$\", o alternativamente \"S$\", per distinguerlo da altre valute con lo stesso nome. \u00c8 diviso in 100 cent.\nStoria.\nTra il 1845 e il 1939, Singapore us\u00f2 il dollaro dello Stretto\nche fu sostituito dal dollaro malese, e, dal 1953, dal dollaro della Malesia e del Borneo britannico, che era emesso dal \"Board of Commissioners of Currency, Malaya and British Borneo\".\nSingapore continu\u00f2 ad usare la valuta comune fino all'unificazione con la Malaysia nel 1963 ma, due anni dopo la separazione tra Singapore e Malesia nel 1965, l'unione monetaria tra Malesia, Singapore e Brunei fu interrotta.\nDopo la crisi finanziaria delle borse asiatiche il dollaro di Singapore ha avuto rivalutazioni a suo svantaggio col dollaro statunitense, quotato 1,59 $ di Singapore. \u00c8 agganciato alla pari col dollaro del Brunei.\nSingapore cre\u00f2 il \"Board of Commissioners of Currency, Singapore\" il 7 aprile 1967\ned emise le sue prime monete e banconote.\nTuttavia il dollaro di Singapore era ancora scambiabile alla pari con il ringgit malese fino al 1973.\nL'interscambiabilit\u00e0 con il dollaro del Brunei \u00e8 ancora mantenuta. Inizialmente il dollaro era agganciato alla sterlina britannica con un cambio di $60 = \u00a37.\nIl \"Board of Commissioners of Currency, Singapore\" fu sciolto il 1\u00ba ottobre 2002 e le sue funzioni, propriet\u00e0 e debiti furono trasferiti alla Monetary Authority of Singapore.\nMonete.\nSono state coniate due serie di monete.\nNel 1967 fu introdotta la prima serie di monete con i valori da 1, 5, 10, 20 e 50 cent e da 1 dollaro. Eccetto per la moneta da 1 cent che era in bronzo, tutte erano coniate in cupro-nichelFirst Series. Nel 1985 fu introdotta una seconda serie di monete con gli stessi valori. Le dimensioni delle monete furono ridotte (in modo pi\u00f9 evidente per i valori maggiori) e quella da 5 cent fu battuta in bronzalluminio. Nel 1987 le dimensioni della moneta da 1 dollaro furono ridotte ulteriormente e coniate in bronzalluminio.\nLa serie attuale mosta al dritto lo stemma di Singapore ed al rovescio temi floreali.\nNote:\nLe monete sono coniate dalla Singapore Mint (www.singaporemint.com)\nBanconote.\nSono state emesse 4 serie di banconote.\nIn 12 giugno 1967 fu introdotta la prima serie di banconote, nota come \"serie delle orchidee\", con i tagli da 1, 5, 10, 50, 100 e 1000 dollari. Le banconote da 25 e 500 dollari furono introdotte nel 1972, seguite da quella da 10.000 dollari nel 1973.\nTra il 1976 ed il 1980, fu introdotta le \"serie degli uccelli\", che comprese una banconota da 20 dollari introdotta nel 1979. In questa serie non c'era il taglio da 25 dollari.\nLa terza serie, la \"serie delle navi\", fu introdotta nel 1985 - 1989 con gli stessi tagli escluso quello da 20 dollari. Nel 1990 fu introdotto anche un taglio da 2 dollari.\nLa quarta serie, \"serie dei ritratto\" \u00e8 stata introdotta nel 1999. La serie \u00e8 caratterizzata dal ritratto di Yusof bin Ishak, che \u00e8 stato il primo presidente di Singapore dal 1965 alla morte nel 1970.\nLa serie attuale \"del ritratto\" \u00e8 stata introdotta nel 1999, senza i valori da 1 e 500 dollari. Queste banconote mostrano il ritratto di Yusof bin Ishak, il primo presidente della Repubblica di Singapore, a fronte, ed al verso una rappresentazione delle virt\u00f9 civiche. Esistono in circolazione sia banconote di carta che in polimeri. I disegni delle banconote in polimeri sono molto simili ai corrispondenti biglietti di carta eccetto una maggior scivolosit\u00e0 al tatto e il disegno di una piccola finestra trasparente nell'angolo della banconota. Le banconote in polimeri stanno progressivamente sostituendo quelle di carta.\nIl 27 giugno 2007, per commemorare i 40 anni dell'accordo monetario con il Brunei, \u00e8 stata emessa la banconota da $20; il verso \u00e8 identico a quello della banconota da $20 del Brunei emessa contemporaneamente. Nel luglio 2017 sono state emesse due banconote da 50 $ di colore oro e sostanzialmente quasi identiche, una da Singapore e l'altra dal Brunei, per commemorare i 50 anni dell'accordo di interscambiabilit\u00e0 alla pari delle due valute nazionali."}
{"id": "909334", "revid": "539155", "url": "https://it.wikipedia.org/wiki?curid=909334", "title": "Musique d'ameublement", "text": "Musique d'ameublement \u00e8 un'espressione coniata dal compositore francese Erik Satie per designare l'ultima fase della sua produzione (1916-1925). Letteralmente significa \"musica da arredamento\" e viene talvolta tradotta con \"musica da tappezzeria\". Lo stesso Satie la definisce come \"musica che non ha bisogno di essere ascoltata\", suscitando presso i suoi contemporanei numerose polemiche.\nEsempio della \"musique d'ameublement\" \u00e8 il balletto in due atti \"Rel\u00e2che\" (1924) con il celebre inserto cinematografico \"Entr'acte\", firmato da Ren\u00e9 Clair.\nA distanza di circa due decenni, fu probabilmente John Cage il primo compositore a comprenderne pienamente il senso innovativo, dichiarando che la \"musique d'ameublement\" offre finalmente la possibilit\u00e0 di \"fare uscire il compositore dalla sua individualit\u00e0, restituendo ai suoni la libert\u00e0 di essere se stessi\"\nSatie dichiar\u00f2:\nNella \"musique d'ameublement\" fonda le sue radici l'ambient music, cos\u00ec chiamata per la prima volta dal compositore britannico Brian Eno, che negli anni '70 tenta di distaccarsi dalla prima componendo atmosfere sonore finalizzate ad un ascolto attento."}
{"id": "909347", "revid": "121568865", "url": "https://it.wikipedia.org/wiki?curid=909347", "title": "Savelij Grigor'evi\u010d Tartakover", "text": "\u00c8 noto anche col suo nome francese di Xavier Tartakower.\nBiografia.\nNato da un padre austriaco e una madre polacca, entrambi ebrei, a 12 anni Tartakover fu testimone del loro assassinio durante un pogrom. Nel 1904 si trasfer\u00ec a Vienna, dove studi\u00f2 giurisprudenza e intraprese poi la carriera di avvocato. Nella capitale austriaca inizi\u00f2 a conoscere e frequentare il famoso \"Wiener Schachclub\", dove si mise in mostra per la propria abilit\u00e0 scacchistica. Negli anni che precedettero il primo conflitto mondiale partecip\u00f2 a tornei importanti come quello di Karlovy Vary (1907) e quello di Baden-Baden (1914), dove in una sua partita contro Rudolf Spielmann vinse il premio di bellezza.\nAllo scoppio del conflitto serv\u00ec l'esercito austriaco con il grado di tenente. Terminata la guerra si trasfer\u00ec in Francia e cambi\u00f2 il proprio nome da \"Ksawery\" alla forma francesizzata \"Xavier\". Curiosamente, pur non conoscendo il polacco, opt\u00f2 per la cittadinanza polacca. Durante la seconda guerra mondiale si oppose al governo collaborazionista di Vichy e fece parte della resistenza guidata dal generale De Gaulle col nome di battaglia \"Cartier\". Al termine della guerra chiese ed ottenne la cittadinanza francese, giocando in prima scacchiera per la Francia alle Olimpiadi di Ragusa di Dalmazia del 1950.\nUomo colto, mente lucida e geniale, fu capostipite con Richard R\u00e9ti, Gyula Breyer e Aaron Nimzowitsch della cosiddetta \"teoria ipermoderna\", che pose le basi per lo sviluppo delle aperture \"indiane\", tendenti a controllare il centro piuttosto che a occuparlo subito con i pedoni. Chiamato a volte scherzosamente nel mondo degli scacchi \"Tartakaviar\" con riferimento alla sua predilezione per la vita mondana (era un assiduo frequentatore dei casino), in una celebre partita del torneo di Teplitz-Sch\u00f6nau 1922 contro G\u00e9za Mar\u00f3czy vinse sacrificando una torre in apertura.\nTornei e competizioni individuali.\nOttenne il primo posto (o pari primo) in molti tornei:\nNel torneo di Liegi 1930 vinse con due punti di distacco dal fenomeno indiano Mir Sultan Khan e pi\u00f9 ancora rispetto ad altri quali Rubinstein, Nimzowitsch e Marshall. Con Mir per\u00f2 Tartakower perse un match su 12 partite (-4 +3 =5) disputato a Semmering. Altri risultati di prestigio furono le piazze d'onore a Vienna nel 1922, a Kecskem\u00e9t nel 1927 e a Barcellona nel 1929.\nFu due volte campione polacco (a Varsavia nel 1935 e a Jurata nel 1937) e campione di Francia nel 29\u00ba campionato francese giocato a Parigi.\nPartecip\u00f2 allo Zonale di Saltsj\u00f6baden 1948 (vinto da David Bron\u0161tejn) ma non si qualific\u00f2 tra i primi otto che accedevano al torneo dei candidati.\nLe partite da lui giocate ufficialmente sono state 1.750 (+731 =757 -262).\nOlimpiadi.\nTartakover partecip\u00f2 a sette Olimpiadi (sei per la Polonia e una per la Francia nel 1950) con l'ottimo risultato del 63,3% (+43 -14 =52).\nAlle olimpiadi di Buenos Aires 1939 partecip\u00f2 per la prima volta nella squadra polacca Miguel Najdorf, che si riferiva sempre a Tartakover come \"il mio maestro\".\nContributi alle aperture.\nTartakover diede il suo nome ad una variante minore della partita di Re, l'Apertura Tartakower. Ha dato anche molti contributi su varie aperture:\nAforismi.\nTartakover \u00e8 noto per i suoi numerosi aforismi sugli scacchi, tanto che qualcuno li ha chiamati \"Tartakowerismi\":"}
{"id": "909367", "revid": "798140", "url": "https://it.wikipedia.org/wiki?curid=909367", "title": "Jeannette Rankin", "text": "Fu la prima donna a essere eletta presso la Camera dei rappresentanti degli Stati Uniti.\nBiografia.\nLaureata all'Universit\u00e0 del Montana nel 1902, lavor\u00f2 per vari anni come assistente sociale a Seattle ed inizi\u00f2 a fare politica sostenendo le suffragette: la sua battaglia fu decisiva al fine di dare il diritto di voto alle donne nel Montana (1914).\nIl 7 novembre del 1916 fu eletta con il Partito Repubblicano alla Camera dei rappresentanti e nuovamente nel 1941. Fu la prima donna ad essere eletta membro in uno dei due rami del Parlamento.\nFervente pacifista, fu l'unico membro del Congresso a votare contro la dichiarazione di guerra al Giappone, dopo l'attacco di Pearl Harbor. In precedenza si era anche opposta alla partecipazione degli Stati Uniti alla prima guerra mondiale e, sul finire della sua vita, quando ormai non aveva pi\u00f9 cariche istituzionali, si oppose anche alla guerra del Vietnam.\nLa scelta di non appoggiare l'entrata in guerra degli Stati Uniti contro le potenze dell'Asse la rese molto impopolare tra l'elettorato repubblicano: per questo Jeannette Rankin dal 1943 in poi non si candid\u00f2 pi\u00f9 ed al termine della Seconda guerra mondiale si rec\u00f2 in India dove divenne una sostenitrice della nonviolenza di Mahatma Gandhi.\nAmmiratrice di Martin Luther King Jr., fu amica di sua moglie Coretta Scott King e della cantante folk Judy Collins."}
{"id": "909374", "revid": "24443", "url": "https://it.wikipedia.org/wiki?curid=909374", "title": "Ebro (monte)", "text": ""}
{"id": "909377", "revid": "287204", "url": "https://it.wikipedia.org/wiki?curid=909377", "title": "Contea di Conway", "text": "La contea di Conway, in inglese Conway County, \u00e8 una contea dello Stato dell'Arkansas, negli Stati Uniti. La popolazione al censimento del 2000 era di 20.336 abitanti. Il capoluogo di contea \u00e8 Morrilton. Il nome le \u00e8 stato dato in onore a Henry Wharton Conway, delegato territoriale all'U.S. Congress.\nGeografia fisica.\nLa contea si trova nella parte centrale dell'Arkansas. L'U.S. Census Bureau certifica che l'estensione della contea \u00e8 di 1.468\u00a0km\u00b2, di cui 1.440\u00a0km\u00b2 composti da terra e i rimanenti 28\u00a0km\u00b2 composti di acqua.\nStoria.\nLa Contea di Conway venne costituita il 20 ottobre 1825 da parte del territorio della contea di Pulaski."}
{"id": "909380", "revid": "729019", "url": "https://it.wikipedia.org/wiki?curid=909380", "title": "Strada statale 582 del Colle di San Bernardo", "text": "La ex strada statale 582 del Colle di San Bernardo (SS 582), ora \"strada provinciale 582 del Colle di San Bernardo (SP 582)\", \u00e8 una strada provinciale italiana che mette in collegamento la Provincia di Cuneo, con le localit\u00e0 costiere liguri.\nPercorso.\nInizia a Garessio, dalla strada statale 28 del Colle di Nava, ed ha un percorso tipicamente montano e non agevole; valicato il Colle di San Bernardo (957 m s.l.m.) entra dopo pochi km in Liguria. Discende digradando verso la costa ligure toccando i comuni di Erli, Zuccarello, Martinetto, Cisano sul Neva e Leca. Infine, arriva ad Albenga, dove si immette sulla strada statale 1 Via Aurelia.\nIn seguito al decreto legislativo n. 112 del 1998, dal 2001, la gestione del tratto piemontese \u00e8 passata dall'ANAS alla Regione Piemonte che ha provveduto al trasferimento dell'infrastruttura al demanio della Provincia di Cuneo; la gestione del tratto ligure \u00e8 passata dall'ANAS alla Regione Liguria che ha provveduto al trasferimento dell'infrastruttura al demanio della Provincia di Savona."}
{"id": "909381", "revid": "123613957", "url": "https://it.wikipedia.org/wiki?curid=909381", "title": "Patrick Fugit", "text": "Biografia.\nFugit inizi\u00f2 a recitare presso un corso estivo tenuto dall'Universit\u00e0 dello Utah all'et\u00e0 di undici anni. Continu\u00f2 a coltivare questa passione anche alla scuola superiore, partecipando a produzioni a livello locale. Esord\u00ec in un ruolo da comprimario nel film per la televisione \"Marabunta - Minaccia alla Terra\" e nella serie TV \"Il tocco di un angelo\". Il suo debutto sul grande schermo avvenne nel 2000 con il film di Cameron Crowe \"Quasi famosi\". Nel 2004 interpret\u00f2 la commedia satirica \"Saved!\". Nel 2016 si \u00e8 fatto notare interpretando Kyle Barnes, protagonista della serie Outcast.\nFugit attualmente vive a Salt Lake City con la sua famiglia. Suona inoltre in un gruppo musicale chiamato Mushman."}
{"id": "909383", "revid": "1543377", "url": "https://it.wikipedia.org/wiki?curid=909383", "title": "Monte Cosfrone", "text": "Il monte Cosfrone (1.667 ) \u00e8 una montagna dell'appennino ligure, posta sullo spartiacque tra la val Curone e la val Borbera, in provincia di Alessandria.\nCollocazione.\nLa vetta, posta a poca distanza dal monte Ebro, si trova sul confine tra i territori comunali di Cabella Ligure a sud e Fabbrica Curone a nord. Sulla cartografia IGM 1:25.000 \u00e8 indicato come \"monte Oserone\"; sulla cartografia IGM 1:100.000 \u00e8 riportato solo un punto quotato 1.661\u00a0m.. La cartografia tecnica regionale piemontese lo indica come \"monte Coserone\". Sulla cartografia turistica e su molte guide \u00e8 riportato invece il corretto toponimo \"Cosfrone\"."}
{"id": "909384", "revid": "118834", "url": "https://it.wikipedia.org/wiki?curid=909384", "title": "Fishing with George", "text": ""}
{"id": "909388", "revid": "7539039", "url": "https://it.wikipedia.org/wiki?curid=909388", "title": "Tosi Virgilio", "text": ""}
{"id": "909389", "revid": "287204", "url": "https://it.wikipedia.org/wiki?curid=909389", "title": "Donde estan los ladrones?", "text": ""}
{"id": "909390", "revid": "984922", "url": "https://it.wikipedia.org/wiki?curid=909390", "title": "Nurses", "text": "Nurses \u00e8 un film TV statunitense del 2007, realizzato come episodio pilota di una serie televisiva mai prodotta. La FOX, dopo l'insuccesso in termini di ascolti, ha annullato la realizzazione della serie. "}
{"id": "909391", "revid": "709565", "url": "https://it.wikipedia.org/wiki?curid=909391", "title": "The Books of Magic", "text": "The Books of Magic \u00e8 una miniserie a fumetti scritta da Neil Gaiman pubblicata da DC Comics sotto l'etichetta Vertigo. Dalla sua pubblicazione iniziale, \u00e8 stato anche pubblicato in una raccolta in volume singolo con un'introduzione dell'autore Roger Zelazny. \"The Books of Magic\" narra la storia di un giovane ragazzo, Timothy Hunter che ha le potenzialit\u00e0 per diventare il pi\u00f9 grande mago del mondo.\nStoria editoriale.\nMiniserie.\n\"The Books of Magic\" \u00e8 iniziato come una miniserie di quattro numeri scritta da Neil Gaiman e pubblicata nel 1990 e 1991. Ogni numero era illustrato da un disegnatore diverso: \"The Invisible Labyrinth\" da John Bolton, \"The Shadow World\" da Scott Hampton, \"The Land of Summer's Twilight\" da Charles Vess, e \"The Road to Nowhere\" da Paul Johnson.\nSerie regolare.\nDopo la miniserie, Tim Hunter \u00e8 ritornato in \"Arcana Annual\", la sesta parte della serie \"The Children's Crusade (Vertigo comics)\". Il nome di \"Arcana\" fu cambiato in \"Books of Magic\" in una serie continua di fumetti sulle altre avventure di Timothy Hunter. Questa serie \u00e8 stata scritta da John Ney Rieber (numeri 1-50) e Peter Gross (numeri 51-75), e fu pubblicata dal maggio del 1994 all'agosto del 2000.\nLa rappresentazione della vita di Tim Hunter \u00e8 continuata in una mini-serie di cinque numeri chiamata \"The Names of Magic\", in cui Tim apprende il suo vero nome (Timothy Hunter; Tamar, figlio di Tamlin; The Opener; The Merlin; Magic) e viene accettato nella scuola di magia, conosciuta semplicemente come Scuola Bianca, che esiste nel Multiverso dei Mondi della DC. Un'altra serie continua chiamata \"\" (25 numeri) segu\u00ec poco dopo che quest'ultima serie finisse. Fu pubblicata dal settembre del 2001 al settembre 2003, e racconta della \"laurea\" di Tim e di ci\u00f2 che gli accade successivamente.\nUn'altra serie, \"\" \u00e8 iniziata nel luglio del 2004 ed \u00e8 durata quindici numeri. Questa serie rappresenta due Terre, che hanno entrambe una forte connessione con una versione alternativa di Tim Hunter. Su uno di questi mondi \u00e8 in corso una guerra tra gli umani (conosciuti come The Bred) e le razze di Faerie (conosciute come The Born). Il mondo \u00e8 governato dai The Born, ma esiste una resistenza composta sia da Born che da Bred che figurano, tra gli altri, le presenze di Zatanna e John Constantine. Il secondo mondo \u00e8 uno creato da Tim Hunter come posto sicuro in cui lui pu\u00f2 nascondersi dai suoi nemici.\nRomanzi.\nNel 2003 HarperCollins ha iniziato a pubblicare una serie di romanzi per ragazzi chiamata \"Books of Magic\" sotto il marchio Eos, adattata dalla serie di fumetti da parte di Carla Jablonski.\nIl primo libro \u00e8 basato sulla miniserie originale. I libri successivi sono basati su archi narrativi della seconda serie, tranne \"The Children's Crusade\", che \u00e8 basato sul crossover della Vertigo con lo stesso nome.\nSpin-off.\nCi sono state anche alcune mini-serie spin-off ambientate nel regno di Faerie, dal titolo \"The Books of Faerie\". Una serie racconta le disavventure di Molly, la ragazza di Tim (solo in alcune occasioni), quando rimane per caso intrappolata a Faerie. Un'altra racconta l'ascesa al potere di Auberon mentre un'altra racconta di Titania.\nSomiglianza con Harry Potter.\nMolti hanno notato somiglianze tra Timothy Hunter \u2014 un teenager inglese occhialuto con problemi familiari che ha come animale una civetta magica \u2014 e il successivo e pi\u00f9 famoso Harry Potter. \u00c8 stato riportato che Neil Gaiman ha detto che anche se ci sono somiglianze tra i due, queste sono solo marginali e pi\u00f9 probabilmente riflettono il fatto che sono entrambi costruiti su archetipi comuni.\nLa miniserie originale \u00e8 stata pubblicata molto prima della serie di Harry Potter.\nRaccolte brossurate.\n\"I numeri rimanenti non sono stati raccolti.\""}
{"id": "909392", "revid": "114283", "url": "https://it.wikipedia.org/wiki?curid=909392", "title": "Cellule somatiche", "text": ""}
{"id": "909402", "revid": "574302", "url": "https://it.wikipedia.org/wiki?curid=909402", "title": "Saturn Award per il miglior film di fantascienza", "text": "Il Saturn Award per il miglior film di fantascienza (\"Best Science Fiction Film\") \u00e8 un premio assegnato annualmente nel corso dei Saturn Awards dal 1973 ad oggi."}
{"id": "909406", "revid": "1855113", "url": "https://it.wikipedia.org/wiki?curid=909406", "title": "Fu\u00dfball-Regionalliga", "text": "La Fu\u00dfball-Regionalliga (\"Campionato regionale\") \u00e8, con l'introduzione della 3. Liga dalla stagione 2008-09, la quarta divisione del calcio tedesco. Tale campionato, cui aderiscono varie squadre riserva, ha carattere semi-professionistico; la stessa denominazione \u00e8 usata per la seconda serie di altri sport come football americano, hockey su ghiaccio e basket.\nDal 1963 al 1974: secondo campionato nazionale.\nFino al 1963 il massimo livello del campionato tedesco era rappresentato da cinque \"Oberligen\", i cui vincitori, unitamente alle seconde classificate, si giocavano il titolo nazionale a fine stagione. Come secondo campionato dietro l'Oberliga, nelle zone ovest, sud-ovest e sud esisteva una Zweite Oberliga, mentre nel nord ed a Berlino c'erano le Landesligen e le Verbandsligen, che invece nei tre ambiti regionali precedenti costituivano la terza categoria.\nLa Regionalliga fu introdotta come campionato di secondo livello nel 1963, in concomitanza con la riforma dei campionati che port\u00f2 alla nascita della Bundesliga. Erano previste le cinque Regionalligen \"Nord\", \"West\", \"S\u00fcdwest\", \"S\u00fcd\" nonch\u00e9 la \"Regionalliga Berlin\", mentre le preesistenti Zweite Ligen regionali furono soppresse. Le ultime due o tre di ogni girone della Regionalliga retrocedevano in una tra la Landesliga e la Verbandsliga. Il numero delle retrocessioni variava su base regionale.\nLa competenza sulla Regionalliga spettava ai rispettivi comitati regionali: il \"Norddeutscher Fu\u00dfball-Verband\" per la Regionalliga Nord, il \"Westdeutscher Fu\u00dfball- und Leichtathletikverband\" per la Regionalliga West, il \"Fu\u00dfball-Regional-Verband S\u00fcdwest\" per la Regionalliga S\u00fcdwest, il \"S\u00fcddeutscher Fu\u00dfball-Verband\" per la Regionalliga S\u00fcd ed il \"Verband Berliner Ballspielvereine\" per la Regionalliga Berlin.\nAlla fine della stagione 1973/74 le due retrocesse dalla Bundesliga e le migliori 38 squadre delle cinque Regionalligen furono inserite nella neonata Zweite Bundesliga, che prese avvio con la stagione 1974/75 con un gruppo \"Nord\" ed un gruppo \"S\u00fcd\", ognuno da 20 squadre. La Regionalliga fu dunque soppressa e tutte le squadre escluse dalla Zweite Bundesliga finirono nel rispettivo campionato di terzo livello: come terza categoria nel Nord venne creata la \"Oberliga Nord\", mentre nelle altre zone il terzo livello era rappresentato dalle preesistenti Verbandsligen o dalle Erste Amateurligen. Nel 1978 furono sviluppate altre sette Oberligen che si aggiunsero a quella Nord.\nVincitori della Regionalliga dal 1964 al 1974.\nI vincitori dei cinque gruppi sono stati:\nPromozioni in Bundesliga.\nA fine stagione le vincitrici di ognuna delle cinque Regionalliga pi\u00f9 le cinque squadre seconde classificate (le migliori tre fino al 1966) si giocavano la promozione in Bundesliga in due gironi da cinque squadre (quattro fino al 1966), con formula all'italiana e gare di andata e ritorno: le vincitrici dei due gruppi venivano promosse. Queste le vincitrici:\nDal 1994 al 2008: terzo campionato nazionale.\nAll'inizio degli anni Novanta le dieci Oberligen, che rappresentavano la base su cui poggiava la seconda lega tedesca, vennero ritenute obsolete. Per creare una base migliore di squadre pi\u00f9 solide in grado poi di poter accedere al livello professionistico, nel 1993 la DFB decise di reintrodurre le Regionalligen a partire dalla stagione 1994-95, questa volta per\u00f2 come campionato di terzo livello tra la Zweite Bundesliga e le varie Oberligen.\n1994-2000 \u2013 Regionalliga a tre (quattro) gironi.\nDopo che dall'introduzione della 2. Bundesliga nel 1974 nessuno dei cinque comitati regionali della DFB aveva pi\u00f9 una propria Regionalliga, quando nel '94 si decise di reintrodurle venne dapprima stabilita una tripartizione, con una Regionalliga al Sud, una nell'Ovest-Sudovest ed una nel Nord-Nordest. Ci furono molte discussioni e soprattutto nei nuovi L\u00e4nder della ex RDT veniva richiesto un proprio raggruppamento della Regionalliga. Una delle motivazioni era che, cos\u00ec disegnati, uno di questi campionati avrebbe coperto di fatto la met\u00e0 del territorio tedesco, con conseguente aggravio di costi per le societ\u00e0 partecipanti. Ma DFB, \"S\u00fcddeutscher Fu\u00dfball-Verband\" e \"Westdeutscher Fu\u00dfball-und Leichtathletikverband\" si schierarono per una suddivisione dei campionati in base al numero delle societ\u00e0 sportive iscritte nelle rispettive regioni, che vedeva il 36% delle societ\u00e0 nel Sud, il 31% nell'Ovest-Sudovest ed il 33% nel Nord-Nordest (di cui 19% nel Nord e 14% nel Nordest). Sulla base di queste cifre venne confermata la strutturazione della Regionalliga in tre raggruppamenti.\nCome soluzione provvisoria vennero per\u00f2 nel girone Nord-Nordost vennero creati due gruppi provvisori, appunto uno per il Nord ed uno per il Nordest, che si sarebbero per\u00f2 poi dovuti unire dopo due stagioni. Questa fusione \u00e8 stata poi rigettata dall'assemblea della DFB nell'ottobre 1995, cosicch\u00e9 fino al 2000 ci furono ufficialmente tre gironi di Regionalliga, dei quali il girone Nord-Nordest suddiviso in due gruppi con uno spareggio a fine stagione tra le due rispettive vincitrici.\nI criteri per l'ammissione alla nuova Regionalliga furono diversificati a seconda delle singole leghe. In particolare per l'ambito di competenza del \"Norddeutscher Fu\u00dfball-Verband\" non fu necessaria alcuna qualificazione, in quanto la \"Oberliga Nord\", creata nel 1974, continu\u00f2 ad esistere (dal 1994 al 2000) ma come \"Regionalliga Nord\".\nNell'ambito di competenza del \"S\u00fcddeutscher Fu\u00dfball-Verband\", in cui i principali campionati dilettantistici erano le Oberligen \"Bayernliga\", \"Oberliga Hessen\" e \"Oberliga Baden-W\u00fcrttemberg\", venne invece messo in piedi un sistema di valutazione basato sui risultati delle ultime tre stagioni, in base al quale le rispettive sei migliori squadre di ogni Oberliga erano ammesse alla Regionalliga. Per le finalit\u00e0 di questo conteggio, i risultati della stagione 1991/92 contavano uno, quelli della stagione 1992/93 valevano doppio e quelli dell'annata appena precedente, la stagione 1993/94, contavano triplo.\nNell'ambito del \"Westdeutscher Fu\u00dfball-Verband\" l'ammissione fu basata sulla classifica finale della stagione 1993/97 delle Oberligen \"Westfalen\", \"Nordrhein\" e \"S\u00fcdwest\". Il Bayer 04 Leverkusen rinunci\u00f2 ad iscrivere la sua squadra dilettante alla Regionalliga, nonostante fosse stata ammessa: il posto lasciato libero fu cos\u00ec preso dal Bonner SC, nonostante il ricorso presentato in tribunale dal Rot-Wei\u00df Oberhausen.\nNell'ambito del \"Nordostdeutscher Fu\u00dfball-Verband\" furono ammesse alla Regionalliga le migliori classificate delle tre Oberligen di competenza nella stagione 1993/94. Il 1. FC Schwedt rinunci\u00f2 per problemi finanziari mentre il 1. FC Markkleeberg fece addirittura bancarotta. Dopo degli spareggi organizzati in fretta e furia fu ammesso alla Regionalliga l'Optik Rathenow.\nIn qualit\u00e0 di ex partecipanti alla Bundesliga furono ammesse alla Regionalliga anche le squadre di Borussia Neunkirchen, Preu\u00dfen M\u00fcnster, , Alemannia Aachen, Rot-Weiss Essen, Wuppertaler SV (nel girone Ovest), SV Darmstadt 98, Kickers Offenbach, Stuttgarter Kickers (nel girone Sud), Tennis Borussia Berlin (Nordest) e (nel girone Nord). Anche , Werder Bremen, e SG Wattenscheid 09 furono ammesse alla prima stagione della Regionalliga con le rispettive squadre amatoriali.\nTra le squadre che invece non furono ammesse figurano l'1. FC Magdeburg, gi\u00e0 vincitrice della Coppa delle Coppe, l'Hallescher FC ex vincitrice FDGB Pokal, la coppa nazionale della Germania dell'Est, gli ex campioni di Germania del Freiburger FC nonch\u00e9 il Rot-Wei\u00df Oberhausen, gi\u00e0 in Bundesliga.\nIl numero medio di spettatori nella prima stagione della nuova Regionalliga differ\u00ec molto a seconda della lega: nella \"Regionalliga West/S\u00fcdwest\" si \u00e8 attestata sui 2.657 spettatori, nella \"Nord\" 1.592, nella \"S\u00fcd\" 1.391 e nella \"Nordost\" 1.326. Ancora maggiori le differenze tra singoli club: l', campione del \"West/S\u00fcdwest\", ha chiuso con una media di 10.424 spettatori, contro ad esempio gli appena 493 del SV Edenkoben.\nPromozioni in Zweite Bundesliga.\nSalivano in Zweite Bundesliga le squadre vincitrici dei tre gironi \"Nord-Nordost\", \"West\" e \"S\u00fcd\". Dato che il girone \"Nord-Nordost\" era a sua volta suddiviso nei due gruppi \"Nord\" e \"Nordost\", la squadra promossa scaturiva da uno spareggio (andata e ritorno) tra le vincitrici dei due gruppi. A queste tre squadre si aggiungeva una quarta promossa tra le squadre seconde classificate: nelle prime tre stagioni individuata in base ad un principio di rotazione tra i gironi (nel 1995 i vicecampioni del \"Nord-Nordost\", nel 1996 i vicecampioni del \"West\" e nel 1997 i vicecampioni del \"S\u00fcd\"). Dal 1998 al 2000 invece la quarta squadra promossa scaturiva da un girone di spareggio tra le tre seconde.\n2000-2008 \u2013 Regionalliga a due gironi.\nAl termine della stagione 1999/2000 le quattro leghe regionali vennero ridotte a due, \"Nord\" e \"S\u00fcd\": per tale motivo, la met\u00e0 delle squadre dovette retrocedere in Oberliga.\nLa nuova Regionalliga riformata prevedeva due gironi da 19 e 18 squadre, con promozione in Zweite Bundesliga delle prime due di ogni girone e retrocessione nella Oberliga del proprio comitato territoriale di competenza delle squadre classificate dal 15\u00ba posto in gi\u00f9. Teoricamente la promozione era possibile anche per squadre classificatesi quarte o quinte, in quanto le seconde squadre dei club professionistici non potevano essere promosse: cosa che avvenne nel 2001 alla seconda classificata nel girone \"S\u00fcd\", l'VfB Stuttgart II, e nel 2004 al Bayern M\u00fcnchen II, che aveva addirittura vinto il girone \"S\u00fcd\". Parimenti erano escluse dalla promozione quelle societ\u00e0 che, pur avendone conquistato il diritto sul campo, non erano in grado di soddisfare i parametri per ottenere la licenza per la Zweite Bundesliga.\nAssegnazione ai gironi.\nFino alla stagione 2005/06 le squadre retrocesse dalla Zweite Bundesliga venivano inquadrate in Regionalliga in base ad un criterio geografico, il che comport\u00f2 anche campionati a 19 o 20 squadre. Se ad esempio retrocedevano tre squadre del Nord, queste andavano a rimpinguare il numero di squadre del girone Nord della Regionalliga. Alla fine della stagione, per\u00f2, venivano previste pi\u00f9 retrocessioni in questo girone rispetto all'altro, in modo da tornare al numero di 18 squadre.\nFu adottata la seguente ripartizione regionale:\nEccezioni: i Sportfreunde Siegen dalla Vestfalia, l'FC Carl Zeiss Jena ed il FC Rot-Wei\u00df Erfurt dalla Turingia furono inquadrati, al momento della creazione della Regionalliga a due gironi, nel girone \"S\u00fcd\". A seguito della successiva retrocessione dell'Erfurt in Regionalliga (nel 2004/05), il club fu invece inserito nel girone \"Nord\", cos\u00ec come il Carl Zeiss Jena quando risal\u00ec dalla Oberliga.\nA partire dalla stagione 2006/07 venne applicata per la prima volta una nuova regola: la presidenza della DFB decide sull'inquadramento in uno dei due girone della Regionalliga sulla base di raccomandazioni del Comitato della Regionalliga, prima dell'inizio di ogni stagione. Questo accade anche nell'attuale Regionalliga a tre gironi.\nPromozioni in Zweite Bundesliga.\nCon l'introduzione della Regionalliga a due gironi, salgono in Zweite Bundesliga direttamente le prime due di ogni girone, salvo le eccezioni suvviste.\nDal 2008 a oggi - quarto campionato nazionale.\n2008-2012 \u2013 Regionalliga a tre gironi.\nDalla stagione 2008/09, tra la Zweite Bundesliga e la Regionalliga fu inserita la 3. Liga, composta per la met\u00e0 dai club della Regionalliga: da quel momento ci furono dunque tre Regionalligen (quarta serie) e dieci Oberligen (quinta serie).\nLa ripartizione delle 54 squadre nei tre gironi \"West\", \"Nord\" e \"S\u00fcd\" della Regionalliga avviene ogni anno su base geografica e logistica; inoltre si cerca di ripartire in modo equilibrato anche le seconde squadre dei club che hanno gi\u00e0 una prima squadra con licenza per la Bundesliga.\nUn'assemblea straordinaria della DFB l'8 settembre 2006 apr\u00ec la strada alla riforma: la stagione 2007/08 fu individuata come quella i cui risultati avrebbero determinato l'inquadramento nelle nuove categorie. Per la nuova Regionalliga si qualificarono alla fine della stagione 2007/08 le seguenti squadre:\nTutte le squadre che guadagnano l'ammissione sul campo, devono anche soddisfare i requisiti economici e tecnico-organizzativi imposti dalla Regionalliga. Se una squadra non dovesse ottenere l'ammissione, al suo posto viene ammesso il club meglio piazzato nel rispettivo girone dell'Oberliga di provenienza. Tra i requisiti economici e tecnico-organizzativi rientra anche l'obbligo di avere uno stadio con una capienza minima di 5.000 posti. Per poter allenare in Regionalliga \u00e8 necessario il patentino \"A\". Anche tutte le squadre che devono partecipare al girone di spareggio al Nord devono disporre della licenza per la Regionalliga.\nPromozioni in Dritte Liga.\nLe vincitrici dei tre gironi salgono in 3. Liga. Dalla stagione 2008/09 retrocedono rispettivamente tre squadre dalla \"Regionalliga West\" e dalla \"Regionalliga S\u00fcd\" e quattro dalla \"Regionalliga Nord\". Le squadre retrocesse vengono rimpiazzate rispettivamente da due compagini afferenti i comitati territoriali del Nord (\"Schleswig-Holstein-Liga\", \"Oberliga Hamburg\", \"Bremen-Liga\", \"Niedersachsenliga\"), Nordest (\"Oberliga Nordost\") e Ovest (\"NRW-Liga\"), una dal comitato sudoccidentale (\"Oberliga S\u00fcdwest\") e tre dai campionati organizzati dai comitati meridionali (\"Bayernliga\", \"Hessenliga\", \"Oberliga Baden-W\u00fcrttemberg\").\nDal 2012 \u2013 Cinque Regionalligen.\nDalla stagione 2012/13 la competenza sulla Regionalliga passa dalla DFB a cinque associazioni di lega, i comitati regionali e quello bavarese. A partire dalla stagione 2012/13 quindi non ci sar\u00e0 pi\u00f9 una Regionalliga a tre gironi, ma cinque Regionalligen di pari livello ed a girone unico. L'assegnazione delle squadre viene fatta come segue:\nInoltre, all'interno di ogni singola lega possono giocare al massimo sette seconde squadre dei club della lega professionistica, mentre non sono ammesse seconde squadre di club che giocano nella Dritte Liga.\nLe promozioni dalla Regionalliga diventano quattro: le vincitrici di 3 leghe,che variano di anno in anno, pi\u00f9 la vincente dello spareggio tra le prime classificate delle due leghe restanti. Si incrociano in uno spareggio articolato sull'andata ed il ritorno.\nI campioni.\n! 2015/16\n! 2016/17\n! 2017/18\n! 2018/19\n! 2019/20\n! 2020/21\nHanno ottenuto la promozione in Dritte Liga (sopra in grassetto):\nNel 2012/13: Holstein Kiel, Rasenballsport Leipzig e di SV Elversberg (seconda nel girone S\u00fcdwest).\nNel 2013/14: SC Fortuna K\u00f6ln, SG Sonnenhof Gro\u00dfaspach e 1.FSV Mainz 05 II (seconda nel girone S\u00fcdwest).\nNel 2014/15: W\u00fcrzburger Kickers, 1. FC Magdeburg e Werder Bremen II.\nNel 2015/16: Jahn Regensburg, SF Lotte e FSV Zwickau.\nNel 2016/17: SV Meppen, Carl Zeiss Jena e SpVgg Unterhaching.\nNel 2017/18: Monaco 1860 II, Uerdingen 05 e Energie Cottbus.\nNel 2018/19: Chemnitzer FC, Viktoria K\u00f6ln, SV Waldhof Mannheim e Bayern Monaco II.\nNel 2019/20: VfB L\u00fcbeck, 1.FC Saarbr\u00fccken, T\u00fcrkg\u00fcc\u00fc M\u00fcnchen e SC Verl"}
{"id": "909407", "revid": "125771440", "url": "https://it.wikipedia.org/wiki?curid=909407", "title": "Elvira di Castiglia", "text": "Origine.\nSecondo il \"Chronicon regum Legionensium\" era figlia illegittima del re di Le\u00f3n, re di Castiglia e re di Galizia, Alfonso VI di Castiglia e della sua concubina, Jimena Mu\u00f1oz(?-1128), figlia di Munio Mu\u00f1oz (? - dopo il 1186) e della moglie, Velasquita Mu\u00f1oz (? - dopo il 1185).Alfonso VI di Castiglia era il figlio maschio secondogenito del re di Castiglia (1035-1065) e re consorte di Le\u00f3n, Ferdinando I e della regina del Le\u00f3n (1037-1065) e regina consorte di Castiglia, Sancha I.\nBiografia.\nLa data di nascita di Elvira \u00e8 stata calcolata in base alla data di nascita del primo figlio, prima del 1097, quindi circa 1080.\nVerso il 1094 o prima, Elvira spos\u00f2 il conte di Saint-Gilles, marchese di Gotia, conte di Tolosa e marchese di Provenza, Raimondo di Saint-Gilles(ca. 1045-1105). Raimondo era riuscito a farsi confermare nel titolo di marchese di Provenza, dopo la morte, nel 1093, del conte Bertrando II di Provenza, che rivendicava il titolo di marchese di Provenza; Raimondo riusc\u00ec ad accordarsi con la madre di Bertrando, Stefania (che da quel momento si fece chiamare Dolce), che governava per conto della nuova contessa Provenza, la figlia, Gerberga di Provenza; a Raimondo, secondo le \"M\u00e9moires pour servir \u00e0 l'histoire des comt\u00e9s de Valentinois et de Diois\", and\u00f2 definitivamente il titolo di marchese di Provenza. A seguito di questo accordo Raimondo e Dolce (ex Stefania), il 28 luglio 1094, fecero una donazione all'abbazia di San Vittore (Marsiglia), controfirmata da Elvira, citata come moglie di Raimondo.Elvira era la terza moglie di Raimondo, dopo la cugina, figlia terzogenita del conte di Provenza, Goffredo I e dopo Matilde, figlia del conquistatore e primo conte di Sicilia Ruggero I di Sicilia.\nElvira viene citata, assieme a Raimondo, nella bolla papale di Urbano II, del 18 febbraio 1095, per la restituzione di alcune reliquie al monastero di Saint-Gilles\nIl marito, Raimondo fu tra i primi a rispondere all'appello per partecipare alla prima crociata; lasci\u00f2 Tolosa, alla fine di ottobre del 1096, con Elvira e, secondo il monaco benedettino, Guiberto, abate del monastero di Notre-Dame a Nogent, che fu pure storico e teologo, il primo figlio di Raimondo ed Elvira, di cui non si conosce il nome, con Ademaro, vescovo di Le Puy, legato pontificio e un grande seguito, mentre il figlio della prima moglie di Raimondo, Bertrando rimase a governare i suoi feudi nel sud della Francia.\nIl marito, Raimondo mor\u00ec il 28 febbraio del 1105, durante l'assedio di Tripoli, come narra l'arcivescovo di Tiro, Guglielmo, nel suo \"Historia rerum in partibus transmarinis gestarum\". Gli succedette nella continuazione dell'assedio, il nipote Guglielmo Giordano, per conto del conte titolare, Bertrando, figlio primogenito di Raimondo; mentre la contea di Tolosa e il marchesato di Provenza, pur essendo governate da Bertrando, erano state lasciate all'ultimogenito, Alfonso Giordano, figlio di Raimondo ed Elvira.\nNel 1106, dopo la morte del marito, Elvira lasci\u00f2 la Palestina, col figlioletto Alfonso Giordano, di pochi anni, rientrando, secondo lo storico britannico, medievalista e bizantinista, Steven Runciman, nel 1108, nella contea di Tolosa, governata dal figliastro Bertrando, che si fregiava dei due titoli.Alla fine di quello stesso anno, Bertrando part\u00ec per la Terra Santa, per entrare in possesso della contea di Tripoli lasciando il governo della contea di Tolosa e del marchesato di Provenza al fratellastro, Alfonso Giordano, ancora minore, per cui Elvira tenne la reggenza per conto del figlio.\nNel 1112, alla morte di Bertrando, suo figlio divenne anche titolare della conte di Tolosa e del marchese di Provenza ed Elvira continu\u00f2 a tenere la reggenza.Ma, sempre in quell'anno (1112), dopo la morte del conte di Tolosa di Bertrando, che dal 1105, in nome del diritto ereditario della moglie, Filippa, il duca di Aquitania e Guascogna e conte di Poitiers, Guglielmo IX detto il Trovatore organizz\u00f2 una spedizione e occup\u00f2 la contea di Tolosa e assieme a Filippa, s'insediarono sul trono della contea, spodestando il conte Alfonso Giordano, che si ritir\u00f2 nel marchesato di Provenza.Il documento n\u00b0 XXVII dell\"'Histoire G\u00e9n\u00e9rale de Languedoc, Tome IV, Preuves\", datato 1114, ci conferma che Filippa, in tale data, era la contessa di Tolosa che stipul\u00f2 un accordo con il visconte di B\u00e9ziers.\nNel 1117 o prima (l'8 luglio 1117 il documento n\u00ba3927 delle \"Chartes de l'abbaye de Cluny, Tome V\" conferma che Elvira fece una donazione assieme al secondo marito, Elvira spos\u00f2, in seconde nozze, Fernando Fern\u00e1ndez (?-dopo il 1124), da cui poi si separ\u00f2 verso il 1121. Anche la madre di Elvira, Jmena, alcuni mesi prima di morire, in una donazione fatta al nipote Garcia Fernandez cita il matrimonio di Elvira con Fernando Fern\u00e1ndez. Anche Canal Sanchez-Pagin, J. M., nel suo \"La Infanta Dona Elvira, hija de Alfonso VI y de Gimena Munoz, a la luz de los diplomas\" conferma il matrimonio di Elvira con Fernando Fernandez.\nDopo che, nel 1126, la sorellastra, Urraca, era morta, Elvira fece ritorno in Castiglia; e l\u00ec\u2019 risiedette a partire dal 1037 sino al 19 giugno 1156, Elvira \u00e8 ricordata per numerose donazioni al monastero di San Pedro de Montes, tra i monti del Bierzo, vicino a Ponferrada.\nFigli.\nElvira a Raimondo diede un due figli:\nMentre a Fernando Fern\u00e1ndez ne diede tre:"}
{"id": "909408", "revid": "7539308", "url": "https://it.wikipedia.org/wiki?curid=909408", "title": "Richard Christopher Wakeman", "text": ""}
{"id": "909409", "revid": "59975", "url": "https://it.wikipedia.org/wiki?curid=909409", "title": "Kuni Takeuchi", "text": ""}
{"id": "909410", "revid": "919135", "url": "https://it.wikipedia.org/wiki?curid=909410", "title": "Punto medio", "text": "In geometria, il punto medio \u00e8 il punto equidistante da due altri punti presi a riferimento e allineato con essi; solitamente lo si associa a un segmento, i cui punti di riferimento sono gli \"estremi\", che divide in due parti congruenti (o isometriche). \nRelativamente alla geometria euclidea, la sua unicit\u00e0 \u00e8 assunta come assioma o come conseguenza dell'assioma della divisibilit\u00e0 dei segmenti. \nIn geometria elementare.\nIl concetto di punto medio \u00e8 spesso frequente nella geometria elementare.\nNei poligoni regolari il punto medio di un lato \u00e8 il punto in cui l'apotema tocca il lato; sempre nei poligoni e specialmente nei triangoli, la mediana \u00e8 il segmento che congiunge un vertice al punto medio del lato opposto. In un cerchio, il punto medio del diametro \u00e8 il centro del cerchio.\nLe coordinate nella geometria euclidea.\nSulla retta formula_1 il punto medio del segmento formula_2 di estremi formula_3 e formula_4 corrisponde al punto formula_5 di ascissa \nNel piano cartesiano formula_7 il punto medio del segmento formula_2 di estremi formula_9 e formula_10 \u00e8 il punto formula_5 di coordinate:\nIl procedimento si estende immediatamente agli spazi di dimensione formula_13 come formula_14 Ossia il punto medio del segmento formula_2 di estremi formula_16 e formula_17 \u00e8 il punto formula_5 di coordinate:\nper ogni formula_20"}
{"id": "909413", "revid": "7539326", "url": "https://it.wikipedia.org/wiki?curid=909413", "title": "Richard Wakeman", "text": ""}
{"id": "909414", "revid": "1632387", "url": "https://it.wikipedia.org/wiki?curid=909414", "title": "Cross Purposes", "text": "Cross Purposes \u00e8 il diciassettesimo album del gruppo heavy metal Black Sabbath, pubblicato nel 1994.\nIl disco.\nLa riunione della formazione di \"Mob Rules\" (Tony Iommi, Ronnie James Dio, Geezer Butler e Vinny Appice coadiuvati da Geoff Nicholls) fu di breve vita, a causa della dipartita di Dio e Appice. Iommi e Butler, richiamarono quindi il cantante Tony Martin mentre alla batteria arriv\u00f2 Bobby Rondinelli, in passato con i Rainbow. Riacquis\u00ec inoltre il suo status di membro ufficiale Geoff Nicholls, perso nel 1991 a causa della riunione con Dio.\nL'album presenta sonorit\u00e0 possenti, sulla scia del precedente \"Dehumanizer\", ma nonostante ci\u00f2, non ebbe la fama cercata e viene considerato un lavoro buono ma sottovalutato. Il guitar hero Eddie Van Halen ha partecipato alla composizione del brano \"Evil Eye\" e vi \u00e8 una traccia, \"What's the Use\", che compare solo nella pubblicazione giapponese dell'album.\nTracce.\nTutte le tracce sono state composte da Tony Iommi, Tony Martin e Geezer Butler.\nCuriosit\u00e0.\nIl brano \"I Witness\" \u00e8 presente nel film \"Viaggi di nozze\" nella scena in cui Ivano e Jessica \"lo fanno strano\" a tutta velocit\u00e0 in autostrada, col brano riprodotto dallo stereo della macchina, con conseguente multa dell'autovelox. La copertina dell'album \u00e8 visibile quando Ivano inserisce l'audiocassetta nell'autoradio."}
{"id": "909418", "revid": "59975", "url": "https://it.wikipedia.org/wiki?curid=909418", "title": "Mr.Big", "text": ""}
{"id": "909420", "revid": "729019", "url": "https://it.wikipedia.org/wiki?curid=909420", "title": "Strada statale 109 della Piccola Sila", "text": "La strada statale 109 della Piccola Sila (SS 109) \u00e8 una strada statale italiana situata in Calabria; percorre 164\u00a0km da Nicastro, nel comune di Lamezia Terme, a Steccato di Cutro.\nPresenta molte curve e differenze di livello a causa la conformazione del territorio calabrese. Raggiunge la quota massima di circa 1000\u00a0m a passo Acquav\u00f2na.\nLa strada ospita annualmente la Cronoscalata del Reventino, una corsa automobilistica in salita che parte dalla localit\u00e0 Magol\u00e0 di Lamezia Terme e finisce in localit\u00e0 Mulia di Platania. L'evento \u00e8 organizzato dal Racing Team Lamezia, e si \u00e8 tenuto per la prima volta nel 1999. Nelle prime due edizioni il percorso copriva 7,2\u00a0km, mentre dal 2001 \u00e8 stato ridotto a 6\u00a0km."}
{"id": "909427", "revid": "3082", "url": "https://it.wikipedia.org/wiki?curid=909427", "title": "Legio IV Parthica", "text": ""}
{"id": "909429", "revid": "27767", "url": "https://it.wikipedia.org/wiki?curid=909429", "title": "Soldatini", "text": ""}
{"id": "909436", "revid": "767487", "url": "https://it.wikipedia.org/wiki?curid=909436", "title": "Masque (Kuni)", "text": "Masque \u00e8 il primo album in studio del guitar hero giapponese Kuni, pubblicato nel 1986 per l'etichetta discografica Polydor Records."}
{"id": "909439", "revid": "729019", "url": "https://it.wikipedia.org/wiki?curid=909439", "title": "Aeroporto di Novokuzneck", "text": "L'aeroporto di Novokuzneck-Spi\u010denkovo (in russo \"\u0410\u044d\u0440\u043e\u043f\u043e\u0440\u0442 \u041d\u043e\u0432\u043e\u043a\u0443\u0437\u043d\u0435\u0446\u043a-\u0421\u043f\u0438\u0447\u0435\u043d\u043a\u043e\u0432\u043e\") (IATA: NOZ, ICAO: UNWW) \u00e8 l'aeroporto civile internazionale situato vicino a Prokop'evsk, Oblast' di Kemerovo in Siberia sudoccidentale. L'aeroporto \u00e8 conosciuto anche come Aeroporto Spi\u010denkovo (il nome della cittadina vicina) o Aeroporto Prokop'evsk Sudest.\nStoria.\n\u00c8 stato aperto come un aeroporto militare e civile, attualmente \u00e8 utilizzato come un aeroporto civile internazionale.\nNel 2008 nell'aeroporto di Novokuzneck \u00e8 stata installata dalla compagnia aerea russa S7 Airlines il sistema di Electronic ticket (in italiano: il biglietto elettronico) che permette ai passeggeri di fare il check-in con i biglietti elettronici acquistati on-line.\nNel 2010 la compagnia aerea russa Aerokuzbass ha incominciato i lavori di costruzione del Terminal NOZ-B a Spi\u010denkovo al fianco del Terminal NOZ-A domestico. I lavori per la costruzione del Terminal NOZ-B internazionale sono stati fermi dal 1991, ma con il Governo dell'Oblast' di Kemerovo ha deciso di creare sulla base dell'aeroporto di Novokuzneck uno scalo aereo internazionale. La costruzione del Terminal NOZ-B entra nella strategia dello sviluppo turistico dell'area di Kuzbass meridionale e permetterebbe raggiungere pi\u00f9 facilmente gli impianti di sci alpino e del turismo sportivo invernale, ma anche permetterebbe stimolare l'ulteriore sviluppo d'affari nell'area con una popolazione che supera 2 milioni di residenti e rappresenta una notevole concentrazione delle grandi industrie metallurgiche e di carbone.\nNel marzo 2012 Viktor Belozerov il Direttore generale della societ\u00e0 di gestione aeroportuale Aerokuzbass S.r.l. ha comunicato l'apertura del Terminal NOZ-B per i voli internazionali nel 2013 con un investimento totale di 671 milioni di rubli russi d'investimento da parte del Governo della Russia, Oblast' di Kemerovo e della societ\u00e0 che attualmente gestisce lo scalo.\nIl 12 dicembre 2012 l'aeroporto di Novokuzneck \u00e8 diventato uno scalo internazionale ed \u00e8 stato aperto per i voli di linea internazionali con l'apertura dal 14 dicembre 2012 di rotta Novokuzneck - Bangkok effettuati con gli aerei Boeing 757-200 della russa Nordwind Airlines.\nNel marzo 2013 la russa Ural Airlines ha chiuso i voli di linea sulla rotta Mosca-Domodedovo - Novokuzneck dichiarando come il motivo principale il basso tasso di posti occupati e la mancanza efficienza della rotta lasciando di fatto alla russa S7 Airlines il monopolio sulla rotta tra la citt\u00e0 sud-siberiana e la capitale russa.\nNell'ottobre 2013 \u00e8 stato effettuato il primo volo diretto che ha collegato Novokuzneck con Nha Trang in Vietnam.\nNel dicembre 2013 l'aeroporto di Novokuzneck \u00e8 stato certificato per l'atterraggio/decollo e la manutenzione degli aerei Boeing-767-300.\nStrategia.\nL'aeroporto di Novokuzneck \u00e8 uno dei due maggiori aeroporti nel'Oblast' di Kemerovo in Siberia sud-occidentale.\nAttualmente l'aeroporto di Novokuzneck \u00e8 aperto per i voli di linea, charter, cargo nazionali ed \u00e8 gestito dalla compagnia aerea russa Aerokuzbass.\n\u00c8 in progetto l'ampliamento della prima pista dell'aeroporto di Novokuzneck ed l'equipaggiamento dell'aeroporto per gli aerei americani Boeing 757.\nL'area vicino alla citt\u00e0 di Novokuzneck \u00e8 uno dei centri sportivi invernali di sci alpino e di sci di fondo pi\u00f9 importanti in Russia. I sportivi, i turisti passano all'aeroporto Spi\u010denkovo per arrivare alla citt\u00e0 del turismo invernale di Me\u017edure\u010densk, Oblast' di Kemerovo.\nDati tecnici.\nL'aeroporto di Novokuzneck \u00e8 attualmente dotato di due piste attive di cemento armato.\nLa lunghezza della prima pista \u00e8 di 2,680 m x 45 m. La prima pista dell'aeroporto \u00e8 dotata del sistema PAPI col peso massimo al decollo di 102 t.\nLa lunghezza della seconda pista \u00e8 di 2,000 m x 49 m col peso massimo al decollo di 64 t.\nL'aeroporto Spi\u010denkovo \u00e8 aperto 24 ore al giorno.\nL'aeroporto \u00e8 equipaggiato per la manutenzione, l'atterraggio/decollo degli aerei: Airbus A320, Boeing 737, Boeing 757, Boeing 767, Ilyushin Il-76, Tupolev Tu-134, Tupolev Tu-154, Tupolev Tu-204, Tupolev Tu-214, Yakovlev Yak-40, Yakovlev Yak-42, Pilatus PC-12 e degli elicotteri Mil Mi-2, Mil Mi-8.\nL'aeroporto di Novokuzneck \u00e8 utilizzato come uno scalo d'emergenza per gli aeroporti di Novosibirsk-Tolma\u010d\u00ebvo, Abakan, Barnaul e Kemerovo ed \u00e8 situato sulla rotta aerea che collega la Russia europea con la Siberia, l'Estremo Oriente russo e la Cina.\nCollegamenti con Novokuzneck.\nL'aeroporto di Novokuzneck-Spi\u010denkovo si trova 17\u00a0km ad ovest dal centro di Novokuzneck ed \u00e8 facilmente raggiungibile percorrendo la strada statale Prokop'evsk-Novokuzneck.\nL'aeroporto di Novokuzneck \u00e8 servito dai numerosi taxi che permettono raggiungere i principali citt\u00e0 della zona: Prokop'evsk (15\u00a0km), Me\u017edure\u010densk (79\u00a0km), Osinniki (38\u00a0km), Kisel\u00ebvsk (24\u00a0km), Belovo (77 m), Tashtagol (133\u00a0km), Kemerovo (177\u00a0km), Anzhero-Sudzhensk (258\u00a0km), Leninsk-Kuznetskij (105\u00a0km), Jurga (248\u00a0km), Gur'evsk (81\u00a0km), Mariinsk (273\u00a0km).\nL'aeroporto Spi\u010denkovo \u00e8 collegato ogni ora con la linea del servizio pubblico di Novokuzneck con la Stazione di Novokuzneck delle Ferrovie russe.\nServizi.\nLe strutture dell'aeroporto Spi\u010denkovo comprendono:"}
{"id": "909442", "revid": "189", "url": "https://it.wikipedia.org/wiki?curid=909442", "title": "Tonno rosso", "text": ""}
{"id": "909443", "revid": "1543377", "url": "https://it.wikipedia.org/wiki?curid=909443", "title": "Filangieri", "text": "La famiglia Filangieri (o Filangeri o Filingeri) \u00e8 una famiglia nobile italiana di origine normanna. Radicatasi in gran parte del Mezzogiorno d'Italia nella seconda met\u00e0 dell'XI secolo, occup\u00f2 un ruolo chiave nella storia del Regno di Sicilia e del Regno di Napoli dopo la caduta degli Altavilla, avvenuta alla fine del XII secolo per mano degli Hohenstaufen.\nStoria.\nFamiglia di origine normanna, giunta nel 1045 in Italia, nel Principato di Salerno, al seguito di Roberto d'Altavilla, detto \"il Guiscardo\", con il cavaliere Riccardo di Arnes, figlio di Ruggero, detto \"Tichel\", a sua volta figlio di Crispino, signore di Arnes, appartenente alla stessa famiglia di Rollone, duca di Normandia, e parente stretto del duca Roberto I. Figli di Ruggero \"Tichel\" di Arnes e fratelli di Riccardo furono Turgisio, Silvano e un altro fratello, il cui nome \u00e8 ignoto, dai quali discesero rispettivamente le famiglie Sanseverino, Gravina e Sambiase. Riccardo di Arnes partecip\u00f2 nel 1096 alla prima crociata in Terrasanta sotto il comando di Goffredo di Buglione, col quale era imparentato, che, per l'occasione, lo cre\u00f2 \"falangiero\", ossia capitano delle falangi, da cui il soprannome \"Angerio\", col quale fu poi identificato e che sostitu\u00ec definitivamente la dicitura \"di Arnes\" che seguiva il suo nome. Nel 1099, a seguito della vittoria nell'assedio di Gerusalemme che lo port\u00f2 a diventare Difensore del Santo Sepolcro, Goffredo volle cambiare nel suo stemma la croce rossa in campo d'argento, concessale da Papa Urbano II, con la croce d'oro di Gerusalemme, e lo stesso fece Riccardo, sostituendo la sua con una croce azzurra, il cui colore, lo stesso del cielo, voleva dimostrare come lui avesse partecipato a tale impresa solo in onore e gloria di Dio. Riccardo di Arnes, ossia Riccardo \"Angerio\", spesso denominato semplicemente Angerio, fu quindi creato conte e signore di Candida, Lapio, Nocera dei Pagani, Pietrastornina e Sant'Adiutore, e spos\u00f2 Urania, sorella del cavaliere normanno Lamberto. Mor\u00ec poco prima del novembre del 1104, venendo sepolto nell'Abbazia territoriale della Santissima Trinit\u00e0 di Cava de' Tirreni. I suoi discendenti furono detti \"filii Angerii\", cio\u00e8 \"figli di Angerio\", e tale dicitura divenne poi il loro cognome e, con i mutamenti della lingua avvenuti nel corso degli anni, assunse infine la forma definitiva di \"Filangieri\". Riccardo \"Angerio\" \u00e8 quindi considerato il capostipite della famiglia Filangieri. Si vuole che le famiglie Egidio, Molise e Senerchia abbiano avuto origine da un ramo collaterale della famiglia Filangieri.\nRiccardo \"Angerio\" aveva avuto da sua moglie Urania quattro figli, Roberto, Guglielmo, Ruggero (cos\u00ec denominato in onore di suo padre Ruggero di Arnes) e Tancredi, al primogenito dei quali aveva lasciato la signoria di Sant'Audiore, mentre al secondogenito anche quelle di Candida, Cortimpiano, Lapio, Nocera dei Pagani e Pietrastornina. Da quest'ultimo prosegu\u00ec la discendenza di Angerio: suo figlio Giordano gener\u00f2 Guglielmo, che ebbe due figli, Giordano e Guidone. Questi ebbe \u2013 tra gli altri \u2013 Riccardo Filangieri, uno dei pi\u00f9 celebri membri della famiglia Filangieri.\nSignore di Pozzuoli, maresciallo e bal\u00ec del Regno di Gerusalemme, Riccardo \u00e8 noto per aver partecipato nel 1228 alla sesta crociata in Terrasanta sotto l'imperatore Federico II di Svevia e per essere diventato in seguito guelfo ed oppositore alla dinastia sveva.\nCol passare degli anni la famiglia arriv\u00f2 a ricoprire le pi\u00f9 alte cariche politiche e militari del Regno di Sicilia prima e del Regno di Napoli poi, arrivando infine a possedere un totale di 6 principati, 8 ducati, 2 marchesati, 16 contee e oltre 120 baronie. Fu inoltre insignita del Grandato di Spagna, dell'Ordine del Toson d'oro e di altri illustri Ordini Cavallereschi e nel 1444 fu ricevuta nell'Ordine di Malta. Tra le altre, ha goduto di nobilt\u00e0 a Benevento, Messina, Napoli nei Seggi di Capuana e Nido, Palermo e Trani nel Seggio di Campo. La famiglia arriv\u00f2 infine a ramificarsi nelle seguenti linee: principi di Arianello, principi di Satriano, conti di Avellino, signori di Lapio e signori di Vietri nel Regno di Napoli, principi di Cut\u00f2, principi di Mirto, principi di Santa Flavia e duchi di Pino nel Regno di Sicilia, e Candida Gonzaga. Anche il suo stemma si diversific\u00f2 sempre pi\u00f9: i Filangieri aggregati al Seggio di Nilo vi aggiunsero un lambello rosso a tre pendenti per concessione del re Carlo I d'Angi\u00f2; i Filangieri di Sicilia usarono nove campane d'oro o d'azzurro rispettivamente in una croce d'azzurro in campo d'argento o in una croce d'argento in campo rosso per essere stati incaricati di suonare, durante i Vespri siciliani, le campane come segnale di allarme in caso di rivolta; i Candida Gonzaga usarono prima una sirena di carnagione coronata d'oro e dalla doppia coda, nuotante in un mare verde, in campo d'argento e poi inquartato con lo stesso identico \"carico\" e campo nel 1\u00ba e nel 4\u00ba quarto e con una croce d'argento in campo d'azzurro nel 2\u00ba e nel 3\u00ba quarto. Usarono come ornamenti esterni una sirena o un cigno che ciba i suoi piccoli come cimiero e un'aquila bicipite imperiale d'Asburgo d'Austria racchiudente lo stemma e cimata dalla corona imperiale, aggiunta nel 1720 per concessione dell'imperatore Carlo VI d'Asburgo. La casata \u00e8 tuttora fiorente ed annovera tra i suoi ultimi esponenti l'attrice Christiane Filangieri.\nAlbero genealogico.\nDi seguito \u00e8 riportato l'albero genealogico della famiglia Filangieri dal capostipite Riccardo \"Angerio\", vissuto nell'XI secolo, fino al XVII secolo, secondo le ricostruzioni degli storici e genealogisti Carlo Padiglione, Filiberto Campanile e Scipione Ammirato:\nRamificazioni.\nPrincipi di Cut\u00f2.\nIl primo ad essere investito del principato di Cut\u00f2 fu Alessandro Filangieri, marchese di Lucca Sicula, che spos\u00f2 nel 1706 Giulia Platamone, erede del feudo. Tra i principi di Cut\u00f2 si annovera un altro Alessandro, capitano e giustiziere di Palermo nel 1726 e un Girolamo, anch'egli capitano e giustiziere nel 1743 e gentiluomo di camera del re Carlo III di Spagna. Il ramo vant\u00f2 vari vicer\u00e9 e luogotenenti, tra cui Alessandro Filangieri (1803-1806) e il figlio Niccol\u00f2 (1816-1817 e 1812-1824). Le loro principali dimore furono il Palazzo Cut\u00f2 sito a Palermo in Via Maqueda, opera di Giacomo Amato, con uno scalone realizzato dall'architetto Giovanni Del Frago, e il Palazzo Cut\u00f2 di Corso Vittorio Emanuele, di fronte alla Cattedrale, il cui attuale prospetto si deve all'architetto Emmanuele Palazzotto nel 1836. Appartennero a questo ramo Teresa Mastrogiovanni Tasca Filangieri di Cut\u00f2, madre del poeta Lucio Piccolo, barone di Calanovella, figlio di Giuseppe, e sua sorella Beatrice, madre dello scrittore Giuseppe Tomasi di Lampedusa.\nCandida Gonzaga.\nDa un ramo dei Filangieri ebbero origine i Candida, il cui capostipite fu Alduino Filangieri. Il ramo napoletano, per essere succeduto al marchese Ferdinando Carlo Gonzaga, aggiunse il cognome Gonzaga al proprio. Tra i membri illustri di questo ramo si annovera Giovanni Candida, vescovo di Bovino nel 1477."}
{"id": "909444", "revid": "1573940", "url": "https://it.wikipedia.org/wiki?curid=909444", "title": "Baijiazhi Meihuaquan", "text": "Il Baijiazhi Meihuaquan \u767d\u5bb6\u652f\u6885\u82b1\u62f3 \u00e8 un ramo dello stile Meihuaquan praticato nel Sud Ovest della Provincia di Shandong in Cina, la cui nascita \u00e8 dovuta al Maestro Bai Jindou (\u767d\u91d1\u6597, Pai Chin-tou in Wade-Giles) da cui prende il nome. La struttura di base di questo ramo del Meihuaquan si chiama Meihuaquan laojia, ma in Italia \u00e8 conosciuta con il nome di \"5 shaolin\" in quanto scuola del nord, appartenente allo Shaolin. A Taiwan la scuola ha preso il nome di \"Beipai Shaolin Meihuaquan\" \u5317\u6d3e\u5c11\u6797\u6885\u82b1\u62f3 o \"Meihuamen \u6885\u82b1\u95e8\" . Praticanti importanti di questa branca di Meihuaquan sono stati Wu Tipang, Zhang Wuchen, Chang Dsu Yao, Wang Songyuan, Wang Shouyi, Jia Longsheng, Yang Shiwen, ecc.\nCollegamenti esterni.\nwww.meihuazhuang.it\nAll'ombra dei susini in fiore"}
{"id": "909455", "revid": "586080", "url": "https://it.wikipedia.org/wiki?curid=909455", "title": "Cross Purposes Live", "text": "Cross Purposes Live \u00e8 un disco dal vivo del gruppo heavy metal britannico Black Sabbath, pubblicato nel 1995 per l'etichetta discografica I.R.S. Records.\nIl disco.\nEsso \u00e8 la registrazione di una data (mercoled\u00ec 13 aprile 1994 all'Hammersmith Apollo di Londra) del tour seguente all'album \"Cross Purposes\" nonch\u00e9 l'unico album dal vivo in cui compare Tony Martin alla voce. L'album era stato pubblicato come cofanetto contenente la versione CD e la versione VHS ed attualmente \u00e8 fuori catalogo. I brani \"Mob Rules\", \"Anno Mundi\" e \"Neon Knights\" appaiono solo nella versione VHS.\nIn questo live Tony Martin non esegue i passaggi pi\u00f9 acuti presenti a causa di una infezione alla gola. Nonostante ci\u00f2 egli fu costretto a consentire la pubblicazione del disco.\nTracce.\nTutti i brani sono stati composti da Ozzy Osbourne, Tony Iommi, Geezer Butler e Bill Ward, eccetto dove indicato."}
{"id": "909456", "revid": "59975", "url": "https://it.wikipedia.org/wiki?curid=909456", "title": "Looking for Action", "text": ""}
{"id": "909466", "revid": "767487", "url": "https://it.wikipedia.org/wiki?curid=909466", "title": "Fucked Up!", "text": "Fucked Up! \u00e8 il terzo album in studio del guitar hero giapponese Kuni pubblicato nel 2000 per l'etichetta discografica Zain Records Inc."}
{"id": "909467", "revid": "729019", "url": "https://it.wikipedia.org/wiki?curid=909467", "title": "Strada provinciale 661 delle Langhe", "text": "La strada provinciale 661 delle Langhe (SP 661), ex \"strada statale 661 delle Langhe\", \u00e8 una strada provinciale italiana nella citt\u00e0 metropolitana di Torino e nella provincia di Cuneo, il cui percorso si snoda lungo le Langhe cuneesi.\nPercorso.\nHa origine a Carmagnola, dal tratto declassato della strada statale 20 del Colle di Tenda e di Valle Roja, ed \u00e8 un'importante arteria di collegamento tra il basso torinese e il basso cuneese; nel suo percorso verso sud tocca Crocetta, dopo la quale entra nel cuneese, supera Sommariva del Bosco con una variante ed attraversa Sanfr\u00e8 e Bra.\nQuindi attraversa Cherasco, dopo aver valicato il fiume Stura di Demonte. Raggiunge poi Narzole e scende per scorrere affiancata al fiume Tanaro fino a Monchiero. Da qui sale lungo il torrente Rea fino a Dogliani, da dove si addentra nelle colline delle Langhe e il tracciato si fa pi\u00f9 impervio. Dopo Belvedere Langhe e Murazzano infine giunge a Montezemolo, dove si immette sulla ex strada statale 28 bis del Colle di Nava.\nStoria.\nGi\u00e0 contemplata nel piano generale delle strade aventi i requisiti di statale del 1959, \u00e8 solo con il decreto del Ministro dei lavori pubblici 740 del 20 ottobre 1989 che viene elevata a rango di statale mutuando il percorso di parte della strada provincia di Crissolo, con i seguenti capisaldi di itinerario: \"Innesto strada statale n. 20 a Carmagnola - Bra - Narzole - Dogliani - Murazzano - innesto strada statale n. 28 bis a\nMontezemolo\".\nIn seguito al decreto legislativo n. 112 del 1998, dal 2001, la gestione \u00e8 passata dall'ANAS alla Regione Piemonte che ha provveduto all'immediato trasferimento dell'infrastruttura alla Provincia di Torino (dal 2015 citt\u00e0 metropolitana di Torino) e alla Provincia di Cuneo per le tratte territorialmente competenti."}
{"id": "909468", "revid": "1649933", "url": "https://it.wikipedia.org/wiki?curid=909468", "title": "Heze", "text": "Heze (cinese: \u83cf\u6cfd; pinyin: H\u00e9z\u00e9) \u00e8 una citt\u00e0-prefettura della Cina nella provincia dello Shandong.\nIl nome antico era Caozhou \u66f9\u5dde, ed ancor oggi la citt\u00e0 vecchia \u00e8 chiamata cos\u00ec.\nLocalit\u00e0 famosa per la pratica del Kungfu Wushu in particolare dello stile Meihuaquan. Nodo ferroviario sulla linea Pechino- Shenzen. Al confine con l'area amministrativa di Jining, a ovest confina con la Provincia di Henan, a sud con quella di Anhui, ad est con quella di Jiangsu\nGeografia antropica.\nSuddivisioni amministrative.\nLa prefettura di Heze amministra 9 aree:\nQueste sono poi suddivise in 158 altre aree politico amministrative che presiedono villaggi e piccole citt\u00e0.\nStoria.\nLa civilizzazione di Heze ha origine nell'era Neolitica, tanto che sono stati ritrovati resti databili alla fine di quest'era appartenuti alla Civilt\u00e0 Longshan . Secondo le leggende alcuni personaggi dell'antichit\u00e0 si sarebbero fermati qui a vivere: Tang Yao \u5510\u5c27, Yu Shun \u865e\u821c, Da Yu \u5927\u79b9.\nStoricamente Heze \u00e8 stata costruita 1700 anni avanti Cristo.\nDurante la dinastia Shang si trov\u00f2 al confine fra tre stati: Shenguo \u8398\u56fd (nell'area attualmente coperta da Dingtao e Caoxian), Guguo \u987e\u56fd, Liguo \u9ece\u56fd (oggi occupata dalle contee di Juancheng e Yuncheng).\nDurante la dinastia Zhou occidentale subisce un ulteriore frammentazione e si creano i seguenti stati: Caoguo \u66f9\u56fd, con capitale Dingtao; Gaoguo \u90dc\u56fd; Xujuguo \u987b\u53e5\u56fd; Luguo \u9c81\u56fd; Weiguo \u536b\u56fd; Songguo \u5b8b\u56fd; che erano aree sottoposte all'autorit\u00e0 di un magistrato.\nDurante il periodo delle primavere e degli autunni Songguo, Luguo e Weiguo erano rimasti gli unici tre regni.\nDiscendenti di Confucio.\nDurante la compilazione di un nuovo registro genealogico della famiglia di Confucio (famiglia Kong) 600 persone di cognome Qu, provenienti da Heze hanno reclamato di essere appartenenti alla discendenza del grande saggio. Dagli studi che ne sono seguiti si \u00e8 dimostrato che il successore cinquantanovesima generazione Kong Yanling fu aiutato da Qu Yaotian e per dimostrargli gratitudine, gli diede in adozione uno dei propri figli che cambi\u00f2 cognome in Qu. Da qui la discendenza in Heze con un cognome differente.\nRecenti Scavi Archeologici.\nNel 2010 sono stati scoperti i resti di una nave mercantile risalente all'epoca della dinastia Yuan. La nave restaurata e numerosi reperti sono esposti nel Museo cittadino (Heze Bowuguan, \u83cf\u6cfd\u535a\u7269\u9986).\nEconomia.\nColtivazioni di peonia.\nHeze \u00e8 il centro pi\u00f9 importante in Cina per la coltivazione della Peonia, che \u00e8 \"Fiore Nazionale\", e per questo il distretto \u00e8 chiamato Mudan.\nSecondo il libro \"Heze Zuyou Shouce\" si coltivano peonie di otto colorazioni principali: giallo, rosso, bianco, azzurro, nero, verde, rosa e violetto. Sempre lo stesso libercolo riporta che nel 1982 \u00e8 stato creato un parco dedicato alla produzione della Peonia, il Caozhou Mudan Yuan (\u66f9\u6d32\u7261\u4e39\u56ed), interessante per una visita durante il periodo della fioritura tra aprile e maggio.\nProduzione elettrica.\nQuesta cittadina \u00e8 inoltre sede di importanti impianti di produzione di energia termo-elettrica.\nCultura.\nCucina.\nHeze, come ogni localit\u00e0 cinese, possiede una cucina tipica. Tra le ricette del luogo spiccano:"}
{"id": "909469", "revid": "150195", "url": "https://it.wikipedia.org/wiki?curid=909469", "title": "Kr\u00e1mpack - La legge dell'istinto", "text": ""}
{"id": "909470", "revid": "1261231", "url": "https://it.wikipedia.org/wiki?curid=909470", "title": "San Giacomo (Valle Castellana)", "text": "San Giacomo \u00e8 una localit\u00e0 turistica montana, frazione del comune di Valle Castellana in Provincia di Teramo; sita a quota 1105 m s.l.m. sulla Montagna dei Fiori (Monti Gemelli), all'interno del Parco nazionale del Gran Sasso e Monti della Laga.\nEtimologia.\nIl nome della localit\u00e0 deriva da un antico edificio qui presente, che faceva parte delle propriet\u00e0 del \"monastero di San Giacomo\", sito pi\u00f9 a valle, che qui aveva possedimenti e un edificio per il ricovero di coloro che coltivavano i terreni del monastero (una zona a monte della frazione \u00e8 infatti denominata \u2018'Costa del prevosto'\u2019).\nGeografia.\nTerra di confine.\nSan Giacomo \u00e8 sito sulla linea di confine Abruzzo-Marche che in questa zona coincide perfettamente con la precedente linea di frontiera tra lo Stato Pontificio e il Regno delle Due Sicilie esistente al momento della formazione dello stato unitario (1861). Un cippo datato 1847 testimonia la presenza dell'antica linea di confine tracciata per la prima volta da Ruggero II nel 1140-43, la cui esatta collocazione aveva dato spesso adito a contenziosi tra Roma e Napoli.\nSono ancora visibili i resti della casa doganiera dove probabilmente i gendarmi pontifici controllavano il confine e per scoraggiare il contrabbando. La costruzione fu fatta saltare dai soldati tedeschi nel corso della Seconda guerra mondiale per evitare che vi si rifugiassero i partigiani. La casa doganiera era probabilmente stata costruita sui resti di un romitorio francescano.\nPascoli.\nIl territorio era in passato destinato principalmente al pascolo come testimoniano le tre caciare, le costruzioni in pietra a secco che ricordano i trulli pugliesi. Le caciare potevano avere funzioni diverse: il rifugio per i pastori; il ricovero degli agnelli facili vittime dei predatori; il deposito dei formaggi preparati sul luogo.\nLocalit\u00e0 turistica.\nSan Giacomo \u00e8 la principale stazione sciistica dei Monti della Laga ed uno dei tre centri montani presenti in Provincia di Teramo, che sono forniti d'impianti di risalita e di piste per lo sci nordico, le altre due stazioni sono Prati di Tivo e Prato Selva. Rispetto alle altre due cugine teramane, questa localit\u00e0 sciistica \u00e8 stata la prima in Provincia di Teramo ad essere dotata di impianto di risalita a fune.\nNel 1958 il dr. Walter Pizi, Direttore Generale della Carisap, promotore e ideatore della cabinovia San Giacomo-Monte Piselli, riusc\u00ec a far convergere interessi politici e privati facendo realizzare un impianto, ancor prima che ci fosse una strada di accesso alla stazione. Apr\u00ec la strada alle strutture ricettive e a tutto l\u2019indotto che poi si cre\u00f2 con il grande successo degli impianti di risalita. Oltre agli impianti di risalita, a San Giacomo sono presenti 2 alberghi, 3 bar e 3 ristoranti, senza contare le decine di seconde case.\nSport.\nEscursionismo.\nLa localit\u00e0 \u00e8 adatta per la pratica dell'escursionismo soprattutto a piedi. Vi sono sentieri che scendono verso valle (ad esempio a Colle San Marco) o salgono verso la Montagna dei Fiori.\nSci alpino.\nPer la pratica dello sci alpino invernale, sono disponibili alcuni impianti di risalita, in localit\u00e0 Monte Piselli pi\u00f9 in alto rispetto alla zona degli alberghi (il nome deriva da un'area a quota 1600 dove un tempo si coltivano i piselli). \nFino a qualche anno fa esisteva una cestovia, inaugurata, il 2 settembre 1964, all'atto della sua entrata in servizio era la pi\u00f9 grande d\u2019Europa ed aveva la capace di trasportare lungo un percorso di 2.600 metri, oltre 500 persone ogni ora. Ad oggi del tracciato originale, rimangono solo 800 metri da rendere cosi impossibile l'utilizzo delle bellissime piste fino al paese, gi\u00e0 omologata per gare nazionali negli anni 60. Grazie a questo impianto, San Giacomo fu la prima stazione invernale in Provincia di Teramo, a disporre di un impianto di risalita per lo sci nordico ed una delle prima nel Centro-Sud Italia.\nLa cestovia \u00e8 stata smantellata nel 1979, perch\u00e9 ha raggiunto la vita tecnica prevista per legge dagli impianti a fune. &lt;br&gt;\nGli attuali impianti si raggiungono per mezzo di un tratto di strada da percorrere in automobile, infatti ora la partenza dell'impianto si trova dove un tempo c'era la stazione intermedia dell'impianto, anche per il mancato innevamento della parte finale dell'impianto originale, negli anni 70 si scelse di spostare la partenza del nuovo impianto a quota 1400s.l.m.m.. Attualmente alla base dei vecchi impianti di risalita esiste un campo scuola per bambini e principianti.\nSci di fondo.\nPur non esistendo un vero percorso \u00e8 possibile svolgere diversi sentieri tramite sci o ciaspole.\nCiclismo.\nLa localit\u00e0 \u00e8 m\u00e8ta di numerosi ciclisti, provenienti da Ascoli, Teramo e dintorni.\nCorse automobilistiche.\nOgni anno nel tracciato Colle San Marco-San Giacomo, viene disputata la \"Coppa Paolino Teodori\", valevole per il \" CIVM - \"Campionato Italiano Velocit\u00e0 Montagna\"\".\nCultura.\nEdifici di culto.\nAll'interno del tessuto urbano, esiste un unico edificio di culto, la Chiesa di S.Giacomo Apostolo.\nSi tratta di un edificio moderno, consacrato al culto il 31 agosto 1980, avente copertura a spiovente unico, si discosta dall'edificio la torre campanaria, anch'essa dal taglio moderno, che ospita una campana, la chiesa rientra nel territorio della Parrocchia di San Vito di Valle Castellana, che ricade nella Diocesi di Ascoli Piceno.\nFilmografia.\nNel 1972, \u00e8 stato girato qui un film con Dustin Hoffman, ancora giovanissimo ma gi\u00e0 famoso in tutto il mondo per aver interpretato Il laureato, il film \u00e8 Alfredo Alfredo di Pietro Germi, una commedia dichiaratamente antifemminista voluta dal grande regista genovese per dire la sua sul divorzio e sulle forti trasformazioni sociali in atto in quegli anni. Il film vinse il David di Donatello quale miglior film italiano dell'anno.\nHoffman \u00e8 Alfredo Sbis\u00e0, impiegato di banca, alle prese con la difficile Maria Rosa, interpretata da una bravissima Stefania Sandrelli, e pi\u00f9 in generale con i problemi del matrimonio. Il film fu notoriamente girato ad Ascoli ma ci fu uno sconfinamento poco noto in Abruzzo: infatti le scene della gita in montagna furono realizzate presso la stazione sciistica di San Giacomo, ove allora era in esercizio una cestovia che dal paese portava fino al Monte Piselli.\nOggi parte dell\u2019impianto di risalita, che era caratterizzato dai tipici cestini trasportatori che vediamo utilizzati nel film dai protagonisti, non \u00e8 pi\u00f9 in funzione, dal momento che \u00e8 purtroppo stato definitivamente smantellato nel 1979."}
{"id": "909472", "revid": "31886", "url": "https://it.wikipedia.org/wiki?curid=909472", "title": "Super low frequency", "text": "SLF \u00e8 la sigla dell'inglese Super Low Frequency (\"frequenza superbassa\") e indica, nella designazione ITU, la parte dello spettro delle onde radio compresa tra 30 e 300 Hz. Questa gamma di frequenza include quella utilizzata dalla corrente alternata per uso civile (50 Hz)."}
{"id": "909474", "revid": "125789494", "url": "https://it.wikipedia.org/wiki?curid=909474", "title": "Beavis and Butt-head", "text": "Beavis and Butt-head \u00e8 una sitcom animata statunitense del 1993, creata da Mike Judge. \nLa serie \u00e8 incentrata su Beavis e Butt-head, due ragazzi scansafatiche che vivono le giornate alle prese con la loro vita quotidiana e scolastica, rese per\u00f2 surreali dal loro comportamento bislacco. Dotati infatti di una stupidit\u00e0 innata, il duo presenta un carattere menefreghista e cinico, che li porta a ricercare il divertimento in attivit\u00e0 frivole e pericolose (senza esserne coscienti), comportando a volte gravi conseguenze per s\u00e9 stessi o per gli altri.\nLa serie \u00e8 stata trasmessa per la prima volta negli Stati Uniti su MTV dall'8 marzo 1993 al 28 novembre 1997, per un totale di 200 episodi ripartiti su sette stagioni. In seguito \u00e8 stata rinnovata per un'ottava stagione composta da 22 episodi, trasmessa su MTV dal 27 ottobre al 29 dicembre 2011. In Italia la serie \u00e8 stata trasmessa su MTV dal 7 aprile 1998 al 26 luglio 2012.\nDurante la sua trasmissione iniziale, \"Beavis and Butt-Head\" ha ricevuto ampi consensi dalla critica per i suoi commenti satirici e feroci sulla societ\u00e0, sebbene il suo contenuto violento abbia generato polemiche. La popolarit\u00e0 della serie ha generato vari media correlati, tra cui il lungometraggio \"Beavis &amp; Butt-Head alla conquista dell'America\" nel 1996 e la serie spin-off \"Daria\" nel 1997. Nel 2021 \u00e8 stato annunciato un secondo film per il servizio in streaming Paramount+.\nUn secondo revival della serie composto da due stagioni \u00e8 stato programmato per essere trasmesso su Comedy Central insieme a dei nuovi spin-off.\nGenere e struttura.\nLa serie, caratterizzata da un turpiloquio piuttosto frequente, tratta la storia di due adolescenti di nome Beavis e Butt-Head. Ogni episodio presenta frequenti scene interstiziali in cui criticano i video musicali usando commenti improvvisati da Judge. Nell'ottava stagione hanno commentato anche clip di altri programmi di MTV come \"Jersey Shore\" e \"True Life\" e di altre reti di propriet\u00e0 di Viacom come Spike.\nDoppiatori.\nIl doppiaggio del cartone nella versione italiana fu affidato al comico Paolo Rossi e a Luigi Rosa nelle prime tre stagioni, poi ad Elio e Faso degli Elio e le Storie Tese nella quarta stagione e nella settima. La quinta e la sesta sono doppiate in alternanza dalle due coppie, con una presenza maggiore di Elio e Faso nella quinta e una maggiore di Rossi e Rosa nella sesta. Nell'ottava e ultima stagione i doppiatori sono stati Francesco Mandelli e Fabrizio Biggio.\nAltri media.\nFumetti.\nMarvel Comics.\nDal 1994 al 1996, la Marvel Comics ha pubblicato il fumetto mensile \"Beavis and Butt-Head\" sotto l'etichetta Marvel Absurd. Realizzato da diversi scrittori, ogni numero \u00e8 stato disegnato dall'artista Rick Parker. In seguito \u00e8 stato ristampato dalla Marvel UK, che ha creato nuovo materiale editoriale.\nTour degli AC/DC.\nNel 1996, Beavis e Butt-Head hanno partecipato al Ballbreaker World Tour degli AC/DC per promuovere l'album \"Ballbreaker\". Durante il live, i due vengono mostrati nel backstage nel tentativo di incontrare la band e rimorchiando nel frattempo alcune ragazze. Dopo aver bussato alla porta della sala prove, appare una versione cartoonesca del chitarrista Angus Young che fischietta alla dominatrice Ballbreaker presente su alcuni dei poster promozionali. Dopo aver leccato un trapano meccanico, lancia il suo mantello per oscurare lo schermo e si sentono Beavis e Butt-Head urlare pochi istanti prima che la band appaia sul palco. Il film promozionale \u00e8 stato inserito successivamente nel cofanetto DVD Plug Me In degli AC/DC.\nLungometraggi.\nBeavis &amp; Butt-Head alla conquista dell'America.\nNel 1996, un lungometraggio basato sulla serie intitolato \"Beavis &amp; Butt-Head alla conquista dell'America\" \u00e8 stato distribuito nelle sale dalla Paramount Pictures. Il film presenta le voci di Bruce Willis, Demi Moore, Cloris Leachman, Robert Stack, Eric Bogosian, Richard Linklater, Greg Kinnear e David Letterman. Ha ottenuto recensioni per lo pi\u00f9 positive da parte dei critici cinematografici e un \"due pollici in su\" da Gene Siskel e Roger Ebert. Il film ha guadagnato oltre 60 milioni di dollari al botteghino nazionale, segnando un forte ritorno per un film che \u00e8 costato 12 milioni di dollari per la produzione.\nSequel.\nNegli anni successivi, molti fan hanno vociferato sulla possibilit\u00e0 di un sequel o follow-up del film, intitolato provvisoriamente \"Beavis and Butt-Head: The Sequel\" o \"Beavis and Butt-Head 2\". Il 31 agosto 2009, durante la promozione di \"Extract\", Mike Judge ha espresso interesse nel rivedere Beavis e Butt-Head sul grande schermo.\nNel marzo 2018, Judge ha rivelato a Rotten Tomatoes che l'idea di fare un secondo film basato sulla serie era stata sollevata due mesi prima. Nel luglio 2019, Judge ha nuovamente ribadito l'interesse per un potenziale film di Beavis e Butt-Head rivelando di avere \"alcune idee\". Ha inoltre affermato che probabilmente lo avrebbe diretto.\nIl 24 febbraio 2021, il servizio in streaming Paramount+ ha annunciato l'arrivo di un nuovo film basato su \"Beavis and Butt-Head\".\nA febbraio 2022 \u00e8 stato annunciato che uscir\u00e0 il nuovo lungometraggio \"Beavis and Butt-head Do The Universe\" previsto per l'estate dello stesso anno \nSpin-off.\nNel 1997 \u00e8 stato creato uno spin-off intitolato \"Daria\", basato sul personaggio di Daria Morgendorffer, l'intelligente e cinica compagna di classe del duo. Il creatore della serie originale, Mike Judge, non \u00e8 stato coinvolto nella sua realizzazione. \u00c8 stato trasmesso su MTV dal 1997 al 2001, concludendosi dopo 65 episodi e due lungometraggi.\nSlot online.\nNel 2019, lo studio di videogiochi britannico Blueprint Gaming ha lanciato lo slot online \"Beavis and Butt-Head\", il quale presenta momenti e scene provenienti dalla serie animata e dal lungometraggio.\nLo slot \u00e8 stato uno dei 10 pi\u00f9 esposti nei casin\u00f2 online del Regno Unito, qualche giorno dopo la sua uscita a fine maggio 2019."}
{"id": "909480", "revid": "7336", "url": "https://it.wikipedia.org/wiki?curid=909480", "title": "Beavis &amp; Butthead", "text": ""}
{"id": "909481", "revid": "767487", "url": "https://it.wikipedia.org/wiki?curid=909481", "title": "Lookin' for Action", "text": "Looking for Action \u00e8 il secondo album in studio del guitar hero giapponese Kuni pubblicato nel 1988 per l'etichetta discografica Polydor Records.\nIl disco.\nIl disco presenta un passo avanti nella carriera del chitarrista del sol levante. L'LP \u00e8 un concentrato di Hair metal americano sulla scia di Dokken e Keel, ma reso pi\u00f9 melodrammatico e sempre in tensione dalla voce magistrale del giovane Jeff Scott Soto.\nNel 1988 la band si imbarcher\u00e0 in un tour giapponese, facendo anche una data con Quiet Riot e Dio al D-Live 1987."}
{"id": "909485", "revid": "1013865", "url": "https://it.wikipedia.org/wiki?curid=909485", "title": "Uaboe", "text": "Uaboe \u00e8 un distretto di Nauru che fa parte della circoscrizione elettorale d'Ubenide.\nUaboe si trova nella parte occidentale dell'isola. \u00c8 bagnato dall\u2019Oceano Pacifico e confina con i distretti di Baiti, Anibare e Nibok.\nHa una superficie di 0,97 km\u00b2 e una popolazione di circa 350 abitanti, secondo il censimento del 2017."}
{"id": "909487", "revid": "287204", "url": "https://it.wikipedia.org/wiki?curid=909487", "title": "Jerome Mesnager", "text": ""}
{"id": "909489", "revid": "1632387", "url": "https://it.wikipedia.org/wiki?curid=909489", "title": "Forbidden (Black Sabbath)", "text": "Forbidden \u00e8 il diciottesimo album in studio del gruppo heavy metal Black Sabbath, pubblicato nel giugno del 1995.\nIl disco.\nL'album \u00e8 stato registrato con la formazione che aveva inciso cinque anni prima l'album \"Tyr\": Geezer Butler e Bill Ward (quest'ultimo riunitosi al gruppo durante le ultime date della tourn\u00e9e di \"Cross Purposes\") avevano infatti abbandonato consentendo quindi il ritorno di Neil Murray al basso e Cozy Powell alla batteria.\nL'album, prodotto da Ernie C (chitarrista del gruppo metal Body Count), non ricevette buoni pareri da parte della critica e del pubblico, e vide un inabissamento di vendite (questa crisi non si vedeva dai tempi di \"Seventh Star\", anch'esso fortemente criticato). Nel brano \"Illusion of Power\" \u00e8 presente come ospite il rapper Ice-T (compagno di gruppo di Ernie C) che ha collaborato alla stesura del testo della canzone.\nIl lavoro presenta una bonus track, \"Loser Gets It All\", che compare solamente nella versione distribuita nel mercato giapponese. Nel disco si trova anche la traccia \"Guilty as Hell\", ove si vociferava che fosse una canzone riguardante il giocatore di football americano O.J. Simpson, accusato e poi assolto dall'aver ucciso la moglie. Queste voci vennero smentite da Iommi stesso.\nTracce.\nTutti i brani sono stati composti dal gruppo, mentre i testi da Tony Martin, eccetto dove indicato."}
{"id": "909491", "revid": "121976415", "url": "https://it.wikipedia.org/wiki?curid=909491", "title": "Bruno (personaggio comico)", "text": "Bruno (a volte scritto Br\u00fcno) \u00e8 un personaggio comico creato dall'attore-provocatore Sacha Baron Cohen (che ha gi\u00e0 dato vita a numerose macchiette satiriche, ad esempio Borat e Ali G).\nBruno \u00e8 un giornalista di moda, gay di origine austriaca.\nNel 2009 su questo personaggio, interpretato da Baron Cohen, \u00e8 stato realizzato un film intitolato \"Br\u00fcno\".\nBiografia fittizia.\nBruno nacque a Klagenfurt, Austria; il suo cognome \u00e8 \"Gehard\". Nonostante sembri un uomo adulto, afferma di avere diciannove anni. Sua madre fu assassinata dal padre, che era un importante fabbricante di orologi a cuc\u00f9 prima di andare in prigione. La prima esperienza gay di Bruno si verific\u00f2 a quattordici anni, quando suo zio Wilhelm pratic\u00f2 del sesso orale con lui. Il fratello di Bruno, Durgel, gestisce un'impresa di laminazione a Salisburgo.\nAlla fine degli anni ottanta Bruno lavor\u00f2 come ballerino. Nel 1992 fu scelto per essere uno dei ballerini nel video \"Rhythm Is a Dancer\" degli Snap!, ma dovette rifiutare quando svilupp\u00f2 un'infezione agli occhi causatagli da feci di cane. Poi prese lavoro come orinatoio umano in uno stabilimento a Vienna. L\u00ec fu urinato da un produttore televisivo del canale austriaco \u00d6JRF TV, che lo ospit\u00f2 in un suo show chiamato \"Funkyzeit mit Br\u00fcno\", dove parlava di moda, intrattenimento, celebrit\u00e0 e omosessualit\u00e0. Bruno fu licenziato dal suo show nel 2008, ma in seguito \u00e8 stato reintegrato."}
{"id": "909492", "revid": "121204389", "url": "https://it.wikipedia.org/wiki?curid=909492", "title": "B\u0101j\u00edqu\u00e1n", "text": "Il pugilato degli otto estremi (), \u00e8 uno stile di arti marziali cinesi che, secondo Wu Bin, Li Xingdong e Yu Gongbao,\" \u00e8 conosciuto per la sua pienezza della forza, la sua semplicit\u00e0 e le sue tecniche di combattimento\".\nUn detto famoso paragona il Taijiquan ed il Bajiquan: \"i colti hanno il Taiji per essere in pace sotto il cielo, i militari hanno il Baji per rendere tranquillo l'universo\" (\"Wen You Taiji An Tianxia, Wu You Baji Ding Qiankun \u6587\u6709\u592a\u6781\u5b89\u5929\u4e0b\uff0c\u6b66\u6709\u516b\u6781\u5b9a\u4e7e\u5764\").\nIl Nome.\nIl nome completo dello stile \u00e8 Kaimen Bajiquan (\u5f00\u95e8\u516b\u6781\u62f3 Bajiquan dell'apertura della porta), ma \u00e8 anche chiamato Yueshan Bajiquan (\u5cb3\u5c71\u516b\u6781\u62f3). In origine il nome era anche scritto Baziquan (\u5df4\u5b50\u62f3 e \u9200\u5b50\u62f3).\nCome spiega Carmona, il nome \"aprire le porte\" () \u00e8 dovuto al fatto che questo stile utilizza sei modalit\u00e0 per penetrare la guardia dell'avversario, mentre il nome \"monte Yue\" () \u00e8 giustificato dal fatto che un racconto sulla fondazione del Bajiquan vuole che esso provenisse dal tempio Yueshan.\nSecondo An Zaifeng sono utilizzati anche i seguenti nomi: Bajiquan \u516b\u51fb\u62f3, Bajiquan \u516b\u6280\u62f3, Bajiquan \u516b\u5fcc\u62f3, Baziquan \u5df4\u5b50\u62f3. La voce \"Bajiquan\" di Baidu riferisce che si tende a vedere un primo riferimento a questo stile nel Jixiao Xinshu di Qi Jiguang, in un pugilato chiamato Baziquan \u5df4\u5b50\u62f3.\nGli ideogrammi Baji \u516b\u6781 appaiono la prima volta in un trattato Taoista che si intitola Huainan Zi (\u6dee\u5357\u5b50).\nOrigini e Storia.\nLe origini storiche conosciute sono localizzate nella provincia di Hebei nel Nord della Cina, ma \u00e8 sconosciuto il luogo di provenienza del Monaco Lai (\u765e\u9053\u58eb, Lai Daoshi) che lo ha insegnato nel villaggio Mengcun (\u5b5f\u6751) a Wu Zhong (\u5434\u949f). \nI documenti storici contengono due versioni sulle origini del Bajiquan:\nQuale che sia la versione pi\u00f9 attendibile il Bajiquan \u00e8 da questo momento in poi tramandato in seno alla famiglia Wu e diventa uno stile prerogativa della minoranza Hui musulmana.\nDa quando la famiglia Wu si \u00e8 trasferita nel villaggio Mengcun di Cangxian questo posto \u00e8 divenuto il centro pi\u00f9 importante per la diffusione del Bajiquan. Wu Zhong insegn\u00f2 a sua figlia Wu Rong (\u5434\u8363), al figlio adottivo Wu Ying (\u5434\u6e81) ed a Wu Zhongyu (\u5434\u949f\u6bd3). Secondo \"Mengcun Bajiquan \u5b5f\u6751\u516b\u6781\u62f3\" nella generazione successiva a Wu Rong il Bajiquan si \u00e8 diviso in due rami, uno costituito dai membri della famiglia Wu e dai loro discepoli, un altro creato da Wang Si (\u738b\u56db) e tramandato da questi a Zhang Keming (\u5f20\u514b\u660e) del villaggio Luochuang (\u7f57\u5647). Zhang Keming insegn\u00f2 a sua volta a Zhang Jingxing (\u5f20\u666f\u661f, il figlio di Keming) Huang Sihai (\u9ec4\u56db\u6d77), ecc. Zhang Jingxing trasmise lo stile a Li Shuwen (\u674e\u4e66\u6587); Ma Yingtu (\u9a6c\u82f1\u56fe); Han Huachen (\u97e9\u5316\u81e3); Zhang Yuheng (\u5f20\u7389\u8861, figlio di Zhang Jingxing); ecc.\nAn Tianrong descrive pi\u00f9 di dieci ramificazioni dello stile e non parla in alcun modo di un maestro che si chiamava Wang Si.\nLa Trasmissione della Famiglia Wu.\nLo stile Bajiquan \u00e8 stato insegnato all'interno della Famiglia Wu di Mengcun. Questo \u00e8 un albero genealogico di quello che \u00e8 anche detto Mengcun Bajiquan:\nLai (\u765e)\u2192 Wu Zhong (\u5434\u949f), Pi (\u7656) \u2192 Wu Rong (\u5434\u8363), Wu Ying (\u5434\u6e81) \u2192 Wu Kun (\u5434\u5764), Wu Mei (\u5434\u6885), Wu Kai (\u5434\u607a) \u2192 Wu Huiqing (\u5434\u4f1a\u6e05) \u2192 Wu Xiufeng (\u5434\u79c0\u5cf0) \u2192 Wu Lianzhi (\u5434\u8fde\u679d)\nIl libro \"Huoshi Bajiquan\" \u00e8 molto pi\u00f9 selettivo riguardo ai nomi di questo ramo, fornendo un altro ideogramma per Wu Kai:\nLai Kuiyuan (\u765e\u9b41\u5143)\u2192 Wu Zhong (\u5434\u949f) \u2192 Wu Ying (\u5434\u6e81) \u2192 Wu Kai (\u5434\u51ef) \u2192 Wu Huiqing (\u5434\u4f1a\u6e05) \u2192 Wu Xiufeng (\u5434\u79c0\u5cf0) \u2192 Wu Lianzhi (\u5434\u8fde\u679d) \u2192 Wu Dawei (\u5434\u5927\u4f1f)\nMa Yingtu e Ma Fengtu.\nAn Tianrong disegna il corso dell'insegnamento che arriva a due personaggi importantissimi per il Wushu, cio\u00e8 Ma Yingtu e Ma Fengtu, che poi trasmisero lo stile all'interno dello Zhongyang Guoshu Guan. Questo il lignaggio:\nLai Kuiyuan (\u765e\u9b41\u5143)\u2192 Wu Zhong (\u5434\u949f) \u2192 Wu Zhongyu (\u5434\u949f\u6bd3) \u2192 Wu Mei (\u5434\u6885) \u2192 Wu Shike (\u5434\u4e16\u79d1) \u2192 Ma Yingtu, Ma Fengtu \u2192 Nanjing Zhongyang Guoshu Guan\nLo Shaolin Bajiquan.\nSufa racconta che lo Shaolin Bajiquan proviene dal Bajiquan creato da Lai Lantian (\u765e\u84dd\u5929) che nel 1708 si ferm\u00f2 nel tempio Shaolin del Songshan dove trasmise questo stile a Rurong \u5982\u8363 e Ruliang \u5982\u91cf, due monaci Chan (\u7985\u5e08), ed in seguito fu utilizzato per l'allenamento dei Monaci e cos\u00ec \u00e8 arrivato fino ai giorni nostri. Secondo questa versione Lai era un monaco Buddista (infatti gli viene attribuito il titolo di Heshang \u548c\u5c1a).\nZhang Sicheng.\nGao Qinghai afferma che Zhang Sicheng (\u5f20\u56db\u6210, 1648-1739) \u00e8 stato un esponente importante del Bajiquan, quindi in epoca precedente ai monaci Lai e Pi. secondo lo \"Huoshi Baji Quanpu \u970d\u6c0f\u516b\u6781\u62f3\u8c31\", Zhang Sicheng fu allievo di Ding Faxiang (\u4e01\u53d1\u7965) ed era anche conosciuto come Zhang Yueshan (\u5f20\u5cb3\u5c71), cio\u00e8 proprio il nome che per una certa tradizione sarebbe quello del monaco che insegn\u00f2 a Wu Zhong.\nIl Bajiquan in Italia.\nIl primo approdo del Bajiquan in Italia \u00e8 avvenuto attraverso gli insegnamenti del maestro Chang Dsu Yao che ne ha insegnato una forma a titolo conoscitivo nella scuola di Mei hua Ch'uan ma senza far parte di nessuna genealogia familiare. \nCome racconta Saverio G. Lungrich-Stift \u00e8 proprio in seguito alla morte di Chang Dsu Yao avvenuta nel 1992, che un allievo della Scuola Chang fece venire in Italia nel 1993 il maestro nonch\u00e9 medico e agopuntore Zu Yaowu, esperto di Bajiquan, Taijiquan della famiglia Chen e Qigong. Il maestro Zu ha appreso il Bajiquan della famiglia Wu da Liu Hongsheng allievo diretto di Wu xiu feng (padre dell'attuale caposcuola WU Lianzhi) e anche direttamente dallo stesso.\nNel 2013 dopo c.a. vent'anni di studio la scuola Italiana del Maestro 7\u00aa generazione Zu Yaowu attraverso il rituale del Baishi attua il passaggio di consegna della scuola al suo primo allievo Alessandro Panighetti. Sempre facente parte della scuola Zu Yaowu si sono formati altri tre Maestri 8\u00aa generazione Franco Pomo, Alessandro Manenti ed Felice Orfano. Nel 2010 dopo la venuta in Italia del caposcuola della famiglia Wu (Wu Lianzhi) per sua stessa volont\u00e0 inserisce la scuola Italiana diretta ancora dal Maestro Zu Yaowu nel libro segreto (Quan pu). Con onore e grande rispetto i Maestri Alessandro Panighetti, Franco Pomo, Alessandro Manenti attraverso il Baishi entrano a pieno titolo nella genealogia della famiglia del Bajiquan.\nNel 2013 Alessandro Panighetti e Franco Pomo insieme ad alcuni allievi si recano in Cina dove si allenano con il Maestro Wu lian zhi, partecipano ad un evento dove gareggiando a livello dimostrativo riscuotono grandissimo successo. Il viaggio prosegue nella citt\u00e0 di Tianjin dove conoscono il Maestro Mao jia lin amico del Maestro Zu yao wu, studiano e si allenano intensamente abbracciando lo stile inconfondibile del Maestro.\nMao jia lin nel maggio 2017 viene in Italia confermando l'alleanza con la scuola Italiana, Panighetti e Pomo entrano nel cuore del Maestro il quale nota che il livello di tutta la scuola \u00e8 molto alto e per questo decide di donare tecniche sempre pi\u00f9 elaborate ed efficaci. L'impegno \u00e8 la promessa di collaborare con il Maestro Mao jia lin porteranno Panighetti e Pomo prossimamente in Cina per aggiornamenti e per onorare l'amicizia profonda instaurata attraverso un'intensa esperienza.\nNell'ottobre 2012, Daniele Zucco, un ex studente della scuola del Maestro Panighetti, va a studiare per nove mesi alla Bajiquan international Training Centre di Mengcun, accademia fondata dalla famiglia Wu per trasmettere e preservare lo stile. Al termine di questo periodo, nel luglio 2013, viene nominato ufficialmente istruttore dello stile dal Maestro Wu Dawei, rettore dell'accademia e figlio del Gran Maestro Wu Lianzhi.\nNell'ottobre 2014, dopo aver insegnato in diversi stage, torna nuovamente a Mengcun, e nel gennaio 2015, viene nominato, attraverso la cerimonia tradizionale del Baishi, discepolo del Maestro Wu Dawei e incaricato dell'onore di insegnare il Bajiquan di Mengcun in Italia, entrando cos\u00ec a far parte della genealogia della famiglia.\nNel febbraio 2016 fonda l'unica scuola in Italia specializzata nel Bajiquan di Mengcun della famiglia Wu, dalla quale fa ritorno nuovamente, per tutto il mese di marzo 2017. Nello stesso mese contribuisce a fondare e diventa Vicepresidente dell E.F.T.B. European Traditional Bajiquan Federation. Al momento \u00e8 l'unico discepolo diretto della famiglia Wu in Italia.\nTaolu e Jibengong.\nQuesti elenchi sono dedotti dalla voce Bajiquan dell'enciclopedia di Baidu:\nQi Dezhao aggiunge come sequenza a mano nuda lo Yingshouquan (\u5e94\u624b\u62f3) e con armi Xingzhebang (\u884c\u8005\u68d2), Yezhandao (\u591c\u6218\u5200) e Chunyangjian (\u7eaf\u9633\u5251).\nL'esercizio in coppia Baji Duijie eseguito come forma a singolo viene chiamato Bajiquan.\nAn Zaifeng divide i Taolu a mano nuda in Basilari, Intermedi e di Alto Livello e descrive tre Duilian:\nNel suo libro \"Bajiquan\", Liu Yunqiao elenca i seguenti Taolu : Xiao Baji (\u5c0f\u516b\u6975), Da Baji (\u5927\u516b\u6975) e Liudakai (\u516d\u5927\u958b).\nI Taolu dello Shaolin Bajiquan.\nSufa presenta le sequenze di questa ramificazione, ammettendo dei contatti con Wu Xiufeng, e spiegando che ognuna di esse pu\u00f2 essere praticata in allenamento singolo o in coppia (Duilian): Kaimen Bajiquan (\u5f00\u95e8\u516b\u6781\u62f3), Ermen Bajiquan (\u4e8c\u95e8\u516b\u6781\u62f3), Simen Bajiquan (\u56db\u95e8\u516b\u6781\u62f3), Liumen Bajiquan (\u516d\u95e8\u516b\u6781\u62f3), Bamen Bajiquan (\u516b\u95e8\u516b\u6781\u62f3), Wuxing Bajiquan (\u4e94\u5f62\u516b\u6781\u62f3), Baji Jimuquan (\u516b\u6781\u6781\u6bcd\u62f3), Bajigun Dungong (\u516b\u6781\u68cd\u8e72\u529f).\nZhanzhuang.\nAn Zaifeng presenta come lavoro di base il \"palo immobile\" () di cui individua tre esercizi:\nAnche Wang Shiquan attribuisce importanza allo Zhanzhuang ai fini dell'allenamento del Bajiquan, tant'\u00e8 che lo inserisce nel paragrafo intitolato \"abilit\u00e0 del palo\" () assieme agli esercizi di \"abbracciare il palo\" () ed agli esercizi di \"appoggiarsi al palo\" ().\nLiudakai.\nQueste sono le \"sei grandi aperture\" () che ritroviamo nel libro \"Bajiquan Yundong Quanshu\":\nSecondo il sito internet del Bajiquan della Famiglia Wu non si tratta di sei tecniche, bens\u00ec di sei forze fondamentali.\nBadazhao.\nIl libro \"Zhongguo Wushu Quanxie Lu\" presenta queste \"otto grandi offese\" () :\nHuang Yuzhu riporta svariati elenchi di Badazhao.\nForza Esplosiva ed Emissioni Sonore.\nIl sito internet del Bajiquan della Famiglia Wu afferma che il Pugilato degli Otto Estremi attraverso una specifica biomeccanica dei movimenti, produce la \"forza esplosiva\" ().\nWu Bin, Li Xingdong e Yu Gongbao, affermano che la forza esplosiva \u00e8 stimolata nel Bajiquan attraverso la respirazione, con l'emissione dei suoni \"Heng \u54fc\" ed \"Ha \u54c8\"."}
{"id": "909493", "revid": "486946", "url": "https://it.wikipedia.org/wiki?curid=909493", "title": "Seregno Foot Ball Club 1913", "text": ""}
{"id": "909497", "revid": "289195", "url": "https://it.wikipedia.org/wiki?curid=909497", "title": "Forbidden (album)", "text": ""}
{"id": "909499", "revid": "1543377", "url": "https://it.wikipedia.org/wiki?curid=909499", "title": "Angelic Layer", "text": " \u00e8 un manga delle CLAMP pubblicato per la prima volta nel luglio del 1999 in Giappone e in Italia nel maggio del 2005. Il manga parla di una ragazza di nome Misaki che vive in un mondo nel quale il settore dei giochi ha raggiunto uno sviluppo senza precedenti. La ragazza sperimenter\u00e0 il gioco dell\"'angelic layer\" appena arrivata a Tokyo. Nell'Angelic layer alcune bambole appositamente create si combattono seguendo i comandi mentali del padrone. Il manga \u00e8 stato adattato nel 2001 in un anime di 26 episodi, intitolato .\nTrama.\nMisaki Suzuhara, una ragazzina di provincia, arriva a Tokyo per andare a vivere con Shouko, la sorella della madre, trasferitasi nella capitale per lavoro quando lei era piccola; appena arrivata in citt\u00e0 assiste casualmente tramite un maxischermo ad una sfida di Angelic Layer, un gioco virtuale di nuova generazione in cui due concorrenti fanno combattere tra di loro delle bambole chiamate Angel mosse con la forza del pensiero.\nAppassionatasi, la ragazza decide di comprare una bambola tutta sua: in questo momento conosce Icchan (Ichiro Mihara), il quale le consiglia l'acquisto dell'Angel Egg nel negozio specializzato chiamato Piffle Princess. Dall'uovo prende dunque vita la sua bambola, che decide di chiamare Hikaru (in onore di Hikaru Shido, una delle tre protagoniste di \"Magic Knight Rayearth\").\nInizia cos\u00ec una lunga serie di battaglie, dai semplici incontri con avversari occasionali fino al campionato nazionale, alla fine del quale Misaki avr\u00e0 anche modo di incontrare nuovamente sua madre."}
{"id": "909502", "revid": "119850378", "url": "https://it.wikipedia.org/wiki?curid=909502", "title": "Alfredo Kraus", "text": "Tenore lirico-leggero, dotato di una raffinata tecnica vocale unita a grande eleganza del fraseggio, \u00e8 stato uno dei cantanti lirici pi\u00f9 apprezzati del novecento, modello raramente eguagliato in ruoli quali Werther, Alfredo Germont, il Duca di Mantova.\nBiografia.\nGli anni giovanili.\nSecondogenito del giornalista austriaco Otto Kraus e di Josefa Trujillo, Alfredo Kraus nasce a Las Palmas il 24 novembre 1927, trascorrendo l'infanzia nella citt\u00e0 canarina.\nInizia a cantare come voce bianca nel coro della scuola (la sua voce all'epoca \u00e8 definita \"scura e un po' rauca\"). L'interesse verso la musica cresce rapidamente in lui, che inizia a prendere lezioni private di canto. Terminato il liceo, si iscrive, su consiglio del padre, alla facolt\u00e0 di ingegneria di Las Palmas, pur continuando a studiare canto. I rapidi progressi in questo campo spingono Alfredo a considerare seriamente la carriera di musicista.\nMentre continua gli studi universitari (cantando inoltre nel Coro dell'Universit\u00e0), iniziano le esibizioni come solista, tanto nei salotti di Las Palmas, quanto in veri e propri concerti. Nel '54 si fidanza con la giovane Rosa Blanca Lej Bird, che diventer\u00e0 sua moglie due anni dopo.\nL'ascesa.\nDal 1948 al 1955 Kraus studia con diversi insegnanti, lavorando tuttavia soprattutto da autodidatta, per recarsi infine a Milano, dove diviene allievo di Mercedes Llopart, sviluppando una particolare e personale tecnica canora, che lo porta, nell'arco di pochi mesi, a raggiungere un perfetto controllo del proprio mezzo vocale, tale da permettergli di debuttare nel gennaio dell'anno successivo come protagonista di \"Rigoletto\" (come Duca di Mantova) e \"Tosca\" (come Cavaradossi) al Teatro del Cairo. Segue la sua seconda e ultima prova come Cavaradossi (ruolo che il tenore ha sempre ritenuto inadatto alla sua voce). Segue il debutto, alla Gran Teatro La Fenice di Venezia, come Alfredo ne La traviata (destinato a diventare tra i suoi ruoli pi\u00f9 congeniali), affiancando la giovane Renata Scotto. Seguono nuovi debutti in numerosi teatri italiani ed europei. Nel marzo 1958 affianca per la prima e unica volta Maria Callas ne \"La traviata\" al Teatro San Carlo di Lisbona (del solo incontro tra i due massimi artisti dell'epoca esiste una fortuita registrazione pirata e alcuni spezzoni video). Il suo debutto al Covent Garden di Londra avviene nel 1959, con il ruolo di Edgardo in \"Lucia di Lammermoor\", mentre l'anno successivo canta per la prima volta nel Teatro alla Scala di Milano, incarnando il personaggio di Elvino nella \"Sonnambula\", e sei anni pi\u00f9 tardi debutta al Metropolitan Opera House di New York con \"Rigoletto\".\nSalito rapidamente alla ribalta, il giovane tenore vede accrescere la propria fama soprattutto in Spagna, dove interpreta le pellicole \"Gayarre\" (la cui colonna sonora, di cui Kraus detiene i diritti, costituisce la sua prima incisione discografica pubblicata) e \"El Vagabundo y la estrella\", e, in parte, in Italia (dove comunque il gusto del pubblico \u00e8 all'epoca pi\u00f9 orientato verso il canto di forza di Del Monaco o Di Stefano), mentre, nonostante l'interesse da parte di critici e melofili, nel resto del mondo resta un divo sostanzialmente d'\u00e9lite poco noto alle masse.\nSin dai primi anni sessanta Kraus procede ad una rigorosa selezione dei ruoli, evitando quelli ritenuti vocalmente inadatti (come Cavaradossi) o teatralmente poco congeniali (Pinkerton, Rodolfo), sino a limitare il proprio repertorio ad una ristretta rosa di personaggi (Alfredo, Il Duca di Mantova, Faust, Nadir ne \"I pescatori di perle\", Edgardo in \"Lucia di Lammermoor\", Elvino ne \"La sonnambula\", Arturo ne \"I puritani\" e pochi altri). Limita inoltre le proprie apparizioni sulla scena (non pi\u00f9 di 40-50 recite all'anno), dedicandosi cos\u00ec pi\u00f9 attentamente al perfezionamento della sua tecnica canora e allo studio dei personaggi.\nLungi dal concedersi al repertorio e allo stile canoro verista e tardottocentesco di moda in quegli anni (che fece la fortuna di colleghi quali di Del Monaco, Di Stefano e Corelli), Kraus si adopera per la riscoperta del belcanto, imponendo, grazie ad una fama in rapida ascesa, una nuova visibilit\u00e0 ad un genere all'epoca un po' marginale (anche a rischio di non incontrare i gusti del pubblico, abituato ad ascoltare una diversa tipologia di cantante e di repertorio). Tipica di Kraus \u00e8 inoltre l'assidua frequentazione di teatri \"minori\" anche durante la fase matura della sua carriera, evitando generalmente i debutti in nuovi personaggi (peraltro assai rari) nei grandi \"templi\" della lirica, ai quali preferisce offrire interpretazioni saldamente collaudate.\nIl successo.\nGli anni settanta segnano la definitiva affermazione di Kraus sulla scena musicale internazionale, non solo tra la critica, ma anche tra un pubblico ormai ben disposto verso il suo stile canoro. In questo periodo il tenore lavora con alcuni tra i pi\u00f9 importanti direttori della scena internazionale (inclusi Karajan, Giulini e Solti), frequentando i pi\u00f9 importanti teatri internazionali (pur prediligendo le scene italiane e spagnole). Contribuiscono a consacrare la sua fama una serie di nuove incisioni discografiche (dopo quelle sporadiche del decennio precedente) distribuite sul mercato a partire dalla seconda met\u00e0 del decennio.\nAbbandonati alcuni ruoli giovanili (i personaggi belliniani e rossiniani in particolare), il tenore sperimenta alcuni nuovi personaggi (interessandosi in particolare al repertorio ottocentesco francese), includendo nel suo repertorio tre ruoli destinati a diventare punti cardine nella sua carriera: Werther nell'opera omonima (debuttando al Teatro Comunale di Piacenza nel 1966), Tonio ne La figlia del reggimento (Chicago, 1974) e Hoffmann ne I racconti di Hoffmann (Dallas, 1975).\nL'evoluzione vocale del cantante, orientata nei primi anni soprattutto all'elemento tecnico e fonoiatrico, lo porta ora ad un maggior interesse per la componente interpretativa, con un affinarsi del fraseggio e delle sfumature vocali, mentre l'aumento dei ruoli francofoni in repertorio lo porta a variare alcune modalit\u00e0 di emissione della voce.\nGli anni ottanta vedono il tenore continuare con il suo tradizionale repertorio, con sporadici nuovi ingressi (\"Romeo e Giulietta\"), dedicandosi soprattutto al perfezionamento dei suoi personaggi tradizionali (sono gli anni dei trionfi di \"Hoffmann\", \"La Fille du Regiment\" e soprattutto \"Werther\"). Mentre le apparizioni in teatro si diradano (anche in virt\u00f9 di un'et\u00e0 ormai avanzata), si fanno sempre pi\u00f9 frequenti i recitals e i concerti (praticamente abbandonati sin dagli anni sessanta).\nGli ultimi anni.\nNel 1991 gli viene concesso il premio Principe delle Asturie. Nel nuovo decennio, malgrado l'avanzare dell'et\u00e0, continua ad esibirsi nei consueti ruoli lirico leggeri, sfoggiando uno smagliante registro acuto che manterr\u00e0 intatto sino a fine carriera. Nell'estate del 1992 viene chiamato a Firenze per sostituire Carreras, ammalatosi all'ultimo momento, nella registrazione della Traviata per l'etichetta Philips, che sar\u00e0 la sua ultima registrazione di un'opera completa. Con il diradarsi degli impegni a teatro, Kraus si dedica con particolare interesse all'insegnamento (tra i suoi allievi, Lucia Aliberti, Giuseppe Filianoti ed il cantante pop Mario Frangoulis). La sua citt\u00e0 natale gli ha intitolato l'Auditorio Alfredo Kraus, inaugurato il 5 dicembre 1997. Nello stesso anno, la morte della moglie lo porta ad un periodo di profonda crisi, spingendolo ad abbandonare temporaneamente le scene. Tuttavia vi ritorna nuovamente l'anno successivo, continuando nel frattempo l'attivit\u00e0 di insegnante. Nella primavera del 1999, si esibisce a Madrid in un'ultima performance live in cui, malgrado gli oltre settant'anni, dimostra ancora un pieno controllo della voce (sfoggiando ancora intatti i suoi lunghi fiati e i celebri acuti). Una grave forma di cancro al pancreas lo costringe per\u00f2 al definitivo ritiro, portandolo alla morte il 10 settembre dello stesso anno. Oggi riposa nel cimitero di Las Palmas a Gran Canaria.\nProfilo artistico.\nKraus \u00e8 stato considerato il migliore tenore lirico leggero della sua generazione ed un modello assoluto di tecnica canora, distinguendosi per la perfezione dell'emissione, la chiarezza di dizione ed il dominio delle note acute (sino al mi bemolle), oltre che per la non comune longevit\u00e0 vocale.\nDotato di una voce naturalmente piuttosto valida, ma non certo eccezionale, con un volume assai limitato ed un timbro privo di attrattive particolari, venato di inflessioni nasali, ha sviluppato nel corso degli anni una tecnica canora tra le pi\u00f9 perfette dell'intero panorama musicale internazionale. Timbro chiaro e squillante, dalla sonorit\u00e0 lievemente metallica, privo di bruniture e rotondit\u00e0, dalla sonorit\u00e0 cristallina, nobilitato da una grande eleganza nel fraseggio, attento e sfumato, con una cura quasi maniacale verso chiaroscuri, filature e mezzevoci e con un controllo della voce spesso al limite del virtuosismo.\nTecnica vocale.\nPunto di contatto tra la tradizione spagnola (che trova uno dei suoi massimi esponenti in Fleta) e la scuola belcantistica italiana (Schipa), Kraus ha costruito la sua celebre e personale tecnica vocale sviluppando e perfezionando i principi esposti nell'Ottocento da Francesco Lamperti e seguiti anche da Mercedes Llopar, basati sull'assoluta padronanza della voce in maschera (mediante l'utilizzo rigoroso e perfettamente controllato delle casse di risonanza ossee del cranio, zigomi e seni nasali in particolare), sull'appoggio sulla membrana diaframmatica e sulla compressione del fiato tra il diaframma e la maschera. In Kraus l'applicazione di questi principi raggiunge il massimo livello di perfezionamento, grazie ad una estrema disciplina e ad un controllo totale delle cavit\u00e0 di risonanza e della respirazione, ottenendo cos\u00ec una minima sollecitazione delle corde vocali ed un limitato uso di aria, in grado di garantire fiati estremamente lunghi (sino a 20\") e al contempo un controllo delle mezzevoci rimasto insuperato, ed un minimo sforzo della gola nell'emissione dei suoni (permettendo di raggiungere note quali re o mi bemolli senza alcuna tensione vocale). L'uso estremamente attento e accorto della voce in maschera ha anche portato il cantante ad un massimo utilizzo dello squillo (twang), in grado di aumentare l'udibilit\u00e0 effettiva dei suoni anche partendo da un volume limitato, con l'acquisizione di un caratteristico timbro argentino e penetrante (a scapito della rotondit\u00e0 e del calore della voce).\nLa tecnica canora di Kraus, adottata sin da giovane (sembra, in modo empirico, prima ancora dell'incontro con la Llopart), \u00e8 rimasta sostanzialmente la stessa durante tutto l'arco della carriera del cantante, che vi ha introdotto successivi perfezionamenti e adattamenti. In particolare, nella seconda fase della sua esperienza canora, il frequente uso della lingua francese ha portato ad un immascheramento pi\u00f9 pronunciato, sfruttando soprattutto i risuonatori della parte superiore del volto (portando, secondo alcuni, a pi\u00f9 evidenti inflessioni nasali nella voce). L'ultima parte della carriera di Kraus corrisponde ad un progressivo assottigliarsi della voce, riducendo volume e armonici a favore di un sempre maggior controllo dell'emissione, con una minima sollecitazione delle corde vocali che ha permesso al tenore di cantare con una voce ancora integra, sino agli acuti pi\u00f9 estremi, sino alla morte. Gli ultimi anni sono anzi stati caratterizzati (al contrario del normale progresso della voce) da uno sfaldarsi del registro inferiore e da uno schiarimento del timbro, con il mantenimento del registro acuto pressoch\u00e9 integro.\nDel tutto estranea a Kraus, per sua stessa ammissione, \u00e8 invece la tecnica del falsettone, che non ha mai saputo, n\u00e9 voluto, padroneggiare (a detta del cantante in virt\u00f9 dell'innaturale e insalubre uso delle corde vocali che essa prevede), preferendo al contrario perfezionare l'utilizzo della piena voce anche negli acuti pi\u00f9 estremi. Allo stesso modo, assai raro, e mai approfondito, \u00e8 l'utilizzo della voce di petto pura, del resto raramente compatibile con il suo registro vocale abituale.\nCronologia.\nNel gennaio 1960 \u00e8 Nadir nella ripresa nel Teatro Regio di Parma de \"I pescatori di perle\" con Alfredo Mariotti, in settembre canta Faust con Clara Petrella e La traviata con Gabriella Tucci a Bilbao ed in ottobre il duca di Mantova nella ripresa nel Teatro Gaetano Donizetti di Bergamo di \"Rigoletto\" con la Scotto, Fiorenza Cossotto ed Ivo Vinco, mentre l'anno successivo canta per la prima volta nel Teatro alla Scala di Milano, incarnando il personaggio di Elvino nella prima rappresentazione de \"La sonnambula\" con Vinco e la Scotto ed \u00e8 Alfredo Germont ne La traviata diretto da Vincenzo Bellezza a Trieste.\nNel 1961 \u00e8 Mike nella premi\u00e8re nel Teatro dell'Opera di Roma di \"Uno sguardo dal ponte\" di Renzo Rossellini,torna a Venezia come Elvino ne La Sonnambula con Vinco e la Sutherland e Fenton in Falstaff (Verdi) con Tito Gobbi, Renato Capecchi e Fedora Barbieri, alla Scala come Elvino nella prima di La Sonnambula con Wladimiro Ganzarolli, Rolando Panerai, Vinco, la Tucci, la Scotto e la Barbieri e la Cossotto ed \u00e8 il duca di Mantova nelle prime rappresentazioni di \"Rigoletto\" con Piero Cappuccilli nel Teatro Col\u00f3n di La Coru\u00f1a e nel Patio de la Monter\u00eda de los Reales Alc\u00e1zares di Siviglia e nella ripresa nel Teatro Comunale di Firenze.\nNel 1962 \u00e8 Alfredo nella ripresa nel Teatro Comunale di Firenze di \"La traviata\" con Anna Moffo, alla Scala e come Elvino nella prima di La Sonnambula con Vinco e la Sutherland, Il Duca di Mantova in Rigoletto a Trieste ed a Venezia con Cornell MacNeil e la Scotto e debutta all'Opera di Chicago come Nemorino ne L'elisir d'amore con Fernando Corena. \nNel 1963 alla Scala \u00e8 Nadir nella prima di Al\u00ec Bab\u00e0 di Luigi Cherubini, al Grand Th\u00e9\u00e2tre di Ginevra \u00e8 Il Duca di Mantova in Rigoletto con Sesto Bruscantini ed Alfredo Germont ne La traviata con la Scotto ed a Chicago Il Conte Almaviva ne Il barbiere di Siviglia con Teresa Berganza e Boris Christov ed Ernesto in Don Pasquale che canta anche a Edimburgo nella trasferta del Teatro di San Carlo di Napoli con Corena e Capecchi diretto da Alberto Erede.\nNel 1964 \u00e8 Don Luis nella prima rappresentazione nel Teatro de la Zarzuela di Madrid di \"Pepita Jim\u00e9nez\" di Isaac Alb\u00e9niz, alla Scala \u00e8 Il Conte d'Almaviva ne Il barbiere di Siviglia con la Cossotto e Nicolaj Ghiaurov diretto da Gabriele Santini e Nemorino ne L'elisir d'amore con Mirella Freni e Panerai, a Venezia Il Conte d'Almaviva ne Il barbiere di Siviglia con Angelo Nosotti, a Bilbao con Enzo Dara canta ne I pescatori di perle e Manon ed a Chicago Fernando ne la Favorita e Don Ottavio in Don Giovanni.\nNel 1965 alla Scala \u00e8 Ernesto nella prima di Don Pasquale e Fernando ne La favorita che canta anche nella ripresa nel Teatro Comunale di Firenze ed a Chicago Faust in Mefistofele (opera) con Ghiaurov e Renata Tebaldi, canta in Carmina Burana (Orff), Gonzalve in L'Heure espagnole ed \u00e8 il Duca di Mantova in Rigoletto con la Scotto. \nNel 1966 debutta al Metropolitan Opera House di New York come il Duca di Mantova in \"Rigoletto\" con MacNeil e Roberta Peters, poi come Don Ottavio in Don Giovanni con Cesare Siepi, debutta al San Francisco Opera come Lord Arturo Talbot ne I puritani con la Sutherland, poi come il Duca di Mantova in Rigoletto con Reri Grist ed a Chicago Nadir in Les p\u00eacheurs de perles ed Alfredo Germont ne La traviata.\nNel 1967 \u00e8 Fernand nella ripresa nel Nuevo Teatro Col\u00f3n di Buenos Aires di \"La favorite\", al Metropolitan \u00e8 Edgardo in Lucia di Lammermoor, a Bilbao canta ne I puritani ed a San Francisco M\u00e9phistoph\u00e9l\u00e8s in Faust e Nemorino ne L'elisir d'amore.\nNel 1968 \u00e8 Edgardo nella ripresa nel Teatro Comunale di Firenze di \"Lucia di Lammermoor\" con la Moffo, debutta al Wiener Staatsoper con il Duca di Mantova in Rigoletto, poi Alfredo Germont ne La traviata, Don Ottavio in Don Giovanni con Gundula Janowitz, Lisa Della Casa e Graziella Sciutti e Faust, a Salisburgo Don Ottavio in Don Giovanni con i Wiener Philharmoniker diretto da Herbert von Karajan ed al Met Nemorino ne L'elisir d'amore diretto da Fausto Cleva.\nNel 1969 a Chicago Lord Arturo Talbot ne I puritani.\nNel 1970 alla Scala \u00e8 Il cavaliere Des Grieux in Manon (Massenet) ed Il duca di Mantova nel Rigoletto ed al Met Ernesto in Don Pasquale ed Alfredo ne La traviata con Anna Moffo.\nNel 1971 a Chicago \u00e8 Werther (opera) con Tatiana Troyanos ed al Met Faust.\nNel 1972 alla Scala \u00e8 Carlo nella prima di Linda di Chamounix con Carlo Cava e Renato Bruson. \nNel 1973 a Chicago \u00e8 Chevalier des Grieux in Manon (Massenet) e Tonio ne La figlia del reggimento con la Sutherland ed a Trieste Il cavaliere Des Grieux in Manon con Maria Chiara.\nAl Royal Opera House, Covent Garden di Londra nel 1974 \u00e8 il duca di Mantova in Rigoletto.\nNel 1975 a Londra \u00e8 Alfredo Germont ne La traviata con la Sutherland ed a Venezia Tonio ne La figlia del reggimento.\nNel 1976 \u00e8 Werther nella prima diretto da Georges Pr\u00eatre alla Scala ed a Bilbao con Juan Pons dove canta anche ne La favorita con Bonaldo Giaiotti.\nNel 1977 alla Scala tiene un recital ed \u00e8 Faust che canta anche a Londra nella prima ed a Trieste Werther e Duca di Mantova ne Rigoletto con Alida Ferrarini (Gilda).\nNel 1978 a Trieste \u00e8 Nadir in Les p\u00eacheurs de perles ed a Vienna Edgardo in Lucia di Lammermoor.\nNel 1979 \u00e8 Werher al Met con R\u00e9gine Crespin e Kathleen Battle ed a Londra.\nNel 1980 tiene un recital a Chicago ed alla Scala ed \u00e8 Gennaro in Lucrezia Borgia con la Sutherland a Londra.\nNel 1981 a Chicago \u00e8 Romeo in Romeo e Giulietta e a Bilbao canta il Lucrezia Borgia ed al Teatro dell'Opera di Roma \u00e8 Le chevalier des Grieux in Manon con Rajna Kabaivanska diretto da Daniel Oren.\nNel 1982 \u00e8 Hoffmann ne I racconti di Hoffmann a Chicago.\nNel 1983 \u00e8 il duca di Mantova nella ripresa nella Salle Garnier del Th\u00e9\u00e2tre du Casino di Monte Carlo di \"Rigoletto\" con Barbara Hendricks, al Met \u00e8 Tonio ne La Fille du r\u00e9giment con la Sutherland ed a Bilbao canta in Romeo e Giulietta (Gounod). \nNel 1984 \u00e8 Tonio nella ripresa nel Teatro Ducale di Parma di \"La fille du r\u00e9giment\" con June Anderson, Nemorino nella ripresa nel Teatro Comunale di Firenze di \"L'elisir d'amore\" con Giuseppe Taddei, alla Scala \u00e8 Edgardo nella prima di Lucia di Lammermoor con Leo Nucci e Luciana Serra ed a Bilbao Werther e La Fille du r\u00e9giment.\nNel 1985 al Met \u00e8 Hoffmann in Les contes d'Hoffmann con Catherine Malfitano diretto da Julius Rudel, a San Francisco Werther ed a Bilbao Lucia di Lammermoor.\nNel 1986 \u00e8 Tonio nella ripresa all'Op\u00e9ra national de Paris di \"La fille du r\u00e9giment\" ed al Met \u00e8 Romeo in Romeo e Giulietta (Gounod) con Cecilia Gasdia.\nNel 1987 \u00e8 il duca di Mantova nella ripresa nel Teatro Regio di Parma di \"Rigoletto\", a San Francisco \u00e8 Romeo in Romeo e Giulietta (Gounod), a Vienna Werther con Frederica von Stade, al Met Des Grieux in Manon con Carol Vaness ed a Bilbao canta in Les contes d'Hoffmann.\nNel 1990 tiene un recital a Salisburgo, \u00e8 Nemorino ne L'elisir d'amore con Alida Ferrarini a Vienna (il suo ultimo ruolo viennese nel 1994) ed Edgardo di Ravenswood in Lucia di Lammermoor a Chicago.\nNel 1991 al Met canta nel Gala Performance con la Freni e Ghiaurov per il venticinquesimo anniversario al Metropolitan dei tre ed a Londra Hoffmann in Les contes d'Hoffmann con Sumi Jo.\nNel marzo 1992 tiene un recital a Venezia ed in aprile Nemorino ne L'elisir d'amore a Londra.\nNell'estate del 1992 viene chiamato a Firenze per sostituire Carreras, ammalatosi all'ultimo momento, nella registrazione della Traviata per l'etichetta Philips, che sar\u00e0 la sua ultima registrazione di un'opera completa.\nNel 1993 tiene un recital alla Scala.\nNel 1996 tiene un concerto al PalaFenice al Tronchetto per La Fenice ed a Bilbao e fa la sua ultima apparizione al Met nel James Levine Gala raggiungendo le 134 rappresentazioni per il Metropolitan.\nDiscografia.\nLa vasta discografia comprende opere liriche (in prevalenza con la EMI), recital e zarzuelas, di cui ha inciso 13 titoli."}
{"id": "909503", "revid": "486946", "url": "https://it.wikipedia.org/wiki?curid=909503", "title": "Seregno Calcio", "text": ""}
{"id": "909504", "revid": "52953", "url": "https://it.wikipedia.org/wiki?curid=909504", "title": "Bardi", "text": ""}
{"id": "909527", "revid": "287204", "url": "https://it.wikipedia.org/wiki?curid=909527", "title": "Naranjito", "text": ""}
{"id": "909531", "revid": "729019", "url": "https://it.wikipedia.org/wiki?curid=909531", "title": "Strada statale 662 di Savigliano", "text": "La ex strada statale 662 di Savigliano (SS 662), ora \"strada provinciale 662 di Savigliano (SP 662)\", era una strada statale italiana il cui percorso si snodava in Piemonte. Attualmente \u00e8 classificata come strada provinciale nella provincia di Cuneo.\nPercorso.\nInizia in localit\u00e0 Roreto, nel comune di Cherasco, dalla strada statale 231 di Santa Vittoria, ed \u00e8 una tipica strada di pianura ad alto scorrimento. Dopo alcuni chilometri interseca l'autostrada A6 e tocca il comune di Marene, che viene aggirato con una circonvallazione. Arriva quindi a Savigliano, dove anche qui il centro abitato viene tagliato da una circonvallazione; proseguendo su un percorso piano e molto scorrevole arriva infine a Saluzzo, dove si immette sulla ex strada statale 589 dei Laghi di Avigliana.\nStoria.\nVenne inserita nel piano generale delle strade aventi i requisiti di statale del 1959, in qualit\u00e0 di parte della \"strada di Crissolo\". Con il decreto del Ministro dei lavori pubblici 2362 del 18 dicembre 1990 viene elevata a rango di statale, mutuando il percorso di parte della strada provinciale di Crissolo, con i seguenti capisaldi di itinerario: \"Innesto strada statale n. 231 presso Roreto - Savigliano - innesto strada statale n. 589 a Saluzzo\".\nIn seguito al decreto legislativo n. 112 del 1998, dal 2001, la gestione \u00e8 passata dall'ANAS alla Regione Piemonte che ha provveduto all'immediato trasferimento dell'infrastruttura alla Provincia di Cuneo."}
{"id": "909532", "revid": "1632387", "url": "https://it.wikipedia.org/wiki?curid=909532", "title": "The Sabbath Stones", "text": "The Sabbath Stones \u00e8 una raccolta di brani del gruppo heavy metal Black Sabbath.\nIl disco.\nI brani facenti parte di questa compilation sono tutti estratti dall'intervallo compreso tra l'album Born Again (1983) e l'ultimo album dei Black Sabbath, Forbidden (1995). Questo prodotto \u00e8 stato distribuito in tutto il mondo, eccetto in Canada e negli Stati Uniti.\nAttualmente \u00e8 fuori catalogo."}
{"id": "909535", "revid": "1903739", "url": "https://it.wikipedia.org/wiki?curid=909535", "title": "Settimana d'oro (Giappone)", "text": ", talvolta definita o , \u00e8 un'espressione giapponese che definisce il periodo in cui cadono le seguenti festivit\u00e0 pubbliche:\n\u00c8 da notare che il Primo maggio, noto anche come , non \u00e8 considerato festa nazionale, ma viene tuttavia garantito come giorno di ferie da molte aziende. Quando una festivit\u00e0 pubblica cade di domenica il giorno successivo che non sia gi\u00e0 un giorno di vacanza diventa tale per quell'anno.\nStoria.\nLe leggi sulle feste nazionali, promulgate nel luglio del 1948, enunciavano 9 festivit\u00e0 ufficiali. Visto che molte si concentravano in un'unica settimana che andava dalla fine di aprile all'inizio di maggio molte industrie dell'intrattenimento constatarono considerevoli picchi di vendite. L'industria cinematografica non fece eccezione. Nel 1951 il film \"Jiyu Gakkou\" incass\u00f2 di pi\u00f9 durante questa settimana piena di ferie che in ogni altro periodo dell'anno (compresi capodanno e Obon). Questo sugger\u00ec al consigliere delegato della Daiei Films di chiamare questa settimana \"Golden Week\", sulla base dell'espressione propria del gergo radiofonico giapponese \"golden time\", con la quale ci si riferisce al periodo con il maggior numero di radioascoltatori.\nAl tempo il 29 aprile era il genetliaco dell'Imperatore Hirohito. Dopo la sua morte nel 1989 la festivit\u00e0 fu rinominata \"Festa del verde\", e dal 2007 fu reintrodotta con il nome di Giorno Showa.\nIl 4 maggio era una festa senza nome, a causa di una legge che converte ogni giorno compreso tra due feste in un'ulteriore festa, chiamata ; dal 2007 \u00e8 stata sostituita dalla Festa del verde.\nOggi.\nMolti giapponesi vanno in ferie nei giorni di lavoro che si interpongono tra le festivit\u00e0 in questione, ma alcune aziende chiudono completamente e garantiscono agli impiegati le ferie pagate. Essendo il pi\u00f9 lungo periodo di vacanza dell'anno per molti lavoratori giapponesi, la Golden Week \u00e8 un periodo molto indicato per i viaggi. Voli, treni e hotel sono spesso al completo, nonostante i prezzi rialzati per l'occasione. Anche alcune destinazioni estere (come i paesi dell'entroterra asiatico, Guam, Saipan, le Hawaii, e citt\u00e0 della costa ovest USA come Los Angeles, Seattle e San Francisco) in questo periodo accolgono molti turisti giapponesi."}
{"id": "909539", "revid": "2730", "url": "https://it.wikipedia.org/wiki?curid=909539", "title": "Assedio di Petersburg", "text": "La campagna di Richmond-Petersburg comprende una serie di battaglie che si svolsero, attorno alla citt\u00e0 di Petersburg in Virginia, tra il 15 giugno 1864 e il 25 marzo 1865, durante la Guerra civile americana. Sebbene sia pi\u00f9 conosciuto come assedio di Petersburg, non fu un classico assedio militare, nel quale una citt\u00e0 \u00e8 completamente circondata e tutte le linee di rifornimento vengono tagliate.\nFurono dieci mesi di guerra di trincea durante i quali le forze dell'Unione, comandate dal tenente generale Ulysses S. Grant assaltarono Petersburg senza ottenere alcun successo e poi costruirono delle linee di trincea che si estendevano per oltre 30 miglia ad est e a sud della citt\u00e0. Petersburg era un punto cruciale per le linee di rifornimento dell'armata Confederata del generale Robert E. Lee e per la capitale Confederata Richmond.\nLee alla fine cedette all'opprimente pressione (quando le linee di rifornimento furono del tutto tagliate e stava per iniziare un vero e proprio assedio) e, nell'aprile del 1865, abbandon\u00f2 entrambe le citt\u00e0 ritirandosi e arrendendosi definitivamente nella Campagna di Appomattox. L'assedio di Petersburg fu un'anticipazione della guerra di trincea che caratterizz\u00f2 la prima guerra mondiale; inoltre si distinse per la pi\u00f9 grande concentrazione di truppe afro-americane impiegate nella guerra, che dimostrarono un grande valore, soffrendo un altissimo numero di perdite, in particolar modo nella battaglia del cratere e nella battaglia di Chaffin's Farm.\nAntefatti.\nPetersburg, una citt\u00e0 che contava 18\u00a0000 abitanti, era il centro dei rifornimenti per la capitale Confederata Richmond, essendo posta strategicamente a sud della citt\u00e0, con a lato il fiume Appomattox che aveva un canale navigabile d'accesso al fiume James e il suo ruolo di congiunzione per cinque linee ferroviarie. La conquista di Petersburg da parte delle forze dell'Unione avrebbe reso impossibile, per Lee, continuare a difendere Richmond.\nLa battaglia per la citt\u00e0 inizi\u00f2 poco dopo la sconfitta dell'Unione a Cold Harbor. Grant decise di conquistare Richmond passando per Petersburg e, il 15 giugno inizi\u00f2 il posizionamento dell'esercito dell'Unione, allontanandosi da Lee e attraversando il fiume James. Questo rappresent\u00f2 un cambiamento di strategia rispetto alla precedente Campagna Terrestre: prima, l'obiettivo principale era il confronto e la sconfitta dell'esercito di Lee in campo aperto; nella nuova strategia, invece, Grant selezion\u00f2 degli obiettivi geografici e politici ben sapendo che, con le sue risorse nettamente superiori, avrebbe potuto assediare Lee in quelle citt\u00e0, bloccarlo, e anche costringerlo alla resa per fame o attirarlo fuori per la battaglia decisiva. Lee, inizialmente, credeva che l'obiettivo principale di Grant fosse Richmond; per questo motivo assegn\u00f2 solo una minima parte di truppe, al comando del generale P.G.T. Beauregard alla difesa di Petersburg.\nLe forze in campo.\nAll'inizio della Campagna, le forze dell'Unione comandate da Grant, erano formate dall'Armata del Potomac comandata dal maggior generale George G. Meade e dall'Armata del James comandata dal maggior generale Benjamin Butler.\nL'Armata del Potomac era formata da:\nL'Armata del James era formata da:\nGrant pose il suo quartier generale in un bungalow nella piantagione Appomattox Manor di propriet\u00e0 del dott. Richard Eppes.\nLe forze Confederate di Lee consistevano nell'Armata Confederata della Virginia Settentrionale e uno sparpagliato, disorganizzato gruppo di 10.000 ragazzi e uomini che difendevano Richmond al comando del generale P.G.T. Beauregard. L'Armata della Virginia settentrionale era organizzata in cinque Corpi d'armata:\nI Dipartimenti della Carolina del Nord e della Virginia del Sud di Beauregard avevano, sulla carta, quattro divisioni al comando dei maggior generali Robert Ransom, Jr., Robert F. Hoke, William H. C. Whiting, e del generale di brigata Alfred H. Colquitt. (Nel prosieguo della Campagna, il Dipartimento di Beauregard si sarebbe riorganizzato in due divisioni, al comando dei maggior generali Hoke and Bushrod Johnson).\nDurante la Campagna le armate di Grant erano in grande soprannumero rispetto a quelle di Lee; tuttavia le forze in campo variarono. Durante l'assalto iniziale alla citt\u00e0 15.000 uomini dell'Unione ne affrontarono 5.400 sotto Beauregard. Il 18 giugno le forze Federali potevano contare su 67.000 uomini contro i 20.000 dei Confederati. Il rapporto classico delle forze in campo si ebbe a met\u00e0 luglio, quando, a Petersburg, l'Unione poteva contare su 70.000 uomini contro i 36.000 dei Confederati, mentre intorno a Richmond al comando di Butler c'erano 40.000 uomini contro i 21.000 Confederati. L'esercito dell'Unione, malgrado le pesanti perdite subite nella Campagna di Overland, era in grado di reintegrare soldati ed equipaggiamenti approfittando delle truppe dei presidi provenienti da Washington, incrementati dalla disponibilit\u00e0 dei soldati Afro-americani. Verso la fine dell'assedio Grant poteva contare su un esercito di 125.000 uomini per iniziare la Campagna di Appomattox. L'esercito Confederato, all'opposto, aveva difficolt\u00e0 nel reintegrare gli uomini morti in battaglia, feriti o che avevano disertato.\nBattaglie del 1864.\nPrima battaglia di Petersburg 9 giugno.\nIl 9 giugno, il maggior generale Benjamin Butler dispieg\u00f2 circa 4.500 uomini, tra cavalleria e fanteria, contro i 2.500 Confederati disposti a difesa di Petersburg. Questa fu chiamata \"la battaglia dei vecchi uomini e dei giovani ragazzi\" dai residenti locali, a causa dell'et\u00e0 dei difensori, visto che la maggior parte delle truppe confederate erano state spostate verso nord per rafforzare Lee, lasciando sguarnite le difese di Petersburg. Mentre la fanteria di Butler doveva attaccare le fortificazioni della Linea Dimmock (una linea di opere lunga 16\u00a0km, a est della citt\u00e0, di cui 55 batterie di artiglieria), la divisione di cavalleria di Kautz avrebbe dovuto entrare in citt\u00e0 da sud-est. La fanteria esit\u00f2 ad attaccare, considerando troppo forti le linee difensive, e cos\u00ec l'attacco della cavalleria fu respinto dai soldati di guardia. Il Maj. Gen. Quincy A. Gillmore decise il ritiro delle truppe unioniste, causando l'ira di Butler. Dal 14 al 17 giugno l'Armata del Potomac attravers\u00f2 il fiume James e inizi\u00f2 a spostarsi verso Petersburg per rinnovare gli assalti di Butler.\nSeconda battaglia di Petersburg 15 - 18 giugno.\nLa maggior parte dell'Armata del Potomac attravers\u00f2 il fiume James su barconi o utilizzando dei ponti a Windmill Point. Beauregard, sospettando un attacco, fece precipitosamente rientrare Bushrod Johnson da Bermuda Hundred e le truppe di Hoke iniziarono a confluire nell'armata di Lee, portando la forza difensiva a 4.500 uomini. I principali gruppi di Butler (il XVIII Corpo d'armata di Smith, la divisione di fanteria di Hinks e la cavalleria di Kautz) attraversarono il fiume Appomattox a Broadway Landing e il 15 giugno attaccarono le difese di Petersburg. Gli uomini di Beauregard furono costretti a retrocedere dalla prima linea trincerata fino a Harrison Creek. Al sopraggiungere dell'oscurit\u00e0, il XVIII Corpo d'armata fu sostituito con il II Corpo d'armata. Il 16 giugno il II Corpo d'armata conquist\u00f2 un'altra sezione della linea di difesa Confederata; il 17 giugno il IX Corpo d'armata avanz\u00f2 ulteriormente. Beauregard svuot\u00f2 la \"Howlett Line\" a Bermuda Hundred per difendere la citt\u00e0 e Lee si precipit\u00f2 ad inviare rinforzi a Petersburg dall'Armata della Virginia settentrionale. Il 18 giugno i II, V e XI Corpi d'armata attaccarono, ma furono respinti subendo gravi perdite.\nI comandanti dell'Unione avevano timore di continuare l'attacco in quanto Beauregard li aveva attirati in una serie di finti attacchi per fargli credere di essere in possesso di molti pi\u00f9 uomini e molti pi\u00f9 cannoni di quelli che invece effettivamente aveva, illuminando anche dei falsi accampamenti e costruendo dei falsi cannoni con dei ceppi di albero. Nell'arco delle 4 giornate, 100.000 uomini furono impiegati nella battaglia (62.000 per l'Unione, 38.000 per i confederati), le perdite furono ingenti (oltre 11.000 soldati nordisti e 4.000 sudisti) ed ormai, con le difese Confederate notevolmente rinforzate, l'Unione aveva perso la grande opportunit\u00e0 di conquistare Petersburg senza un assedio, come lo stesso Grant afferm\u00f2 nelle sue memorie. A causa degli errori commessi durante i primi giorni di battaglia, lo scenario era orientato verso un lungo assedio.\nBattaglia di Jerusalem Plank Road 21 - 24 giugno.\nIl 21 giugno, il II Corpo d'armata dell'Unione, appoggiato dal VI Corpo d'armata, tent\u00f2 di tagliare la linea ferroviaria di Weldon a sud di Petersburg, una delle maggiori linee di rifornimento per la citt\u00e0. L'azione fu preceduta dalla divisione di cavalleria di Wilson, che inizi\u00f2 a distruggere i binari. Il 22 giugno, truppe del Corpo d'armata di A.P. Hill al comando del generale di brigata William Mahone, contrattaccarono. Mahone, un ingegnere ferroviario che aveva lavorato nella zona, sfrutt\u00f2 la perfetta conoscenza del territorio per cogliere di sorpresa il II Corpo d'armata e costringerlo ad allontanarsi dalla linee ferroviaria. Tuttavia, anche se i Federali erano stati respinti dalle loro posizioni avanzate e le loro perdite furono di gran lunga superiori (2.962 contro 572), la battaglia pu\u00f2 definirsi non conclusiva, in quanto l'Unione riusc\u00ec ad estendere la linea di accerchiamento ad ovest della citt\u00e0. Sul campo di battaglia era presente anche il Presidente Abraham Lincoln.\nNel corso della battaglia fu ferito l'ufficiale unionista Ranald S. \"Bad Hand\" MacKenzie che, avendo perso due dita nello scontro, ebbe il soprannome di \"Mala Mano\".\nBattaglia di Staunton River Bridge 25 giugno.\nIl 22 giugno le divisioni di cavalleria di Wilson e Kautz partirono dalla linea di assedio a Petersburg per andare a distruggere le linee di comunicazione ferroviaria dei Confederati. Cavalcando lungo la strada Dinwiddie Court House, tagliarono la linea ferroviaria South Side, vicino a Ford's Station, distruggendo le rotaie, le costruzioni ferroviarie e due treni con i rifornimenti. Il 23 giugno Wilson raggiunse il nodo ferroviario di Richmond &amp; Danville a Burke Station, dove incontr\u00f2 una pattuglia della cavalleria di Rooney Lee. Wilson segu\u00ec Kautz lungo la linea ferroviaria South Side, distruggendo circa 30 miglia (50 chilometri) di rotaie, e continu\u00f2 ad avanzare. Il 24 giugno, mentre Kautz rimaneva a Burkeville impegnato in alcune schermaglie, Wilson raggiunse Meherrin Station sulla linea ferroviaria Richmond &amp; Danville, e inizi\u00f2 a distruggere le rotaie.\nIl 25 giugno Wilson e Kautz continuarono a sradicare le rotaie a sud del ponte sul fiume Staunton, ma il loro lavoro fu ritardato dall'intervento della guarnigione che era a guardia del ponte per prevenirne la distruzione. I 296 riservisti confederati sotto il comando del Capitano Benjamin L. Farinholt, vennero affiancati da 642 uomini di rinforzo, la maggior parte volontari. Ma con abili diversivi i confederati fecero credere di avere una forza di 10.000 soldati. Il tentativo unionista di catturare il ponte fall\u00ec e l'arrivo della divisione di cavalleria sudista di Rooney Lee li costrinse ad abbandonare i piani di distruzione del ponte. In questo momento, i cavalieri si trovavano a quasi 100 miglia (circa 160 chilometri) dalle linee dell'Unione.\nBattaglia di Sappony Church 28 giugno.\nLa divisione di cavalleria di Rooney Lee insegu\u00ec gli uomini di Wilson e Kautz che, il 25 giugno, avevano fallito la missione di distruggere il ponte presso il fiume Staunton. Wilson e Kautz si diressero verso est e, il 28 giugno attraversarono il fiume Nottoway al ponte di Double e si spinsero verso nord al deposito di Stony Creek lungo la linea ferroviaria Weldon; l\u00ec furono attaccati dalla divisione di cavalleria di Wade Hampton. Durante la giornata la divisione di Rooney Lee arriv\u00f2 a rinforzare quella di Hampton, e i Federali furono sottoposti a una pesante pressione. Durante la notte, Wilson e Kautz riuscirono a disimpegnarsi e si spinsero verso nord lungo la Halifax Road, presupponendo che la stazione di Ream fosse un luogo sicuro verso cui dirigersi, ma furono costretti ad abbandonare lungo la strada molti schiavi che erano fuggiti e che avevano cercato riparo tra le file delle divisioni di cavalleria Federali.\nPrima battaglia della stazione di Ream 29 giugno.\nAll'alba del 28 giugno la divisione di cavalleria di Kautz raggiunse la stazione di Ream lungo la linea ferroviaria Weldon che credeva essere presidiata dalla fanteria dell'Unione. Invece, Kautz trov\u00f2 la strada sbarrata dalla divisione di fanteria Confederata di Mahone. La divisione di Wilson, difendendosi dagli attacchi della cavalleria di Rooney Lee, si un\u00ec a Kautz nei pressi della stazione di Ream, dove virtualmente furono circondati. Verso mezzogiorno, la fanteria di Mahone li attacc\u00f2 frontalmente, mentre la divisione di cavalleria di Fitzhugh Lee minacciava il fianco sinistro dell'Unione. I cavalieri bruciarono i loro vagoni e abbandonarono l'artiglieria. Divisi dagli attacchi Confederati, Wilson e i suoi uomini ripiegarono verso sud attraverso la Stage Road per attraversare il fiume Nottoway, mentre Kautz riusc\u00ec ad attraversare il paese, raggiungendo le linee Federali intorno a Petersburg verso sera. Wilson continu\u00f2 ad est verso il fiume Blackwater, prima di tornare verso nord riuscendo, il 2 luglio, a raggiungere le linee dell'Unione a Light House Point. Il raid di Wilson e Kautz caus\u00f2 la distruzione di pi\u00f9 di 60 miglia (100 chilometri) di binari, interrompendo temporaneamente il traffico ferroviario di Petersburg. Ma tutto ci\u00f2 a costo di ingenti perdite sia di uomini che di mezzi, tanto che Grant lo defin\u00ec un disastro.\nPrima battaglia di Deep Bottom 27 - 29 luglio.\nDurante la notte tra il 26 e il 27 luglio Winfield S. Hancock condusse il II Corpo d'armata dell'Unione e due divisioni della cavalleria di Sheridan a nord del fiume James per minacciare la citt\u00e0 di Richmond. Questa manovra distolse l'attenzione delle forze confederate dall'imminente attacco alla citt\u00e0 di Petersburg. I piani dell'Unione di aggirare le posizioni Confederate a New Market Heights e Fussell's Mill, furono abbandonati quando i Confederati, ottenuti notevoli rinforzi, contrattaccarono. Durante la notte del 29 luglio, i Federali attraversarono di nuovo il fiume, lasciando una guarnigione come testa di ponte a Deep Bottom.\nBattaglia del cratere 30 luglio.\nNel tentativo di rompere l'assedio, gli uomini (ex minatori delle miniere di carbone) del 48\u00ba fanteria Pennsylvania del IX Corpo d'armata di Burnside, al comando del tenente colonnello Henry Pleasants, scavarono un tunnel di 156 metri, sotto le linee confederate. Il 30 luglio fecero detonare gli esplosivi, creando un cratere di circa 41 metri di diametro, visibile anche oggi. Tra i 280 e i 350 soldati Confederati rimasero uccisi dall'esplosione. Il piano dell'Unione era quello di sfruttare l'esplosione per mandare le truppe afro-americane di Ferrero attraverso il varco creato, per attaccare gli obiettivi strategici nelle retrovie Confederate.\nTuttavia il piano fu modificato all'ultimo minuto a causa delle preoccupazioni politiche circa l'effetto le che truppe nere avrebbero avuto sulle difese Confederate e sull'opinione pubblica in generale; furono, quindi, sostituiti dall'improvvisata divisione di James Ledlie, e i risultati furono disastrosi: le truppe entrarono nel cratere, invece di muoversi intorno ai suoi bordi. Impossibilitati ad uscire scalando i lati ripidi del cratere, furono annientati dal fuoco che i Confederati riversarono su di loro. La divisione Confederata di William Mahone, che si trovava sul lato destro della linea dell'assedio, recuper\u00f2 velocemente e port\u00f2 deciso contrattacco alle linee dell'Unione. Pi\u00f9 di 5.300 uomini dell'Unione rimasero uccisi in questa battaglia, che non raggiunse nessun obiettivo utile per la guerra.\nSeconda battaglia di Deep Bottom 13 - 20 agosto.\nLee, preoccupato per le sorti di Early impegnato nella Campagna della Valle dello Shenandoah, distacc\u00f2 in suo aiuto una divisione di fanteria dal Corpo del Ten. Gen. Anderson. Grant pens\u00f2, erroneamente, di avere campo libero per la conquista di Petersburg e progett\u00f2 di attirare gli ultimi difensori verso Richmond. Durante la notte tra il 13 e il 14 agosto il II e X Corpo d'armata dell'Unione, con la divisione di cavalleria di Gregg, tutti sotto il comando di Winfield S. Hancock, attraversarono il fiume James a Deep Bottom per minacciare Richmond, coordinando l'azione con un movimento teso a distruggere la linea ferroviaria Weldon a Petersburg. Il 14 agosto, verso mezzogiorno, cominci\u00f2 l'assalto federale con 10.000 uomini guidati dal generale di brigata Francis C. Barlow. Le truppe unioniste, rallentate dal caldo opprimente, vennero facilmente respinte. Durante la notte il X Corpo d'armata di Birney si spost\u00f2 verso la parte pi\u00f9 estrema del fianco destro delle linee dell'Unione, nei pressi di Fussell's Mill, in appoggio a Barlow. La marcia di Birney venne rallentata dal terreno accidentato e cos\u00ec l'attacc\u00f2 progettato per il 15 non fu eseguito.\nIl 16 agosto l'assalto nei pressi di Fussell's Mill inizi\u00f2 con successo, ben presto per\u00f2 i Confederati ribaltarono la situazione. La cavalleria di Rooney Lee sconfisse quella di Gregg a Fisher's Farm, mentre Birney e Hancock non si resero conto del vantaggio raggiunto, dando il tempo a Robert E. Lee di intervenire. Gli uomini dell'Unione furono respinti al di l\u00e0 delle posizioni appena acquisite. Aspri combattimenti continuarono nella zona per tutto il resto della giornata. Alla tregua del 17 agosto seguirono schermaglie fino al 20, quando i Federali ritornarono sul lato sud del fiume James, mantenendo la testa di ponte a Deep Bottom. Come nella prima battaglia di Deep Bottom, l'assalto federale era stato respinto da una minore forza difensiva. Tuttavia, l'operazione aveva costretto il generale Lee a distaccare le forze da Petersburg e Bermuda Hundred, impedendogli di rafforzare Early nella Shenandoah Valley.\nBattaglia di Globe Tavern 18 - 21 agosto.\nMentre il comando di Hancock si insediava a Deep Bottom, a nord del fiume James, il V Corpo d'armata dell'Unione e alcuni gruppi del II e IX Corpo d'armata, sotto il comando di Gouverneur K. Warren, si stavano spostando dalle trincee di Petersburg per mettere fuori uso la linea ferroviaria Weldon. All'alba del 18 agosto Warren avanz\u00f2 facendo indietreggiare le sentinelle Confederate, fino a raggiungere la ferrovia a Globe Tavern, iniziando l'opera di danneggiamento della linea. Nel pomeriggio la divisione Confederata del maggior generale Henry Heth contrattacc\u00f2, costringendo la divisione di Romeyn Ayres ad allontanarsi da Tavern. Durante la notte entrambi i contendenti si trincerarono. Il 19 agosto il Mag. Gen. confederato William Mahone, la cui divisione era stata fatta precipitosamente ritornare dal nord del fiume James, attacc\u00f2 con cinque brigate di fanteria, avvolgendo il fianco destro della divisione di Crawford e causando il panico tra le file federali. Mentre l'attacc\u00f2 di Mahone aveva successo, quello frontale di Heth veniva facilmente respinto dalla divisione unionista di Ayres.\nOttenuti ingenti rinforzi, Warren contrattacc\u00f2 e all'imbrunire aveva riconquistato la maggior parte del terreno perso durante i combattimenti del pomeriggio. Il 20 agosto i Federali si dispiegarono e costruirono una robusta linea difensiva che ricopriva Blick House e Globe Tavern e si estendeva a est per congiungersi con la linea principale Federale a Jerusalem Plank Road. Il 21 agosto Hill cerc\u00f2 di individuare dei punti deboli nella linea Federale, ma le cariche condotte da Heth e Mahone non riuscirono a penetrare nelle robuste difese dell'Unione e dovettero abbandonare il campo di battaglia lasciando la ferrovia in mano federale. Nonostante le maggiori perdite (4.296 per l'Unione, 1.620 tra i confederati), con i combattimenti a Globe Tavern, Grant conquist\u00f2 la prima vittoria nel corso della Campagna e riusc\u00ec ad estendere la linea di assedio ad ovest, tagliando la via ferroviaria primaria di Petersburg che la collegava con Wilmington nella Carolina del Nord. In questo modo i Confederati erano ora costretti a scaricare i vagoni ferroviari alla stazione di Stony Creek e trasportare il materiale su carri per 50 chilometri lungo la strada Boydton Plank per raggiungere Petersburg.\nSeconda battaglia della stazione di Ream 25 agosto.\nIl 24 agosto il II Corpo d'armata dell'Unione, guidato da Hancock, continu\u00f2 l'opera di distruzione della ferrovia Weldon muovendosi verso sud e sradicando i binari, preceduto dalla divisione di cavalleria di Gregg. Lee, non potendosi permettere di perdere il controllo della linea, invi\u00f2 d'urgenza una cospicua forza guidata da A.P. Hill a fermare l'avanzata unionista. Il 25 agosto i Confederati attaccarono: da nord Wilcox con tre brigate di fanteria, da sud la cavalleria di Hampton. Meade, temporaneamente al comando dell'Armata del Potomac, invi\u00f2 i suoi uomini a rinforzare le linee difensive unioniste, ad eccezione del settore controllato da Hancock, pensando che il suo fidato collaboratore avesse uomini a sufficienza. Heth, a cui Hill, malato, aveva assegnato il comando tattico delle operazioni, ne approfitt\u00f2, attaccando e travolgendo le scarse forze dell'Unione alla stazione di Ream. Il panico si diffuse tra i nordisti e le forze confederate ebbero rapidamente ragione degli avversari causando numerose perdite (2.747 contro 814). Il vecchio II Corpo d'armata fu distrutto. Hancock arretr\u00f2 fino alla linea dell'Unione a Jerusalem Plank Road, lamentando la scarsa capacit\u00e0 di combattimento delle sue truppe. Nonostante la netta vittoria sudista, da questo momento e per tutto il resto della guerra, la linea della South Side Railroad non fu pi\u00f9 in grado di raggiungere Petersburg e i vagoni dovettero scaricare i rifornimenti 26\u00a0km pi\u00f9 a sud.\nIl Raid della Bistecca 14 - 17 settembre.\nIl Magg. Gen. Wade Hampton III condusse la cavalleria confederata forte di 3.000 uomini in un raid di oltre 100 miglia per rubare il bestiame destinato alle forze unioniste. La mossa ebbe successo e Hampton cattur\u00f2 2.400 bovini, insieme a 11 carri e 304 prigionieri, soffrendo la perdita di soli dieci uomini.\nBattaglia di Chaffin's Farm e New Market Heights 29 - 30 settembre.\nPer distrarre Lee dal reale obiettivo (tagliare le linee ferroviarie di rifornimento), Grant diede a Butler il compito di progettare un attacco a Richmond. Butler pianific\u00f2 un attacco a due punte: l'ala destra (il X Corpo di Birney ed una divisione afro-americana delle United States Colored Troops) avrebbero tentato l'assalto delle linee confederate a New Market Road per poi conquistare le posizioni di artiglieria sulla New Market Heights; l'ala sinistra (il resto del XVIII Corpo) avrebbe attaccato Fort Harrison da sud-est, neutralizzando il punto di forza di tutta la linea confederata; infine, unendo le forze, l'Unione avrebbe attaccato Fort Gregg, Fort Gilmer e Fort Harrison. Durante la notte tra il 28 e il 29 settembre l'Armata del James di Butler attravers\u00f2 il fiume James. La battaglia ebbe inizio all'alba. Birney ebbe successo, prendendo New Market Heights ma fu respinto a Fort Gregg, nel frattempo l'assalto del XVIII Corpo guidato dal Brig. Gen. George Stannard, consentiva la conquista di Fort Harrison. I Confederati riuscirono successivamente a ricompattarsi e contennero l'assalto nemico. Lee rinforz\u00f2 le sue linee a nord del fiume James e, il 30 settembre, contrattacc\u00f2, ma senza ottenere risultati positivi. I Federali si trincerarono e i Confederati eressero una nuova linea di difesa. Come Grant aveva previsto, Lee aveva spostato le sue truppe per contrastare la minaccia contro Richmond, indebolendo cos\u00ec le sue linee a Petersburg.\nBattaglia di Peebles' Farm 30 settembre - 2 ottobre.\nIn concomitanza con l'offensiva di Butler a nord del fiume James, Grant estese il suo fianco sinistro per tagliare le linee di comunicazione Confederate a sud-ovest di Petersburg. Due divisioni del IX Corpo d'armata al comando del maggior generale John G. Parke, due divisioni del V Corpo d'armata al comando di Warren e la divisione di cavalleria di Gregg furono assegnate all'operazione. Il 30 settembre i Federali si mossero, passando per la Poplar Spring Church per raggiungere Squirrel Level e Vaughan Roads. Il Brig. Gen. Charles Griffin condusse il primo attacco contro i Confederati, indeboliti dalla partenza di 10.000 uomini assegnati al tentativo di riconquista di Fort Harrison. Griffin conquist\u00f2 rapidamente Fort Archer, la linea difensiva Squirrel Level cedette cos\u00ec rapidamente che la fuga dei Confederati non permise all'Unione di catturare prigionieri. Warren ferm\u00f2 l'attacco per fortificare la nuova posizione. Nel tardo pomeriggio arrivarono i rinforzi Confederati che rallentarono l'avanzata delle truppe dell'Unione. Il 1\u00ba ottobre i Federali respinsero i contrattacchi confederati condotti dal Mag. Gen. Heth e dalla cavalleria di Hampton. Rinforzati dalla divisione del maggior generale Gershom Mott, il 2 ottobre le truppe dell'Unione ripresero l'avanzata conquistando Fort MacRae (che era difeso scarsamente) ed estesero ulteriormente il loro fianco sinistro prima di interrompere l'avanzata nei pressi della ferrovia della Boydton Plank Road, altro importante obiettivo strategico.\nBattaglia di Darbytown e New Market Roads 7 ottobre.\nPer rispondere alla perdita di Fort Harrison e alla crescente minaccia portata dai Federali contro Richmond, il generale Robert E. Lee, il 7 ottobre ordin\u00f2 un'offensiva contro la parte estrema del fianco destro dell'Unione. Dopo aver cacciato la cavalleria Federale dalle loro posizioni a protezione della Darbytown Road, le divisioni di Field e Hoke attaccarono la linea difensiva principale dell'Unione a New Market Road, ma furono respinte. I Federali non furono snidati e Lee si ritir\u00f2 sulla linea di difesa di Richmond.\nBattaglia di Darbytown Roads 13 ottobre.\nIl 13 ottobre le forze dell'Unione avanzarono per trovare la nuova linea difensiva dei Confederati intorno a Richmond e tastare la sua resistenza. Non ci fu una vera e propria battaglia, ma solo alcune schermaglie, durante le quali una brigata Federale assalt\u00f2 le fortificazioni a nord di Darbytown Road, ma fu respinta subendo gravi perdite. Le truppe dell'Unione si ritirarono quindi nelle loro trincee lungo New Market Road.\nBattaglia di Fair Oaks e Darbytown Road 27 - 28 ottobre.\nIn associazione ai movimenti per la conquista di Boydton Plank Road a Petersburg, Benjamin Butler attacc\u00f2 con il X Corpo d'armata le difese di Richmond lungo Darbytown Road. Il XVIII Corpo d'armata marci\u00f2 a nord verso Fair Oaks dove fu sonoramente respinto dalla divisione confederata di Field. Le forze confederate contrattaccarono riuscendo a catturare 600 prigionieri. Le difese di Richmond rimasero intatte; tutte le offensive di Grant a nord del fiume James furono respinte facilmente.\nBattaglia di Boydton Plank Road 27 - 28 ottobre.\nSotto il comando di Hancock, le divisioni dei II, V e IX Corpi d'armata dell'Unione, e la divisione di cavalleria di Gregg (per un totale di pi\u00f9 di 30.000 uomini) lasciarono le linee lungo Petersburg e marciarono verso ovest per attaccare Boydton Plank Road e la linea ferroviaria di South Side. Il 27 ottobre la divisione unionista del Brig. Gen. Gershom Mott attravers\u00f2 la Boydton Plank Road e attacc\u00f2 la cavalleria di Hampton, minacciando di tagliare in due la linea confederata. La reazione di A.P. Hill fu immediata, ma le sue pessime condizioni di salute lo obbligarono a cedere il comando a Heth. Il II Corpo di Hancock marciando troppo rapidamente si trov\u00f2 isolato e fu sottoposto al contrattacco confederato condotto dalla divisione di Heth e dalla cavalleria di Hampton vicino a Burgess' Mill. I Federali furono costretti a retrocedere sulle posizioni iniziali. I confederati mantennero il controllo di Boydton Plank Road per il resto dell'inverno. Questo assalto fallito rappresent\u00f2 l'ultima battaglia per Hancock, che rassegn\u00f2 le dimissioni dal comando a causa di complicazioni delle ferite riportate a Gettysburg.\nBattaglie del 1865.\nBattaglia di Hatcher's Run 5 - 7 febbraio.\nIl 5 febbraio, 1865, la divisione di cavalleria di Gregg cavalc\u00f2 verso Boydton Plank Road nel tentativo di intercettare i treni che portavano i rifornimenti ai Confederati. Il V Corpo d'armata di Warren attravers\u00f2 Hatcher's Run e costitu\u00ec un blocco stradale su Vaughan Road per prevenire contrattacchi confederati contro Gregg. Due divisioni del II Corpo d'armata, al comando del maggior generale Andrew A. Humphreys si spostarono verso ovest, vicino ad Armstrong's Mill per proteggere il fianco destro di Warren. Nel tardo pomeriggio John B. Gordon tent\u00f2 di attaccare il fianco destro di Humphrey vicino al mulino (\"mill\"), ma fu respinto.\nDurante la notte le truppe dell'Unione ricevettero due divisioni di rinforzo. Il 6 febbraio Gregg ritorn\u00f2 a Gravelly Run, lungo Vaughan Road, non essendo riuscito a compiere il suo raid e fu attaccato dalle divisioni Confederate del generale di brigata John Pegram. Warren fece avanzare i suoi uomini in ricognizione nelle vicinanze di Dabney's Mill e fu attaccato dalle divisioni di Pegram e Mahone. Durante questa azione il generale Pegram fu ucciso ma l'avanzata delle truppe dell'Unione venne bloccata. Il 7 febbraio Warren lanci\u00f2 una nuova offensiva, respingendo i Confederati e riconquistando la maggior parte delle linee dell'Unione attorno Dabney's Mill perse il giorno prima. I Federali estesero i loro trinceramenti a Vaughan Road.\nBattaglia di Fort Stedman 25 marzo.\nNel marzo 1865, l'esercito di Lee era allo stremo, indebolito da diserzioni, malattie e carenza di forniture. La superiorit\u00e0 numerica di Grant era circa 125.000 a 50.000. Lee sapeva che i 50.000 uomini di Sheridan, sconfitto Early nella battaglia di Waynesboro nella valle dello Shenandoah, sarebbero presto tornati per unirsi a Grant e che altrettanto avrebbe fatto Sherman che stava marciando attraverso la Carolina. Lee chiese un consiglio al Mag. Gen. John B. Gordon che indic\u00f2 tre vie in ordine di preferenza: offrire condizioni di pace al nemico; abbandonare Richmond e Petersburg per unirsi al generale Joseph E. Johnston e congiuntamente sconfiggere Sherman; effettuare immediatamente un disperato attacco a sorpresa. Lee opt\u00f2 per la terza opportunit\u00e0. Gordon pianific\u00f2 un attacco con met\u00e0 della fanteria disponibile contro Fort Stedman, una delle fortificazioni nordiste che cingevano Petersburg, per poi spostarsi lungo le linee dell'Unione per distruggere le restanti fortificazioni e fare spazio per l'attacco principale. L'obiettivo finale era City Point, il quartier generale di Grant e principale base di rifornimento unionista. Quasi 20.000 confederati vennero assegnati all'operazione.\nL'attacco inizi\u00f2 prima dell'alba, con tiratori scelti e ingegneri mascherati da disertori che si diressero verso i picchetti dell'Unione per rimuovere ogni ostacolo che avrebbe ritardato l'avanzata della fanteria. Subito dietro tre gruppi di 100 uomini dovevano giungere ad uno scontro corpo a corpo e per sfruttare velocit\u00e0 e fattore sorpresa erano dotati di moschetti scarichi per impedire al nemico di sentire il fuoco confederato. La prima fase del piano funzion\u00f2 a meraviglia e i Confederati si impossessarono di Fort Stedman, catturando il Brig. Gen. Napoleon B. McLaughlen, responsabile del forte, aprendo un varco di 300 metri nella linea unionista e cominciando il bombardamento di Fort Haskell. La risposta nordista fu per\u00f2 rapida, in particolare il Mag. Gen. John G. Parke del IX Corpo e la divisione riservista del Brig. Gen. John F. Hartranft riuscirono a bloccare l'avanzata sudista e lanciarono un violento contrattacco che caus\u00f2 all'esercito di Gordon notevoli perdite. Il tentativo confederato era fallito, gli uomini di Lee tornarono alle posizioni iniziali lasciando anche Fort Stedman. In sole 4 ore i Confederati persero 4.000 uomini, i Federali solo 1.044.\nConseguenze.\nLa disfatta a Fort Stedman fu un colpo devastante per l'esercito di Lee che fu il preludio alla sconfitta nella Campagna di Appomattox e alla caduta di Petersburg il 2 e 3 aprile.\nDopo la vittoria a Five Forks il 1\u00ba aprile, Grant ordin\u00f2 un assalto lungo tutta la linea Confederata. Il VI Corpo d'armata di Wright fu impegnato nel decisivo sfondamento a Boydton Plank Road. Il XXIV Corpo d'armata di Gibbon invase Fort Gregg dopo un'eroica resistenza delle truppe confederate. Il IX Corpo d'armata di Parke conquist\u00f2 le trincee ad est, pur incontrando una strenua resistenza. Nei giorni seguenti, Lee ritir\u00f2 il suo esercito fuori da Petersburg e Richmond, e si diresse verso ovest, nel tentativo d'incontrarsi con le forze sotto il comando del generale Joseph E. Johnston in Carolina del Nord. Il risultato della Campagna di Appomattox costrinse il generale Lee alla resa il 9 aprile a Appomattox Court House, un villaggio situato 5 chilometri a est da Appomattox in Virginia.\nL'assedio di Petersburg caus\u00f2 moltissime vittime da entrambe le parti. L'assalto iniziale a Petersburg nel giugno 1864 cost\u00f2 all'Unione 11.386 morti e feriti e circa 4.000 ai difensori Confederati. Le vittime dell'assedio vero e proprio, che si concluse con l'attacco a Fort Stedman, sono stimate in 42.000 per l'Unione e 28.000 per i Confederati."}
{"id": "909540", "revid": "125987301", "url": "https://it.wikipedia.org/wiki?curid=909540", "title": "Scream 3", "text": "Scream 3 \u00e8 un film del 2000 diretto da Wes Craven, terzo capitolo dell'omonima serie cinematografica slasher.\nNegli Stati Uniti, la pellicola \u00e8 stata classificata \u201cR\u201d Restricted, cio\u00e8 vietato ai minori di 17 anni, \u201cper la presenza forte di violenza, terrore e linguaggio\u201d.\nOriginariamente, avrebbe dovuto essere l'ultimo capitolo della saga, a conclusione di una trilogia, ma, nel 2011, Craven riprese la saga con \"Scream 4.\"\nTrama.\nHollywood, 2000. Cotton Weary, che ora vive a Los Angeles ed \u00e8 conduttore di un talk show televisivo di successo, 100% Cotton, viene contattato da Ghostface, che chiede di sapere dove si trovi Sidney Prescott minacciando di uccidere la sua ragazza Christine. Cotton si rifiuta di rispondere cos\u00ec l'assassino interrompe la chiamata e aggredisce Christine facendole credere che dietro la maschera ci sia proprio Cotton. La ragazza riesce a nascondersi e, una volta arrivato Cotton, lo accusa di essere diventato pazzo e lo tiene lontano con una mazza da golf arrivando pure a colpirlo. Tuttavia, la ragazza finir\u00e0 uccisa da Ghostface e, dopo un breve scontro, anche Cotton viene ucciso.\nGale Weathers, durante una conferenza stampa, incontra il detective Kincaid, che le chiede aiuto per le indagini sul duplice omicidio, in quanto la giornalista \u00e8 personalmente coinvolta nella strage di Woodsboro e negli omicidi del Windsor college. Gale, quindi, si dirige a Hollywood presso il set di \"Squartati 3\" dove rivede Linus, che ora lavora sullo stesso set come consulente. L'assassino, penetrato negli studi Sunrise (in cui viene girato il film), utilizza un simulatore vocale per trarre in inganno e uccidere l'attrice Sarah Darling.\nIntanto Sidney si trova con suo padre in una casa isolata, in montagna, confinata e senza poter uscire per paura di essere uccisa dal maniaco di turno (di cui ha incubi ricorrenti in cui l'assassino appare insieme a sua madre). Ma una sera, Ghostface telefona a Sidney, svelando in questo modo di aver capito dove si nasconde e lasciandole intendere che uccider\u00e0 tutto il cast di Squartati 3 per arrivare a lei. Sidney capisce quindi di non essere pi\u00f9 al sicuro e fugge in direzione di Hollywood; Intanto, lo stesso cast si riunisce, insieme a Linus e Gale, a una festa di addio al film chiuso a casa di Jennifer Jolie (l'attrice che interpreta Gale nel film), dove l'assassino uccide la guardia del corpo di Jennifer e fa saltare in aria la casa. Sopravvivono tutti, eccetto Tom Prinze (Linus nel film).\nSidney, riunitasi con Linus e Gale, incontra Martha Meeks, la sorella di Randy, morto negli omicidi del Windsor College, presso gli studi Sunrise, che fa vedere loro la cassetta registrata da Randy, una sorta di \"eredit\u00e0\" in cui spiega le regole della trilogia e come sconfiggere l'assassino.\nIl detective Kincaid porta con s\u00e9 Sidney, mentre Gale, Jennifer e Linus partecipano alla festa di compleanno del regista di Squartati 3, Roman Bridger, presso la villa del produttore dello stesso film, John Milton. Alla festa sono presenti anche Angelina Tyler (Sidney nel film) e Tyson Fox. L'assassino giunge sul posto, e il cadavere di Roman viene ritrovato da Gale e Jennifer in uno scantinato. Angelina, terrorizzata, tenta di fuggire dalla villa, ma viene accoltellata da Ghostface; Tyson, trovandosi faccia a faccia con l'assassino, tenta di affrontarlo, ma viene pugnalato e poi gettato gi\u00f9 da un terrazzo; e infine Jennifer, che scappa attraverso un passaggio segreto, viene scovata e uccisa. Gli unici sopravvissuti sono Gale e Linus, che vengono presi in ostaggio da Ghostface. L'assassino dunque chiama Sid, ancora nell'ufficio di Kincaid, minacciando di uccidere i suoi due amici, a meno che lei non si presenti subito alla villa. Sidney arriva e cerca di liberare Linus e Gale, ma viene aggredita da Ghostface. Riesce a sparargli ma non a ucciderlo, perch\u00e9 questi indossa un giubbotto antiproiettile; l'assassino sparisce e subito dopo arriva il detective Kincaid, dicendo di essere l\u00ec per fare un controllo. Sid sembra sospettare anche del poliziotto, finch\u00e9 non riappare improvvisamente Ghostface che aggredisce l'uomo. La ragazza fugge in una sala di proiezione nascosta, dove viene intrappolata da Ghostface.\nL'assassino si rivela essere Roman, che aveva solo inscenato la sua morte. Roman svela di essere il fratellastro di Sidney, poich\u00e9 figlio illegittimo di Maureen Prescott, che aveva concepito e poi dato in adozione quand'era ancora un'attrice di Hollywood. Quattro anni prima, Roman aveva tentato di riconciliarsi con la madre Maureen, dopo che quest'ultima si era lasciata alle spalle il suo passato hollywoodiano e aveva fatto ritorno a Woodsboro, salvo venire rinnegato come figlio. Cos\u00ec il regista, per vendicarsi, aveva mostrato a Billy Loomis le prove di una relazione tra Maureen e il padre di lui, fornendogli cos\u00ec un pretesto per ucciderla; Roman avrebbe dunque innescato gli omicidi dei film precedenti. Tuttavia, la gelosia che lo stesso uomo provava per Sidney l'aveva costretto finora a perseguitare anche la protagonista.\nRoman infine spiega la sua intenzione di uccidere Sidney, e di incastrare proprio lei per gli omicidi compiuti, non prima di aver ucciso davanti ai suoi occhi il produttore John Milton. Sidney lo accusa di essere la causa di quanto avvenuto nel corso della trilogia, e tra i due nasce una lotta, che sembra concludersi quando Roman le spara, credendo di averla finita, in realt\u00e0 Sid aveva un giubbotto antiproiettile che le ha salvato la vita e ferisce Roman con un punteruolo; Linus, arrivato con Gale e Kincaid in soccorso di Sidney, finisce l'uomo con un colpo di pistola alla testa dopo che quest'ultimo si era rialzato dalla sua finta morte.\nPassato del tempo, Linus fa una proposta di matrimonio a Gale, che accetta, mentre Sidney e il detective Kincaid sono una nuova coppia. I quattro amici si ritrovano a casa di Sidney e vogliono guardare un film: a un certo punto la porta della casa si apre misteriosamente, ma Sidney non s'infastidisce e si aggrega al trio in un'altra stanza, lasciando la porta aperta: finalmente non \u00e8 pi\u00f9 schiava del suo terrore e della costante paranoia di essere uccisa dallo psicopatico.\nRiprese.\nLe riprese del film si sono tenute tra i mesi di luglio e settembre 1999.\nHome video.\nLa versione in Home video \u00e8 uscita nel 2001 e il DVD \u00e8 stato distribuito dalla Hollywood Pictures. Il disco contiene un \"Dietro le quinte\" dei film della saga e alcune scene tagliate.\nCome il precedente film, anche questo \u00e8 stato ridistribuito dalla Eagle Pictures sia in DVD sia in Blu-Ray."}
{"id": "909545", "revid": "117999972", "url": "https://it.wikipedia.org/wiki?curid=909545", "title": "Ultra low frequency", "text": "ULF \u00e8 la sigla dell'inglese Ultra low frequency (\"frequenza ultra bassa\") e indica, nella designazione ITU, la parte dello spettro delle onde radio compresa tra 300 e 3000 Hz. Potendo attraversare la terra, queste frequenze vengono utilizzate per le comunicazioni in miniera.\nTerremoti.\nAlcune stazioni di controllo hanno segnalato che i terremoti a volte sono preceduti da impulsi ULF e ELF. Un esempio notevole di questo si \u00e8 presentato prima del terremoto di Loma Prieta in California nel 1989.\nAltri usi.\nComunicazioni ULF sono state utilizzate per trasmissioni militari segrete. Pubblicazioni NATO AGARD degli anni sessanta descrivono questi metodi nei particolari. Queste comunicazioni, denominate \"Earth Mode\", utilizzano elettrodi piantati a terra e sono in grado di percorrere alcuni chilometri. Questo metodo \u00e8 stato ipotizzato da Nikola Tesla gi\u00e0 nel 1899."}
{"id": "909547", "revid": "767487", "url": "https://it.wikipedia.org/wiki?curid=909547", "title": "Fondazione Burri", "text": "La Fondazione Palazzo Albizzini Collezione Burri, detta Fondazione Burri, nasce nel 1978 per volont\u00e0 dello stesso pittore Alberto Burri, con una prima donazione di 32 opere.\nLa Fondazione e le sue sedi.\nIl Consiglio di amministrazione.\nLa Fondazione \u00e8 stata riconosciuta con decreto del Presidente della Giunta Regionale dell'Umbria. Essa ha un consiglio di amministrazione composto da rappresentanti del Comune di Citt\u00e0 di Castello, della Cassa di Risparmio, dell'Associazione per la Tutela dei Monumenti dell'Alta Valle del Tevere e dell'Universit\u00e0 \"La Sapienza\" di Roma. Attualmente la Fondazione \u00e8 diretta dallo storico dell'arte Bruno Cora'\nLa Fondazione organizza convegni e conferenze sull'arte antica, moderna e contemporanea, oltre a curare la pubblicazione di cataloghi e l'organizzazione di mostre su Alberto Burri.\nPalazzo Albizzini.\nIl Palazzo Albizzini risale alla seconda met\u00e0 del XV secolo, ha una superficie totale di 1660\u00a0m\u00b2 ripartita in tre piani ed ha un'impronta rinascimentale di influenza fiorentina.\nL'edificio, acquisito dalla Cassa di Risparmio di Citt\u00e0 di Castello che ne ha promosso il restauro, \u00e8 stato poi consegnato in comodato gratuito alla Fondazione. Nell'intervento di restauro del monumento, (curato dagli architetti Alberto Zanmatti e Tiziano Sarteanesi), sono stati adottati accorgimenti che ne hanno consentito il recupero spaziale, e insieme la destinazione espositiva.\nLa finitura in intonaco di sabbia e calce lucidata alla cazzuola ha donato agli ambienti (precedentemente interessati da ripetuti interventi di riuso) un aspetto omogeneo, arricchito dagli elementi in pietra grigia.\nEx Seccatoi del Tabacco.\nLa sede espositiva realizzata negli Ex Seccatoi di Tabacco \u00e8 stata inaugurata nel 1990 e completa la collezione di Palazzo Albizzini.\nLa struttura \u00e8 stata costruita fra la fine degli anni cinquanta e la met\u00e0 degli anni sessanta dalla Fattoria Autonoma Tabacchi per l'essiccazione del tabacco tropicale prodotto nell'Alta Valle del Tevere ed \u00e8 stata dismessa negli anni settanta; l'attuale destinazione ha salvato da sicura distruzione le strutture architettoniche, interessante esempio di ingegneria industriale novecentesca.\nLo stabilimento, gi\u00e0 in passato, aveva avuto impieghi legati alla tutela del patrimonio culturale. Nel 1966, a seguito dell'alluvione di Firenze, la Fattoria Autonoma Tabacchi offr\u00ec le attrezzature tecniche e il personale per il prosciugamento dei preziosi libri danneggiati della Biblioteca Nazionale Centrale, del materiale cartaceo del Tribunale Civile e Penale e della societ\u00e0 editoriale \"La Nazione\". Vennero salvati migliaia di volumi grazie anche alla lunga esperienza professionale delle maestranze, tanto pi\u00f9 efficace perch\u00e9 portata a termine in tempi ragionevolmente brevi grazie alla enorme capienza dei seccatoi.\nNegli anni settanta i locali furono abbandonati, finch\u00e9 nel 1978 la societ\u00e0 proprietaria concesse in uso gratuito all'artista un capannone, che nel 1979 fu aperto per la presentazione alla critica ed al pubblico del primo vasto ciclo pittorico, Il Viaggio.\nTutto il complesso fu acquisito dalla Fondazione Palazzo Albizzini nel 1989 ed ha preso subito l'avvio un progetto generale di recupero ed adattamento museale. Lo spazio espositivo, inaugurato nel luglio 1990, ospita 128 opere realizzate dal 1970 al 1993, comprendenti cicli pittorici e sculture monumentali, collocate anche sul prato all'esterno.\nLe collezioni.\nLe opere d'arte, patrimonio della Fondazione, sono state realizzate tra il 1948 e il 1990 e sono distribuite nelle due sedi.\nPalazzo Albizzini.\nLa Collezione comprende circa 130 opere (pittura, scultura, grafica, bozzetti per scenografie e teatri) suddivise in venti sale e presentate secondo un ordine cronologico: i Catrami, le Muffe, i Sacchi, i Legni, i Ferri degli anni cinquanta, le Plastiche degli anni sessanta, i Cretti degli anni settanta, i Cellotex degli anni settanta-ottanta e i Multiplex.\nAll'interno di Palazzo Albizzini hanno sede una biblioteca specializzata sull'arte moderna e contemporanea, la fototeca di Alberto Burri e l'archivio con una vasta bibliografia sull'artista.\nEx Seccatoi.\nAll'interno delle sale sono esposti i cicli di grande formato realizzati da Alberto Burri tra il 1974 e il 1993. I padiglioni contengono 128 grandi opere suddivise per cicli: Il Viaggio (1979), Orsanmichele (1980), Sestante (1982), Rosso e Nero (1984), Cellotex T (1975-1984), Annottarsi (1985-1987), Non Ama il Nero (1988), Grandi Neri (1988-1990), Metamorfotex (1991) e Il Nero e l'Oro (1992-1993).\nAll'esterno dei padiglioni, dipinti in nero per volont\u00e0 dello stesso Burri, sono collocate tre grandi sculture in ferro verniciato: Grande Ferro Sestante (1982), Grande Ferro K (1982) e Grande Ferro U (1990).\nL'attivit\u00e0 culturale.\nConferenze e convegni.\nLa Fondazione organizza periodicamente conferenze e convegni di aggiornamento sull'arte contemporanea in collaborazione con autorevoli istituzioni nazionali ed internazionali, collabora alla pubblicazione di cataloghi di mostre delle opere dell'artista, dei cataloghi e dei d\u00e9pliant della Collezione. Ha redatto il volume \"Burri - Contributi al Catalogo...\" (vedi Bibliografia)\nEsposizioni.\nL'Istituzione opera per gestire e conservare l'esposizione permanente delle opere dell'artista e \"per promuovere gli studi sull'arte del Maestro e la sua collocazione nel tempo\".\nA questo scopo la Fondazione gestisce l'apertura al pubblico delle due collezioni.\nLe attivit\u00e0 della Fondazione prevedono la curatela e la partecipazione a mostre di importanza internazionale con prestiti di opere e rapporti di collaborazione con altre istituzioni nazionali e internazionali, quali: Castello di Rivoli, Fondazione Fontana di Milano, Museo d'Arte Moderna Museion di Bolzano, M.A.R.T. - Museo d'Arte Moderna e Contemporanea di Trento e Rovereto, Galleria Nazionale d'Arte Moderna di Roma, Palazzo delle Esposizioni di Roma, Biennale di Venezia, St\u00e4dtische Galerie im Lenbachhaus di Monaco di Baviera, Palais des Beaux-Arts di Bruxelles, Centre Pompidou di Parigi, Solomon R. Guggenheim Museum di New York, ecc."}
{"id": "909553", "revid": "125203851", "url": "https://it.wikipedia.org/wiki?curid=909553", "title": "Legge di Pascal", "text": "Il principio di Pascal o legge di Pascal \u00e8 una legge della meccanica dei fluidi che stabilisce che, quando avviene un aumento della pressione in un punto di un fluido confinato, tale aumento viene trasmesso anche ad ogni punto del fluido all'interno del contenitore con la stessa intensit\u00e0 ma in direzione sempre perpendicolare alla parete del contenitore sulla quale il fluido esercita la pressione. Tale legge \u00e8 stata scoperta dal fisico e matematico francese Blaise Pascal nel famoso esperimento della botte del 1646 ed enunciata nel trattato del 1653 \"Sur l'equilibre des liqueurs\".\nDescrizione.\nL'enunciato afferma che la pressione in un fluido statico sia costante in ogni suo punto, sotto l'ipotesi che le forze di volume siano nulle o trascurabile rispetto alle forze di pressione. Questo pu\u00f2 essere ricavato analizzando l'equazione fondamentale dell'idrostatica, che nel caso tridimensionale vale:\nformula_1\nMettendoci nel caso in cui le forze di volume, ovvero il termine formula_2, sia nullo allora il gradiente della pressione formula_3. Ci\u00f2 comporta che la pressione sia costante formula_4 e dunque si ritrova l'enunciato.\nPossiamo dimostrarlo anche nel caso in cui la forza risultante (necessariamente nulla studiando un caso di staticit\u00e0) sia scritta in termini integrali:\nformula_5\navendo scelto una superficie infinitesima formula_6 , orientata con il versore uscente da essa formula_7 (da cui si ha il segno meno essendo il vettore di forza di pressione entrante nella superficie) e un volumetto di fluido arbitrario formula_8.\nA questo punto andando a restringere idealmente sempre di pi\u00f9 le dimensioni del volumetto, e di conseguenza anche della superficie infinitesima, arriviamo a un punto in cui le forze di volume siano trascurabili rispetto a quelle di superficie. Ci\u00f2 \u00e8 dovuto al fatto che la superficie sia proporzionale a formula_9 dove formula_10 \u00e8 la dimensione lineare, mentre il volumetto \u00e8 proporzionale formula_11, e chiaramente facendo tendere formula_12, formula_11 decresce pi\u00f9 rapidamente di formula_9.\nDetto ci\u00f2 otteniamo che:\nformula_15\nConsiderando che la pressione formula_16, chiaramente, non sia nulla, allora deve essere nullo l'integrale:formula_17 e dunque la pressione deve essere costante su tutta la superficie chiusa formula_18, avendola portata fuori dall'integrale.\nPer dare una dimostrazione intuitiva del fatto che l'integrale valga: \nformula_17\npartiamo dal prendere una superficie chiusa formula_18 e spostiamo ogni elemento della superficie arbitrariamente di un tratto formula_21. Avremo allora la superficie che adesso copre un volume che, rispetto al volume iniziale formula_22, possiamo scrivere come formula_23. L'aumento di volume possiamo scriverlo come:\nformula_24\nEssendo lo spostamento arbitrario, scegliamo adesso di aver fatto in verit\u00e0 una traslazione rigida della superficie; quindi il termine formula_21 \u00e8 constante e diretto verso un'unica direzione e verso per ogni punto. Avendo scelto di fare una traslazione la variazione di volume \u00e8 nulla e dunque:\nformula_26\nformula_27\nda cui semplificando lo spostamento infinitesimo ( \u00e8 una quantit\u00e0 costante maggiore o uguale di zero). Segue la tesi:\nformula_28\nParadosso di Pascal.\nNell'esperimento, che prende il nome anche di \"Paradosso di Pascal\", Pascal inser\u00ec un tubo verticale lungo 10 m in una botte piena d'acqua. A quel punto Pascal inizi\u00f2 a versare l'acqua nel tubo verticale fino a riempire il medesimo tubo e osserv\u00f2 un aumento della pressione, che raggiunse un'intensit\u00e0 tale da rompere la botte.\nDal punto di vista matematico, il principio pu\u00f2 essere descritto dalla formula seguente:\ndove formula_30 \u00e8 la variazione di pressione idrostatica, misurata in pascal, introdotta nella botte e dovuta al peso del fluido versato all'interno del tubo; \u03c1 \u00e8 la densit\u00e0 del fluido, misurata in chilogrammi su metro cubo; g \u00e8 l'accelerazione di gravit\u00e0 e formula_31 \u00e8 l'altezza, misurata in metri, raggiunta dal fluido all'interno del tubo.\nLa formula \u00e8 derivata a partire dalla legge di Stevino applicata al sistema botte-tubo. In questo caso la pressione introdotta nella botte \u00e8 data da\ndove formula_33 \u00e8 l'altezza del fluido nel tubo.\nLa pressione in un qualsiasi punto del fluido contenuto nella botte sar\u00e0 allora data da\ndove pf \u00e8 la pressione finale in un punto qualsiasi (dopo l'aggiunta dell'acqua), formula_31 \u00e8 la variazione di altezza del liquido, p0 \u00e8 la pressione iniziale di quel punto.\nPortando la pressione p0 dall'altro lato dell'uguaglianza si ottiene la formula iniziale.\nApplicazioni.\nIl principio di Pascal trova applicazione in vari strumenti, ad esempio in:"}
{"id": "909555", "revid": "123708956", "url": "https://it.wikipedia.org/wiki?curid=909555", "title": "Warren", "text": ""}
{"id": "909556", "revid": "123819508", "url": "https://it.wikipedia.org/wiki?curid=909556", "title": "Sh\u016bz\u014d Kuki", "text": "Trascorse gli anni venti in Europa ove conobbe Martin Heidegger, che lo menzion\u00f2 all'inizio del dialogo \"Da un colloquio in ascolto del linguaggio\" (1959; ed. it. \"In cammino verso il linguaggio\", Mursia, Milano 1990) a proposito del concetto di \"iki\"; frequent\u00f2, poi, Henri Bergson, Paul Claudel e Jean-Paul Sartre. \nDal 1930, anno di pubblicazione de \"La struttura dell'Iki\", visse a Ky\u014dto insegnando filosofia."}
{"id": "909558", "revid": "3831", "url": "https://it.wikipedia.org/wiki?curid=909558", "title": "Ex-Seccatoi del Tabacco", "text": ""}
{"id": "909559", "revid": "112393073", "url": "https://it.wikipedia.org/wiki?curid=909559", "title": "Silk Cut", "text": "Silk Cut \u00e8 una marca di sigarette a basso contenuto di catrame prodotta dal Gallaher Group. L'imballaggio \u00e8 caratterizzato da un peculiare pacchetto bianco con il nome della marca scritto in un quadrato viola.\nIl tabacco costituisce solamente il 75% del contenuto; il resto \u00e8 Cytrel, un succedaneo del tabacco a base di cellulosa.\nIl marchio \u00e8 cresciuto in popolarit\u00e0 nel mondo durante gli anni settanta e gli anni ottanta quando divennero risaputi i rischi di fumare sigarette e i consumatori passarono a marche con un contenuto pi\u00f9 basso di catrame. Con 5mg di catrame, le Silk Cut contenevano circa la met\u00e0 del contenuto delle marche pi\u00f9 forti come la Benson &amp; Hedges o Marlboro e la marca apparve pi\u00f9 attraente per i fumatori, specialmente le donne. \nCampagna pubblicitaria.\nLa marca fu contraddistinta da un'intelligente campagna pubblicitaria, concepita da Saatchi &amp; Saatchi, che debutt\u00f2 nel 1984. I messaggi pubblicitari mostravano forbici che tagliavano della seta, in risposta alle costrizioni sulle pubblicit\u00e0 di tabacco in cui non doveva vedersi il prodotto reale (e in particolar modo, in una particolare immagine viene ritratto un paio di forbici chirurgiche). I messaggi successivi si basavano su immagini sempre pi\u00f9 scure, in cui l'unico indizio per capire quale fosse il prodotto pubblicizzato erano i colori bianco e viola o un riferimento alla seta con un taglio al suo interno. Le pubblicit\u00e0 furono un successo e le vendite di Silk Cut crebbero vertiginosamente. \nSilk Cut per un certo periodo fu anche lo sponsor principale della Challenge Cup di rugby a 13 e la competizione fu nota come \"Silk Cut Challenge Cup\". Anche le Jaguar vincitrici del Campionato mondiale sportprototipi e della 24 Ore di Le Mans dal 1987 al 1991 erano contraddistinte dalla inconfondibile livrea viola. \nQuando in molti paesi divenne illegale pubblicizzare tabacco e i suoi derivati la campagna pubblicitaria venne interrotta. Negli anni novanta Silk Cut era la marca pi\u00f9 venduta nel Regno Unito. Le vendite sono poi diminuite come per tutte le marche a basso budget poich\u00e9 \u00e8 aumentata la tassa sul tabacco. Nel tentativo di opporsi a ci\u00f2, i produttori hanno risposto nel nuovo millennio introducendo angoli smussati a pacchetti ridisegnati con spessore normale e presentando il loro prodotto come le prime sigarette \"slim\" del Regno Unito, nonostante non fosse la verit\u00e0, dato che More, Karelia e Vogue erano gi\u00e0 disponibili nella maggior parte delle tabaccherie. Le Capri sono state disponibili nel Regno Unito fino a met\u00e0 degli anni novanta. \nLe Silk Cut sono disponibili in commercio anche in una versione con un contenuto inferiore di catrame e in un'altra con un contenuto estremamente ridotto, di soli 0,1 mg. Quando denominazioni come \"light\" e \"a basso contenuto di catrame\" sono state dichiarate illegali nel Regno Unito per il loro utilizzo nella promozione di tabacco (per paura che inducesse i fumatori a pensare che questi prodotti fossero pi\u00f9 sicuri), alcuni commentatori avevano previsto che il nome e la proficua identificazione della Silk Cut come prodotto a basso contenuto di catrame avrebbero avuto effetti favorevoli sulle vendite della marca tra i consumatori pi\u00f9 attenti alla salute. \nI livelli pi\u00f9 bassi di nicotina delle Silk Cut sono causati dal design del filtro, che ha molti pi\u00f9 buchi dei filtri delle tradizionali sigarette, per combinare il fumo con l'aria."}
{"id": "909561", "revid": "729019", "url": "https://it.wikipedia.org/wiki?curid=909561", "title": "Strada statale 663 di Saluzzo", "text": "La ex strada statale 663 di Saluzzo (SS 663), ora \"strada provinciale 663 di Saluzzo (SP 663)\", soprannominata la Saluzzo-Torino \u00e8 stata una strada statale italiana il cui percorso si snodava in Piemonte. Attualmente \u00e8 classificata come strada provinciale sia nella provincia di Cuneo che nella citt\u00e0 metropolitana di Torino.\nPercorso.\nInizia a Carignano, dal tratto declassato della strada statale 20 del Colle di Tenda e di Valle Roja, ed \u00e8 un'importante arteria di collegamento di pianura. Tocca le localit\u00e0 di Ceretto, Lombriasco, dopo il quale entra nel cuneese, valica il fiume Po, e prosegue per Casalgrasso, Polonghera, Faule, Moretta e Torre San Giorgio. Arriva quindi, dopo pochi chilometri, a Saluzzo, dove si immette sulla ex strada statale 589 dei Laghi di Avigliana. \nStoria.\nGi\u00e0 contemplata nel piano generale delle strade aventi i requisiti di statale del 1959, \u00e8 solo con il decreto del Ministro dei lavori pubblici 740 del 20 ottobre 1989 che viene elevata a rango di statale con i seguenti capisaldi di itinerario: \"Innesto strada statale n. 20 presso Carignano - Lombriasco - Polonghera - innesto strada statale n. 589 a Saluzzo\".\nIn seguito al decreto legislativo n. 112 del 1998, dal 2001, la gestione \u00e8 passata dall'ANAS alla Regione Piemonte che ha provveduto all'immediato trasferimento dell'infrastruttura alla Provincia di Torino (dal 2015 citt\u00e0 metropolitana di Torino) e alla Provincia di Cuneo per le tratte territorialmente competenti."}
{"id": "909568", "revid": "767487", "url": "https://it.wikipedia.org/wiki?curid=909568", "title": "Twink (musicista)", "text": "\u00c8 stato attivo sin dalla met\u00e0 degli anni sessanta dimostrandosi uno dei pi\u00f9 originali batteristi e musicisti inglesi, figura di culto e di ispirazione per moltissimi musicisti, partecipando alla realizzazione di dischi epocali per la psichedelia britannica come l'album \"eponimo\" dei Tomorrow, \"S.F. Sorrow\" dei Pretty Things e quello da solista \"Think Pink\".\nBiografia.\nGli anni '60.\nInizia la sua carriera nel 1963 suonando nei Dane Stephens and the Deep Beats diventati poi The Fairies, adottando per\u00f2 in breve il soprannome Twink, probabilmente a causa delle lozioni per capelli \"Twink\" che gli venivano regalate; dopo qualche singolo il gruppo si scioglie nel 1967.\nNel frattempo per\u00f2 gi\u00e0 suonava negli In-crowd, con Keith West e Steve Howe: in breve il gruppo cambi\u00f2 nome, divenendo Tomorrow. Il loro unico disco \u00e8 uno dei capolavori dell'epoca; il gruppo non ebbe molto successo sciogliendosi in breve tempo: Keith West intraprese la carriera solista, Steve Howe dopo qualche anno di gavetta approd\u00f2 negli Yes. Twink invece, dopo qualche singolo con gli Aquarian Age, gruppo composto da lui e da Junior, gi\u00e0 bassista dei Tomorrow, entr\u00f2 nei Pretty Things al posto di Skip Alan.\nCon questo gruppo suona alcuni brani in quella che viene considerata la prima \"opera rock\" del Regno Unito, \"S.F. Sorrow\".\n\"Think Pink\".\nDopo questa breve parentesi, conclusasi tra l'altro in modo brusco, Twink fa uscire il suo primo album solista, \"Think Pink\". \u00c8 un LP originale e sperimentale, influenzato da sonorit\u00e0 hard e psichedeliche, con la rivisitazione di \"10000 Words in a Cardboard Box\" del suo precedente gruppo \"Aquarian Age\". Nel disco partecipano anche i componenti dei Deviants, tra cui Mick Farren e Paul Rudolph, oltre a Steve Peregrin Took dai Tyrannosaurus Rex di Marc Bolan.\nDopo quest'album ha contribuito alla nascita dei Pink Fairies, insieme a Took e Rudolph.\nUscito nel '71 dal gruppo transita per un po' negli Stars di Syd Barrett.\nGli anni successivi e gli altri progetti.\nRitorna sulla scena musicale ritorna negli anni '80 con i The Ring, una ricomparsa nei Pink Fairies e come ospite nel disco dei Plasticland \"You Need a Fairy Godmother\".\nNell'86 esce un suo singolo \"Apocalipstic\", autoprodotto, nel 1990 esce un nuovo album \"Mr. Rainbow\".\n\u00c8 apparso negli anni ottanta in alcune serie televisive trasmesse sulla BBC come \"'Allo 'Allo!\", \"David Copperfield\" o \"Chocky's Challenge\".\nNel febbraio 2018 assieme al musicista Emilio Sorridente ha eseguito dal vivo per la prima volta in quasi 50 anni il celebre album Think Pink,al Museo del Rock di Catanzaro.\nHa in seguito abbracciato la fede musulmana cambiando il proprio nome in Mohammed Abdullah e trasferendosi a Marrakech in Marocco.\nDiscografia.\nAlbum in studio"}
{"id": "909570", "revid": "1431409", "url": "https://it.wikipedia.org/wiki?curid=909570", "title": "Studio 54 (film)", "text": "Studio 54 (\"54\") \u00e8 un film del 1998 scritto e diretto da Mark Christopher.\nTrama.\n\u00c8 il 1979 e Shane \u00e8 un giovane ragazzo del New Jersey che vive con le due sorelle e il padre. Lavora come benzinaio, sognando di poter andare a vivere a New York, distante solo tre miglia, eppure cos\u00ec incredibilmente lontana per lui. Una sera decide di andare con due amici alla famosa discoteca \"Studio54\", dove per\u00f2 il proprietario del locale Steve Rubell, decide di fare entrare solo lui. La discoteca ha una clientela selezionatissima e al suo interno la droga e il sesso circolano liberamente. Tramite delle conoscenze riesce a fare un colloquio con Steve e viene quindi assunto, ma i rapporti con il padre diventano sempre pi\u00f9 aspri in quanto egli non approva le scelte del figlio. Shane conosce Anita e Greg, una coppia sposata che lavora allo Studio54 e che diventano la sua nuova famiglia ospitandolo a casa loro. Nel frattempo Shane conosce persone famose e migliora la propria condizione economica diventando uno dei baristi del \"54\", definiti da Steve Rubell come \"la crema dei baristi di New York\". Tramite le vicende del protagonista ci viene mostrata la vita all'interno del leggendario locale, un sogno per molti ma una realt\u00e0 per pochi. Il locale va a gonfie vele, \u00e8 frequentato da sempre pi\u00f9 vip e la sua fama accresce giorno dopo giorno, ma Steve Rubell insospettisce la polizia tributaria che si mette ad indagare sulle entrate del locale e sul giro di droga al suo interno."}
{"id": "909576", "revid": "400694", "url": "https://it.wikipedia.org/wiki?curid=909576", "title": "Stella del mattino (arma)", "text": ""}
{"id": "909577", "revid": "34928", "url": "https://it.wikipedia.org/wiki?curid=909577", "title": "Battaglia di Alma", "text": ""}
{"id": "909578", "revid": "56733847", "url": "https://it.wikipedia.org/wiki?curid=909578", "title": "Sacripanza", "text": ""}
{"id": "909583", "revid": "106908", "url": "https://it.wikipedia.org/wiki?curid=909583", "title": "Corrado Trinci", "text": ""}
{"id": "909587", "revid": "125531048", "url": "https://it.wikipedia.org/wiki?curid=909587", "title": "Yie Ar Kung-Fu", "text": " (\"uno due Kung fu\" in cinese) \u00e8 un videogioco picchiaduro sviluppato e pubblicato dalla Konami nel 1985.\nPubblicato inizialmente in versione coin-op da sala giochi, venne successivamente portato su diverse piattaforme domestiche. La stessa Konami lo pubblic\u00f2 per MSX e NES; la Imagine Software, allora un marchio di Ocean Software, lo pubblic\u00f2 per i computer occidentali Amstrad CPC, BBC Micro, Commodore 16, Commodore 64, Electron e ZX Spectrum. Per Tatung Einstein usc\u00ec solo nella raccolta \"4 Game Disc Arcade\".\nIl gioco si basa su incontri uno contro uno dove il protagonista (chiamato \"Oolong\", \"drago nero\") usa il Kung fu e affronta avversari specializzati in diverse discipline di arti marziali, incluse quelle con armi.\nNella modalit\u00e0 a 2 giocatori non \u00e8 possibile affrontarsi, ma si gioca uno alla volta alternati.\nModalit\u00e0 di gioco.\nOolong pu\u00f2 muoversi orizzontalmente, fare salti molto ampi, attaccare e parare con diverse mosse grazie ai due pulsanti \"calcio\" e \"pugno\" combinati con le 8 direzioni del joystick.\nOolong e gli avversari hanno sempre 8 punti ferita e qualunque colpo a segno ne rimuove sempre 1. Non ci sono round, \u00e8 sufficiente sconfiggere una volta ogni avversario, mentre il giocatore ha tre vite complessive. Se si sconfigge l'avversario senza subire colpi si realizza un \"Perfect\", ottenendo ulteriori punti per l'impresa: questo bonus diventer\u00e0 un clich\u00e9 per i successivi videogiochi di tipo picchiaduro a incontri.\nNella versione originale per sala giochi ci sono 11 personaggi da affrontare, ma il numero \u00e8 in genere ridotto nelle altre piattaforme, e in alcune gli avversari sono anche molto diversi. Gli originali sono:\nLo scenario coi primi cinque avversari mostra sullo sfondo una cascata, mentre quello dei rimanenti un tempio orientale.\nLe versioni per MSX e NES sono quelle che differiscono maggiormente dall'originale; i personaggi sono solo 5 e cambiano del tutto, il protagonista prende il nome di Lee e lo sfondo \u00e8 unico, un interno con decorazioni orientali.\nIn compenso vengono aggiunte la possibilit\u00e0 di colpire con un calcio anche durante il salto e alcune sequenze bonus in cui bisogna colpire gli oggetti che arrivano addosso al protagonista da pi\u00f9 direzioni.\nEredit\u00e0.\n\"Yie Ar Kung-Fu\" \u00e8 considerato uno dei pionieri del suo genere, sebbene preceduto di un anno da \"Karate Champ\", che fu il primo picchiaduro a incontri bidimensionale di successo. \"Yie Ar Kung-Fu\" \u00e8 stato per\u00f2 il primo a offrire una variet\u00e0 considerevole di personaggi con abilit\u00e0 e aspetto molto diversi, tra cui anche donne; fu questo assortimento, piuttosto che gli sportivi regolamentari di \"Karate Champ\", a influenzare successivi classici come \"Street Fighter\" o \"Fatal Fury\".\nAltre caratteristiche che divulg\u00f2, e divennero elementi ricorrenti di questo genere, sono la presenza di barre per rappresentare l'energia, l'uso di sfondi suggestivi ed elaborati, e la possibilit\u00e0 di effettuare grandi salti attraverso l'area di gioco. Questi salti di ampiezza surreale sono divenuti mosse tattiche fondamentali in molti picchiaduro.\n\"Yie Ar Kung-Fu\" ebbe un seguito diretto, solo per gli home computer, con \"Yie Ar Kung-Fu II\", che comprende anche sequenze di picchiaduro a scorrimento.\nIl successivo picchiaduro della Konami fu \"Martial Champion\", sviluppato nel 1993, che nel concetto originale doveva chiamarsi \"Yie Ar Kung-Fu 2\"; un particolare che lo avvicina a \"Yie Ar Kung Fu\" \u00e8 la presenza di armi, questa volta utilizzate anche da personaggi selezionabili."}
{"id": "909589", "revid": "125401033", "url": "https://it.wikipedia.org/wiki?curid=909589", "title": "Tony Martin (cantante)", "text": "\u00c8 noto soprattutto per aver militato, tra gli anni ottanta e gli anni novanta, nel gruppo heavy metal Black Sabbath.\nBiografia.\nDotato di rilevanti qualit\u00e0 canore, \u00e8 stato spesso paragonato a Ronnie James Dio per la sua timbrica acuta e potente. Inizi\u00f2 con gli \"Orion\" (in qualit\u00e0 di chitarrista), band che non ebbe popolarit\u00e0 ma che riusc\u00ec a suonare dal vivo con alcune formazioni note, ad esempio i Mot\u00f6rhead, e poi con i \"The Alliance\".\nCon i Black Sabbath, Martin diede inizio alla sua vera e propria carriera e vi milit\u00f2 dal 1987 al 1991, per poi tornare nel 1993 fino al 1996, incidendo dischi che hanno riscontrato buoni pareri dal pubblico e critica come The Eternal Idol e Headless Cross.\nUscito dal gruppo di Tony Iommi, Martin \u00e8 stato membro di vari progetti non molto noti (Empire, M3, The Alliance, Misha Calvin, The Cage, Giuntini Project II) e attualmente collabora con il gruppo a suo nome, la Tony Martin Band.\nNel 2011 prende parte al progetto Silver Horses, band italo-britannica dalle sonorit\u00e0 rock-blues (fortemente ispirate a gruppi come Led Zeppelin e Whitesnake), che vedr\u00e0 uscire il disco di debutto il 26 ottobre 2012.\nNonostante ricopra solitamente il ruolo di cantante, Martin \u00e8 un buon polistrumentista e si cimenta nel suonare chitarra, basso, batteria, violino, tastiere, armonica a bocca, zampogna, ciaramella e scacciapensieri. Proprio in virt\u00f9 di queste abilit\u00e0, nell'album della Tony Martin Band, \"Scream\" del 2005, Martin, oltre alla voce, ha composto alcune parti di basso, batteria, violino e chitarra."}
{"id": "909596", "revid": "339392", "url": "https://it.wikipedia.org/wiki?curid=909596", "title": "&amp;", "text": ""}
{"id": "909601", "revid": "181699", "url": "https://it.wikipedia.org/wiki?curid=909601", "title": "Aeroporto di Grodno", "text": "L'aeroporto di Grodno-Obukhovo (in russo \"\u0410\u044d\u0440\u043e\u043f\u043e\u0440\u0442 \u0413\u0440\u043e\u0434\u043d\u043e-\u041e\u0431\u0443\u0445\u043e\u0432\u043e\") translitterato anche l'aeroporto di Hrodna-Abuchova \u00e8 un aeroporto internazionale situato vicino a Grodno, Voblast di Hrodna in Bielorussia occidentale. L'aeroporto \u00e8 chiamato anche l'Aeroporto Internazionale Obuchovo o l'Aeroporto di Hrodna.\nL'aeroporto di Hrodna \u00e8 la base tecnica e lo hub principale della compagnia aerea bielorussa Grodnoavia che gestisce l'aeroporto.\nStoria.\n\u00c8 stato aperto l'aeroporto civile nel 1984, \u00e8 utilizzato come un aeroporto internazionale civile dal 1993.\nL'aeroporto di Hrodna \u00e8 aperto per i voli di linea, charter, cargo.\nStrategia.\nL'aeroporto di Hrodna \u00e8 maggiore aeroporto nella voblasc' di Hrodna e in Bielorussia occidentale.\nVicino alla citt\u00e0 di Hrodna passa il confine dell'Unione europea \u00e8 la citt\u00e0 \u00e8 uno dei centri commerciali pi\u00f9 importanti in Bielorussia.\nSi passa a Hrodna per arrivare anche alla vicina citt\u00e0 di Br\u0117st.\nDati tecnici.\nL'aeroporto di Hrodna \u00e8 attualmente dotato di una pista attiva. La lunghezza della pista \u00e8 di 2560\u00a0m x 42\u00a0m. La pista dell'aeroporto \u00e8 dotata del sistema PAPI.\nL'aeroporto \u00e8 equipaggiato per la manutenzione, l'atterraggio/decollo degli aerei: Antonov An-2, Antonov An-24, Antonov An-32, Antonov An-74, Embraer EMB 120, Tupolev Tu-134, Tupolev Tu-154, Ilyushin Il-76.\nL'aeroporto pu\u00f2 essere aperto 24 ore al giorno su richiesta.\nCollegamenti con Hrodna.\nAuto.\nL'aeroporto di Obukhovo si trova 18\u00a0km dal centro di Hrodna ed \u00e8 facilmente raggiungibile percorrendo la strada statale Obukhovo-Hrodna.\nTaxi.\nL'aeroporto \u00e8 servito dai taxi che permettono di raggiungere le principali citt\u00e0 della zona: Lida (82\u00a0km), Brest (162\u00a0km), Slonim (102\u00a0km), Baranavi\u010dy (142\u00a0km), Navahrudak (120\u00a0km), Minsk (237\u00a0km), Negoreloe (203\u00a0km).\nBus di linea.\nL'aeroporto di Obukhovo \u00e8 collegato con una linea del servizio pubblico col centro di Hrodna."}
{"id": "909603", "revid": "827882", "url": "https://it.wikipedia.org/wiki?curid=909603", "title": "Albese", "text": ""}
{"id": "909608", "revid": "74801", "url": "https://it.wikipedia.org/wiki?curid=909608", "title": "V\u00e4nersborg (comune)", "text": "V\u00e4nersborg \u00e8 un comune svedese di abitanti, situato nella contea di V\u00e4stra G\u00f6taland. Il suo capoluogo \u00e8 la citt\u00e0 omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "909610", "revid": "729019", "url": "https://it.wikipedia.org/wiki?curid=909610", "title": "Contea di Taylor (Florida)", "text": "La contea di Taylor (in inglese Taylor County) \u00e8 una contea della Florida, negli Stati Uniti. Il suo capoluogo amministrativo \u00e8 Perry.\nGeografia fisica.\nLa contea ha un'area di 3.191 km\u00b2 di cui il 15,43% \u00e8 coperta d'acqua. Confina con:\nStoria.\nLa contea venne creata nel 1856 ed il suo nome deriva da Zachary Taylor, dodicesimo presidente degli USA, in carica dal 1849 al 1851."}
{"id": "909624", "revid": "125310334", "url": "https://it.wikipedia.org/wiki?curid=909624", "title": "Patrick Dempsey", "text": "Biografia.\nDa piccolo soffre di dislessia, disturbo che gli causa problemi di inserimento a scuola e lo spinge a dedicarsi allo sport, fino a vincere il locale campionato di sci e ad avvicinarsi al teatro. Dopo essersi diplomato alla Buckfield High School, a 17 anni viene chiamato per una audizione a New York e nel 1985 esordisce sullo schermo nel film \"Catholic Boys\".\nDopo l'exploit con la commedia del 1987 \"Playboy in prova\", seguiranno ruoli in classiche commedie adolescenziali come \"Meatballs 3 - Porcelloni in vacanza\" (1987), \"Seduttore a domicilio\" (1989) e \"Innamorati pazzi\" (1989) accanto a un giovane Brad Pitt.\nIl successo.\n\u00c8 diventato noto interpretando Derek Shepherd nella serie tv \"Grey's Anatomy\".\nHa partecipato anche al film \"Virus letale\" di Wolfgang Petersen con Morgan Freeman e Dustin Hoffman, all'horror \"Scream 3\", ai film-tv \"Angeli d'acciaio\" e \"Il settimo \u00e8 quello giusto\" e alla commedia romantica \"Tutta colpa dell'amore\" al fianco di Reese Witherspoon.\n\u00c8 stato guest star di alcuni episodi di \"Will &amp; Grace\" e nel 2006 la Disney lo sceglie come voce originale dell'orso Kenai nel sequel del film d'animazione \"Koda, fratello orso 2\"\nNel 2007 recita il ruolo di un avvocato divorzista accanto ad Amy Adams nel film Disney campione d'incassi \"Come d'incanto\" e con Hilary Swank nel drammatico \"Freedom Writers\".\nSempre nel 2007 si \u00e8 posizionato secondo nella classifica stilata dalla rivista \"People\" sugli uomini pi\u00f9 sexy del pianeta e nello stesso periodo \u00e8 stato scelto da Versace come volto della campagna uomo. Nel 2008 diventa il protagonista della commedia romantica \"Un amore di testimone\" accanto a Michelle Monaghan.\nNel 2010 ha preso parte a \"Appuntamento con l'amore\", commedia romantica diretta da Garry Marshall, in cui ha recitato insieme a Julia Roberts e Anne Hathaway. Nel 2011 l'attore \u00e8 nel cast di \"Transformers 3\", terzo capitolo di una saga di successo, in cui recita al fianco di Shia LaBeouf e Josh Duhamel. Il 26 agosto 2011 nelle sale italiane \u00e8 uscito \"Le regole della truffa\", commedia dall'atmosfera poliziesca che l'attore ha prodotto e interpretato personalmente.\nAppassionato di corse e motori, nel settembre 2012 partecipa al Maserati Trofeo World Series insieme al pilota e stuntman Greg Tracy al Sonoma Raceway in California. Nel giugno 2013 prende parte, per la seconda volta, alla 24 Ore di Le Mans (la prima nel 2009) a bordo della Porsche 911 GT3 della scuderia \"Dempsey Del Piero Proton\", scuderia da lui fondata qualche mese prima insieme con Alessandro Del Piero.\nNel 2015 l'attore lascia \"Grey's Anatomy\" dopo undici stagioni.\nNel 2018 la Dempsey Proton vince la 24 ore di Le Mans classe Gte-AM.\nVita privata.\nDal 1987 al 1994 \u00e8 stato sposato con l'attrice Rocky Parker, sua manager e madre del suo amico Corey Parker, anche egli attore. Dopo il divorzio dalla donna \u00e8 stato accusato dalla ex moglie di abusi, che per\u00f2 la donna ha in seguito smentito.\nDal 1999 \u00e8 sposato con Jillian Fink, truccatrice della casa cosmetica Avon, da cui ha avuto tre figli: Tallulah Fyfe, nata il 20 febbraio 2002 e i gemelli Darby Galen e Sullivan Patrick, nati il 1\u00ba febbraio 2007\nDoppiatori italiani.\nNelle versioni in italiano dei suoi lavori, Patrick Dempsey \u00e8 stato doppiato da:\nDa doppiatore \u00e8 sostituito da:"}
{"id": "909626", "revid": "2001392", "url": "https://it.wikipedia.org/wiki?curid=909626", "title": "Georges Cadoudal", "text": "Divenne celebre per aver architettato, nel dicembre 1800, l'attentato della rue Saint-Nicaise mirato ad assassinare Napoleone Bonaparte, ma che fall\u00ec determinando comunque la morte di vari civili e causando modesti danni.\nIl suo nome in Bretagna era sinonimo di resistenza, fino al martirio, al giacobinismo parigino. Il suo carisma e la sua intransigenza ne fecero un importante personaggio della controrivoluzione, sostenuto da una indefessa convinzione religiosa e monarchica. Irriducibile realista, voleva ad ogni costo riportare al trono i Borboni e l'antico regime, fingendo dopo le sconfitte di sottomettersi alla repubblica regicida.\nBiografia.\nGeorges Cadoudal nacque il 1\u00ba gennaio 1771 nella fattoria di famiglia di Kerl\u00e9ano (allora frazione di Brech, oggi collegato a Auray), dove il padre era contadino o, pi\u00f9 esattamente, mugnaio. Studi\u00f2 nel collegio di Saint-Yves a Vannes, dove fu educato fra cattolicesimo e obbedienza al re, e divenne giovane di studio presso un notaio, incerto se dedicarsi alla carriera nella marina o prendere i voti in un ordine religioso. Nel 1788, quando scoppi\u00f2 il conflitto tra il re ed i suoi parlamenti, si dichiar\u00f2 apartamente a favore del Parlamento di Rennes. Fu inizialmente favorevole alla rivoluzione del 1789, ma pass\u00f2 poi all'opposizione dopo il voto sullo stato civile del clero nel 1791. Il 24 febbraio 1793, ad un mese appena dall'esecuzione capitale di Luigi XVI, la Convenzione decret\u00f2 una leva obbligatoria di 300.000 uomini e, come molti altri bretoni, Georges rifiut\u00f2 categoricamente la coscrizione imposta dai rivoluzionari di Parigi.\nAlla comparsa della \"chouannerie\", decise di arruolarsi immediatamente nell'armata guidata dal maggior generale Stofflet, nella quale si fece notare sia per la prodigiosa forza fisica che per la sua cultura generale e la sua intelligenza tattica. Non trascorse quindi molto tempo che fu promosso capo di squadrone nell'armata degli insorti. Il 19 marzo la Convenzione decret\u00f2 la pena di morte per tutti gli insorti della Vandea. Dopo la disfatta delle armate vandeane a Savenay il 23 dicembre di quell'anno, Cadoudal, divenuto nel frattempo capitano di cavalleria nella grande armata cattolica e reale, sfugg\u00ec al disastro e torn\u00f2 in Bretagna per organizzare la resistenza alle armate repubblicane nel Morbihan. Arrestato una prima volta ed imprigionato a Brest, riusc\u00ec ad evadere e raggiunse nuovamente le truppe degli insorti del Morbihan al comando di Sebastiano de la Haye de Silz, dal quale fu promosso capo di legione.\nCoordin\u00f2 la resistenza alla gendarmeria ed organizz\u00f2 un'insurrezione nella citt\u00e0 di Brest, ma fu arrestato con tutta la famiglia il 30 giugno 1794. La madre mor\u00ec a seguito di questa detenzione. Un mese dopo fugg\u00ec ed entr\u00f2 nella clandestinit\u00e0. Nel 1795 era responsabile dei \"Chouan del Morbihan\", che lottavano contro i repubblicani, ma teneva alla propria indipendenza dal conte Giuseppe di Pusiaye, che cercava di assumere il comando dell'intero movimento dei \"chouan\". Oppostosi fortemente nella primavera del 1795 alla bozza di accordo di pace fra realisti e repubblicani continu\u00f2 la guerra anche quando fu firmata la pace a La Mabilais il 23 aprile. Il 26 giugno un gruppo di qualche migliaio fra \"chouan\", realisti emigrati e soldati inglesi, sbarc\u00f2 nella baia di Carnac ma a Vannes vennero attaccati dalle truppe del generale Hoche, gi\u00e0 preventivamente avvisato dello sbarco, e dovettero ripiegare nella penisola di Quiberon ove, assediati, capitolarono il 21 luglio: 748 di loro furono fucilati.\nIl 16 agosto 1795 Cadoudal fu nominato maggior generale del Morbihan e unific\u00f2 l'armata degli \"chouan\" e delle truppe di emigrati che erano cadute nella trappola di Quiberon. Il 16 giugno 1796 fu sconfitto, a causa l'inferiorit\u00e0 numerica, dal generale Hoche. Il 22 dello stesso mese fu conclusa la pace che metteva fine alla guerra civile nell'ovest della Francia. Nonostante egli avesse sottoscritto questo precario accordo di pace, si dedic\u00f2 alla riorganizzazione sul piano politico della \"chouannerie\", continuando a mantenere contatti con altri responsabili della controrivoluzione. Con il colpo di Stato del 18 fruttidoro (4 settembre 1797), la politica del Direttorio rianim\u00f2 la \"chouannerie\" ed i movimenti controrivoluzionari, che usufruirono anche dell'aiuto materiale e finanziario dell'Inghilterra. Cadoudal divenne capo degli insorti della Bretagna occidentale e della raccolta delle armi provenienti dall'Inghilterra e nel 1798 Luigi XVIII gli affid\u00f2 ufficialmente il comando in Bretagna. \nAttivamente ricercato dai gendarmi, fu per lungo tempo inafferrabile grazie ad una rete di nascondigli segreti. Dopo il colpo di Stato del 18 brumaio (9 novembre 1799), al contrario di numerosi capi chouan che decisero di accordarsi con il nuovo regime, Cadoudal rifiut\u00f2 ogni compromesso e accentu\u00f2 le sue azioni armate durante l'autunno-inverno 1799-1800, fino ad una nuova disfatta avvenuta a Pont-du-Lac che lo costrinse il 14 febbraio 1800 a firmare un accordo di pace con il generale Brune (castello di Beauregard, Saint-Av\u00e9 de Morbihan), preludio ad una eventuale riconciliazione con il regime. Per questo motivo Napoleone Bonaparte, primo console, lo convoc\u00f2 a Parigi alcune settimane dopo offrendogli, nel corso di un incontro burrascoso, il grado di generale in cambio della sua resa. Rifiutata la proposta di Bonaparte, Cadoudal rientr\u00f2 clandestinamente in Inghilterra ove incontr\u00f2 il conte d'Artois che gli confer\u00ec il titolo di luogotenente generale delle armate del re di Francia. Rientr\u00f2 quindi clandestinamente in patria per partecipare all'attentato la sera del 24 dicembre 1800, mirante all'uccisione del Primo Console.\nLa \"machine infernale\", posta su una carretta all'incrocio di Rue Saint-Nicaise, consisteva in barili pieni di polvere esplosiva, pezzi di metallo e chiodi, muniti di una molla a scatto. L'attentato falli il bersaglio ma provoc\u00f2 una strage. Accerchiato dal generale Brune fece atto di sottomissione al Primo Console che gli propose il comando dell'armata dell'ovest ed una rendita, ma rifiut\u00f2 la proposta. Lo scacco subito dalla cospirazione lo costrinse a rientrare in Inghilterra fino al 1803, quando torn\u00f2 a Parigi per organizzare il complotto animato dal duca de Berry, cui furono associati i generali Pichegru e Moreau, mirante al rapimento ed all'eventuale uccisione del Primo Console, che fall\u00ec a causa dell'intervento della polizia segreta di Napoleone, che arrest\u00f2 i principali cospiratori. Cadoudal fu arrestato il 25 marzo 1804 e neg\u00f2 di aver partecipato al complotto ma fu ugualmente processato e condannato alla decapitazione. Quando, il 18 maggio seguente, in risposta alle trame dei monarchici il Senato, prono ai voleri del Console, gli attribuisce il titolo di \"Imperatore dei Francesi\", Georges Cadoudal, in prigione, perfettamente cosciente di essere stato usato dalla propaganda di governo, rivolgendosi ai suoi compagni realisti comment\u00f2 con caustica amarezza: \u00abSignori, volevamo dare un re alla Francia, abbiamo fatto molto di pi\u00f9, le abbiamo dato un Imperatore!\u00bb\nCadoudal si rifiut\u00f2 categoricamente, per principio, di presentare a Napoleone una domanda di grazia e quindi fu condannato alla ghigliottina il 25 giugno 1804. Il capo dei condannati chiese una deroga alla regola che vuole che il capo banda venga giustiziato per ultimo, affinch\u00e9 i suoi compagni non potessero dubitare del suo impegno e pensare che potrebbe accettare una grazia all'ultimo minuto. Si dice che, posto sulla piattaforma della ghigliottina, abbia gridato: \u00abMoriamo per il nostro Dio e per il nostro Re\u00bb, riprendendo cos\u00ec il motto degli insorti vandeani. Bonaparte chiamava Georges \"il brigante\". Si pu\u00f2 supporre che il primo Console, in seguito Imperatore, che aveva sperato fino all'ultimo in un \"ravvedimento\" di Cadoudal, abbia conservato un certo risentimento nei suoi confronti, dato che non si oppose al fatto che i resti del cospiratore, invece di essere sepolti dopo la messa a morte, fossero recuperati a scopi \"medici\", essendo il suo scheletro esposto presso la facolt\u00e0 di medicina durante tutto il Primo Impero. In realt\u00e0 il corpo di Cadoudal venne inizialmente sepolto presso il vecchio Cimitero di Sainte-Catherine, in presenza di un pubblico ufficiale gi\u00e0 presente durante la sua esecuzione sul patibolo. Nove anni pi\u00f9 tardi, alla caduta di Napoleone, i resti di Cadoudal furono traslati ed inumati presso la Chiesa di Saint-Paul-Saint-Louis, nella cappella di Saint-Joseph. Il 30 aprile 1830, la salma venne nuovamente riesumata e trasportata nel paese natale di Cadoudal, ad Auray, senza essere inumata ma temporaneamente nascosta nella sacrestia della chiesa di \"Saint Gildas\", per timore di un'eventuale profanazione dati gli eventi di luglio di quell'anno. La sepoltura finale avverr\u00e0, solennemente, nel luglio 1853 in un mausoleo ad Auray e durante la Restaurazione gli fu riconosciuto postumo il titolo di Maresciallo di Francia.\nBibliografia.\nin francese:"}
{"id": "909630", "revid": "287204", "url": "https://it.wikipedia.org/wiki?curid=909630", "title": "Diodo PIN", "text": " \nUn Diodo PIN (diodo tipo-p, intrinseco, tipo-n) \u00e8 un diodo con una larga regione di materiale semiconduttore intrinseco (non drogato) contenuta tra un semiconduttore di tipo p e un semiconduttore di tipo n.\nI diodi PIN agiscono quasi perfettamente come resistori alle frequenze delle microonde e delle onde radio; la resistenza dipende dalla corrente continua applicata al diodo.\nUn diodo PIN mostra un aumento della conduttivit\u00e0 elettrica in funzione dell'ampiezza, della lunghezza d'onda e del tasso di modulazione della radiazione incidente.\nIl vantaggio di un diodo PIN \u00e8 che la regione di carica spaziale esiste quasi completamente all'interno della regione intrinseca, che presenta una larghezza costante (o quasi costante) indipendentemente dai disturbi applicati al diodo. La regione instrinseca pu\u00f2 essere realizzata larga a piacere, aumentando l'area in cui le coppie di lacune possono essere generate. Per queste ragioni, molti fotosensori includono almeno un diodo PIN, come i fotodiodi PIN o i fototransistor.\nNon sono limitati in velocit\u00e0 dalla capacit\u00e0 esistente tra le regioni \"n\" e \"p\", ma sono limitati dal tempo che un elettrone impiega a passare attraverso la regione non drogata.\nI diodi PIN sono utilizzati come trasduttori di destinazione nelle fibre ottiche. Essi in questi casi generano correnti proporzionali al numero di fotoni che arriva dalla fibra ottica."}
{"id": "909635", "revid": "124622217", "url": "https://it.wikipedia.org/wiki?curid=909635", "title": "Giovanni Fontana (poeta)", "text": "Gran parte della sua produzione riguarda i settori della poesia sonora e della poesia visiva.\nBiografia.\nResidente ad Alatri, dove svolge la professione di architetto, ha teorizzato negli anni Ottanta la \"poesia pre-testuale\", forma poetica di scrittura aperta all'interdisciplinarit\u00e0. La \"poesia pre-testuale\" si pone, infatti, come un progetto di \"performance\" da integrare, durante l'azione, con linguaggi visivi, sonori, gestuali, ecc.\nNel 2008 elabora il concetto di \"poesia epigenetica\" relativo al rapporto tra oralit\u00e0 e scrittura nella performance poetica. \n\u00c8 autore di \"romanzi sonori\", dove la prosa \u00e8 sostenuta da strutture ritmiche caratterizzate dall'uso di slash, come si trattasse di partiture musicali, in luogo dei correnti segni d'interpunzione. Tra questi si collocano \"Tarocco Meccanico\" (1990) e \"Chorus\" (2000).\nHa fatto parte della redazione di \"Tam Tam\", la rivista fondata nel 1972 da Adriano Spatola e Giulia Niccolai. Con loro e con Arrigo Lora Totino, Milli Graffi, Sergio Cena ed altri poeti sonori, ha costituito nel 1979 il gruppo \"Dolce Stil Suono\".\nNel 1987 ha fondato la rivista di poetiche intermediali \"La Taverna di Auerbach\" [ISSN 0394-3518] e successivamente l'audiorivista \"Momo\". Ha fatto parte delle redazioni di \"Altri Termini\" e dell'audiorivista \"Baobab\" (dopo la morte del suo fondatore Adriano Spatola). Ha collaborato al semestrale di ricerca letteraria Anterem.\nAttualmente \u00e8 redattore delle riviste internazionali \"Doc(k)s\" (Francia) e \"Inter-Art actuel\" [978-2-924298-13-8] (Canada). Fa parte del comitato direttivo della rivista di studi comparati sulle avanguardie \"B\u00e9r\u00e9nice\" [ISSN 1128-7047] e dirige \"Territori\" [ISSN 2284-0540], rivista di architettura ed altri linguaggi, edita dall'Ordine degli Architetti della Provincia di Frosinone.\nHa proposto \"performance\" di poesia sonora in festival italiani e stranieri, toccando importanti capitali: da Parigi a New York, da Tokyo a Shanghai.\nTra le pi\u00f9 recenti partecipazioni a festival internazionali si segnalano \"Les po\u00e8mes en actes\" alla Maison de la Po\u00e9sie (Parigi, 2019), \"Traverse vid\u00e9o\" alla Chapelle des Carm\u00e9lites (Tolosa, 2019), \"La voix lib\u00e9r\u00e9e \u2010 Po\u00e9sie Sonore\", al Palais de Tokyo (Parigi, 2019). \nHa preso parte a numerose rassegne internazionali di poesia visuale, tra le quali \"XVI Bienal de S\u00e3o Paulo\" (1981), \"XI Quadriennale di Roma\" (1986), \"Vitalit\u00e0 della Poesia Visiva Italiana\" (Mercato del Sale, Milano 1987), \"Libri e pagine d'artista in Italia\" (Forte Belvedere, Firenze 1989), \"Scrittura e visualit\u00e0\" (Biblioteca Nazionale Centrale, Firenze 1993), \"Musica e no\" (Santa Maria della Scala, Siena e Palazzo Ducale, Mantova 1998), \"Poesia Totale\" (Palazzo della Ragione, Mantova 1998), \"Leonardo in action &amp; poetry\" (Museo Ideale, Vinci 2001), \"Brain Academy Apartment\" (50a Biennale di Venezia, 2003), \"Poeti XXL. Maestri europei della Poesia visiva\" (Chiari, Brescia, 2006), \"Biennale di Malindi\" (Malindi, Kenya, 2006), \"Padiglione Italia\" (con \"Hermes Intermedia\", 54\u00aa Biennale di Venezia, 2011), \"Palabras Imagenes y otros textos\" (Museo de Arte Moderno de Buenos Aires, 2012), \"Visual Poetry. L'avanguardia delle neoavanguardie. Mezzo secolo di Poesia visiva, Poesia Concreta, Scrittura Visuale\" (Castello Visconteo, Pavia, 2014), \"Progetto XXI. La scrittura visuale / La parola totale\" (Museo Nitsch, Napoli, 2014), \"When Sound Becomes Form - Sperimentazioni sonore in Italia, 1950 - 2000\" (MAXXI, Roma 2018), \"Poetic Boom Boom, Mostra di poesia visiva e Collezione \"Imago Mundi\"\" (Galleria delle Prigioni, Treviso, 2018), \"El giro notacional\", a cura di Jos\u00e9 Iges e Manuel Olivera (MUSAC, Museo de Arte Contemporanea de Castilla y Le\u00f3n, Le\u00f3n, Spagna, 2019).\nNel 2020 ha realizzato a Marsiglia \"Epigenetic Poetry\", progetto di installazione sonora e visiva negli spazi del CIPM (Centre International de Po\u00e9sie Marseille), con il sostegno dell\u2019Italian Council (7\u00aa Edizione 2019), programma di promozione di arte contemporanea italiana nel mondo della Direzione Generale Creativit\u00e0 Contemporanea del Ministero per i Beni e le Attivit\u00e0 Culturali e per il Turismo (MiBACT)\nNel 2011 ha scritto il testo di \"Elegia per l'Italia\", opera composta da Ennio Morricone per il centocinquantesimo anniversario dell'Unit\u00e0 d'Italia, eseguita per la prima volta in occasione della festa del primo maggio nel concerto di Piazza San Giovanni a Roma, con la collaborazione dell'Orchestra Roma Sinfonietta e con l'accompagnamento del Nuovo Coro Lirico Sinfonico Romano.\nHa curato edizioni di poesia sonora italiana per l'etichetta americana \"Recital\": Arrigo Lora Totino, \"Out of page\" (Recital Records, R31, Los Angeles, 2017); Adriano Spatola, \"Ionisation and other sound poems\" (Recital Records, R67, Los Angeles, 2020).\nNel 2020 gli \u00e8 stato assegnato il \"Premio alla carriera Alberto Dubito international\", riservato a personalit\u00e0 del mondo artistico che si siano distinte per l\u2019attenzione alla correlazione tra testo e linguaggi musicali\nHa curato la raccolta dei testi poetici lineari, visuali e sonori di Adriano Spatola per dia\u2022foria &amp; dreamBOOK Edizioni. \nHa partecipato a numerose antologie e contenitori d'artista come BAU Contenitore di Cultura Contemporanea, Offerta Speciale, Antologia Ad Hoc, Geiger."}
{"id": "909638", "revid": "400694", "url": "https://it.wikipedia.org/wiki?curid=909638", "title": "Desire (Bob Dylan)", "text": "Desire \u00e8 il diciassettesimo album in studio del cantautore statunitense Bob Dylan, pubblicato il 5 gennaio 1976 dalla Columbia Records.\nDescrizione.\nMolti dei musicisti coi quali Dylan collabora hanno preso parte alla Rolling Thunder Revue. I testi furono scritti in collaborazione con Jacques Levy (1935-2004), eccetto \"One More Cup of Coffee (Valley Below)\" e \"Sara\", brano che Dylan dedic\u00f2 alla moglie, Sara Lownds, in un estremo tentativo di riconciliazione in un momento in cui il loro matrimonio era in profonda crisi. Due canzoni presenti nell'album destarono molte critiche: \"Joey\", che racconta la vita del gangster Joseph \"Crazy Joe\" Gallo, facendo di lui una figura romantica, e \"Hurricane\", sul pugile Rubin \"Hurricane\" Carter, accusato ingiustamente di omicidio, che in quel momento si trovava ancora in carcere.\nL'album rimase al primo posto della classifica Billboard 200 per cinque settimane, in Australia per tre settimane ed in Olanda, raggiunse il terzo posto nella classifica inglese, in Austria e Nuova Zelanda e la quarta in Norvegia. Rappresenta uno dei maggiori successi in termini di vendite e vinse due dischi di platino.\nContesto.\nLe band con cui Dylan ha collaborato fino al 1975 erano sempre state formate da altri. L'idea di formarne una propria gli venne quando vide Patti Smith suonare con il suo gruppo in un locale del Greenwich Village, il \"The Other End\" (che successivamente prese il nome di \"The Bitter End\") il 26 giugno del 1975. Secondo Patti Smith, Dylan fu immediatamente colpito dall'alchimia che si era creata tra lei e la sua band ed espresse il desiderio di crearne una propria.\nNelle due settimane seguenti Dylan pass\u00f2 molte notti nel Greenwich Village, soprattutto al \"The other end\", rincontrando vecchie conoscenze come Rob Stoner e Bob Neuwirth, che si uniranno poi alla Rolling Thunder Revue, e Jacques Levy, che aveva conosciuto nella primavera precedente.\nRegistrazione.\nIn quei giorni Dylan cominci\u00f2 a lavorare su molte canzoni terminandone almeno una, \"Abandoned Love\". Casualmente, alla fine di giugno, guidando per il Greenwich Village, incontra Scarlet Rivera e le propone di provare alcune canzoni in studio, dove passeranno tutto il pomeriggio. Secondo la Rivera provarono \"One More Cup of Coffee (Valley Below)\", \"Isis\" e \"Mozambique\", Dylan alla chitarra e al pianoforte e lei al violino. Poco dopo Dylan chiese alla Rivera se voleva unirsi a lui per la registrazione di Desire e lei accett\u00f2.\nComincia anche la collaborazione con Levy. Una sera Dylan lo invit\u00f2 nel suo loft e gli fece sentire la prima bozza di \"Isis\". Secondo Levy assomigliava ad un \"lento canto funebre\", diverso da qualsiasi cosa avesse mai sentito, dava l'impressione che fosse l'inizio di una lunga storia. Fu da questo momento che Dylan e Levy cominciarono a lavorare assieme. Secondo Levy fu un piacevole sodalizio, lui scriveva le parole mentre Dylan contribuiva con le idee. Scrissero fino alle prime ore del mattino, dopo di che andarono insieme al \"The Other End\", dove Dylan lesse il testo al pubblico che lo accolse favorevolmente.\nLe registrazioni vere e proprie cominciarono il 14 luglio con due canzoni, \"Joey\" e \"Rita Mae\", una canzone corta dedicata alla scrittrice Rita Mae Brown che uscir\u00e0 solo come singolo. A questo punto la Rolling Thunder Revue non \u00e8 ancora formata. Infatti suonano solo la Dave Mason Band, Scarlet Rivera e altri musicisti. Scoraggiato dal risultato, Dylan si convince ancora di pi\u00f9 a formare un proprio gruppo per la registrazione dell'album.\nDopo questa seduta Dylan e Levy si ritirarono a Hapton per lavorare alle loro canzoni. Secondo Levy, scrissero quattordici canzoni in tre settimane finendone met\u00e0 in meno di due settimane. Complessivamente la stesura delle canzoni non occup\u00f2 pi\u00f9 di quattro settimane di lavoro.\nDylan torna nello studio E il 28 luglio con circa ventun musicisti a sua disposizione. Per molti versi le registrazioni furono un processo caotico e molti musicisti raccontarono in seguito la loro frustrazione. Dylan era determinato a registrare le canzoni live, ma il produttore Don De Vito, per inesperienza, lo fa registrare su nastri multipista, che rendono difficile il corretto missaggio delle canzoni.\nNeil Hubbard, presente alle sessioni, not\u00f2 che c'erano troppi musicisti e che mancava un leader. Eric Clapton, uno dei cinque chitarristi presenti in studio, parl\u00f2 pi\u00f9 tardi con Dylan proponendogli di suonare con altri musicisti di sua conoscenza, anche se cap\u00ec che erano canzoni molto difficili da suonare con un gruppo cos\u00ec numeroso e consigli\u00f2 a Dylan di usare una band pi\u00f9 piccola, stesso consiglio che Rob Stoner diede al produttore Don De Vito. Altri musicisti partecipanti furono Rob Stoner, Scarlet Rivera, Emmylou Harris e la pub-band inglese Kokomo.\nIl giorno seguente Dylan torn\u00f2 in studio con la met\u00e0 dei musicisti: Stoner, Rivera, Harris, Hugh McCracken, il sassofonista Mel Collins e il percussionista dei Kokomo, Jody Linscott. In questa sessione registreranno solo una versione di \"Oh, Sister\".\nNella notte del 30 luglio Dylan ritorna in studio con un piccolo gruppo di musicisti tra cui Stoner, Rivera, Harris, il batterista Howie Wyeth (un amico di Stoner, ingaggiato da Dylan su suo consiglio). La maggior parte di questo gruppo sar\u00e0 il cuore della Rolling Thunder Revue. La differenza appare evidente fin dall'inizio, quando eseguirono un'ottima versione di \"Isis\" al primo tentativo. Sia Dylan che Stoner furono soddisfatti di questa sessione, nella quale a parere di Stoner il suono risultava pi\u00f9 intimo.\nCinque delle nove canzoni incluse nell'album furono registrate in questa sessione, cos\u00ec come una lenta versione di \"Isis\", la versione originale di \"Hurricane\", \"Rita Mae\" e \"Golden Loom\", inclusa in \"The Bootleg Series Volume 1-3 (Rare &amp; Unreleased) 1961-1991\". Solo Emmylou Harris fu insoddisfatta del risultato. Sar\u00e0 la sua ultima sessione perch\u00e9 precedenti impegni le impediscono di continuare.\nLa notte seguente registreranno le versioni principali di \"Isis\", \"Abandoned Love\" e \"Sara\".\nOuttakes.\nLe sessioni di Desire produssero un certo numero di outtakes. \"Abandoned love\" venne suonato per la prima volta al \"The other\" end il 3 luglio 1975. Fu pubblicato ufficialmente solo nel 1985, nella raccolta \"Biograph\"; originariamente doveva essere incluso nell'album, ma fu sostituito da \"Joey\". L'esecuzione al \"The other end\" \u00e8 l'unica versione live del brano e la registrazione circola ad un prezzo altissimo tra i collezionisti.\nAltre due registrazioni furono incluse in \"The Bootleg Series Volume 1-3 (Rare &amp; Unreleased) 1961-1991\". Si tratta di \"Catfish\", un tributo al giocatore di baseball Jim Hunter, e \"Golden Loom\".\nTracce.\nTutte le canzoni sono state scritte da Bob Dylan e Jacques Levy, tranne dove specificato."}
{"id": "909645", "revid": "339392", "url": "https://it.wikipedia.org/wiki?curid=909645", "title": "St.Patrick's Athletic", "text": ""}
{"id": "909646", "revid": "83531", "url": "https://it.wikipedia.org/wiki?curid=909646", "title": "Metodo del biureto", "text": "Il metodo del biureto \u00e8 un metodo di determinazione delle sieroproteine di tipo chimico.\nIl biureto \u00e8 un'ammide che si ottiene con la condensazione di due molecole di urea con l'eliminazione di una molecola di NH3. Se il biureto viene posto in una soluzione alcalina contenente ioni rameici si ha la formazione di un complesso, di composizione non perfettamente conosciuta, di colore violetto: reazione indicata come reazione del biureto. Questa reazione non \u00e8 specifica del biureto, ma gli ioni rameici in ambiente alcalino reagiscono con qualsiasi composto contenente due o pi\u00f9 gruppi CONH2, CH2NH2 o CSNH2. La reazione quindi \u00e8 negativa con gli amminoacidi e con i dipeptidi mentre \u00e8 positiva con i polipeptidi, partendo dai tripeptidi e con le proteine, visto che sono presenti pi\u00f9 gruppi CONH2. L'intensit\u00e0 del colore sviluppato \u00e8 proporzionale al numero di legami peptidici interessati nella reazione ed \u00e8 quindi utilizzabile come metodo particolarmente rapido e semplice, per la determinazione qualitativa delle sieroproteine e delle proteine in generale.\nStoria del reattivo.\nSono numerose le soluzioni che sono state proposte per il reattivo del biureto. Nel 1942 Kingsley propose un reattivo unico, particolarmente adatto a scopo clinico, nel quale il sale di rame era presente in bassa concentrazione in soluzione basica. Il reattivo aveva come svantaggio una limitata stabilit\u00e0 per la facile precipitazione dei sali rameici come Cu(OH)2, idrossido rameico. Per stabilizzare il sale Weichselbaum, nel 1950, ha proposto un nuovo reattivo con tartrato di potassio, stabilizzante, e ioduro di potassio (KI) cos\u00ec che s'impedisse la precipitazione.\nPrincipio.\nLe proteine in ambiente basico e in presenza di ioni: Cu2+ formano un complesso colorato violetto che si misura, con un colorimetro o, meglio, con uno spettrofotometro, a 520-550 nm.\nMetodo del biureto secondo Weichselbaum.\nProcedimento.\nLasciare 30 minuti al riparo della luce.\nMisurare l'assorbanza del campione e del siero di controllo a 520-550 nm azzerando con il bianco.\nRisultato.\nPcampione = (Acampione / Asiero di controllo) * Psiero di controllo"}
{"id": "909647", "revid": "174925", "url": "https://it.wikipedia.org/wiki?curid=909647", "title": "Sigillo reale", "text": ""}
{"id": "909651", "revid": "6066", "url": "https://it.wikipedia.org/wiki?curid=909651", "title": "Dineine", "text": ""}
{"id": "909655", "revid": "3831", "url": "https://it.wikipedia.org/wiki?curid=909655", "title": "Cera lacca", "text": ""}
{"id": "909658", "revid": "287204", "url": "https://it.wikipedia.org/wiki?curid=909658", "title": "Edison Mendez", "text": ""}
{"id": "909660", "revid": "478814", "url": "https://it.wikipedia.org/wiki?curid=909660", "title": "Vincenzo Maenza", "text": "Biografia.\nSpecialista della lotta greco-romana, inizi\u00f2 a gareggiare a tredici anni e a sedici gi\u00e0 faceva parte della nazionale maggiore. Prese parte a quattro edizioni dei Giochi olimpici, vincendo due medaglie d'oro (Los Angeles 1984 e Seoul 1988) e una d'argento a Barcellona nel 1992.\nSoprannominato \"Pollicino\" per la bassa statura, ottenne inoltre due medaglie d'argento ai campionati mondiali (a Colorado Springs nel 1980 e a Clermont-Ferrand nel 1989) e si laure\u00f2 campione europeo nel 1987 a Tampere (nella categoria 48\u00a0kg). Conquist\u00f2 sei titoli italiani nella categoria dei 48\u00a0kg e sette in quella dei 52\u00a0kg. Trionf\u00f2 anche ai Giochi del Mediterraneo del 1987 in Siria (bronzo nel 1991 ad Atene) e ai mondiali militari. Nel 1994 si infortun\u00f2 gravemente al ginocchio procurandosi una lesione del legamento, che lo costrinse al ritiro definitivo dalle competizioni.\nDopo il ritiro \u00e8 divenuto allenatore presso il Club Atletico Cisa di Faenza dove ha allenato Andrea Minguzzi.\nPalmar\u00e8s.\n1978 - 2\u00ba Posto Torneo MEC Olanda\n1979 - Argento ai Giochi del Mediterraneo a Spalato\n1981 - Bronzo Europeo - Bursa\n1982 - Oro mondiale - Caracas\n1983 - Oro ai Giochi del Mediterraneo a Casablanca\n1984 - Oro olimpico Los Angeles\n1984 - 1\u00ba Posto Coppa CEE Atene\n1984 - Bronzo europeo in Svezia\n1985 - Oro Supercampionato del Mondo a Tokyo\n1986 - Bronzo europeo in Atene\n1987 - Oro europeo a Tampere\n1987 - Oro ai Giochi del Mediterraneo in Siria\n1987 - Argento mondiale in Francia\n1988 - Oro olimpico Seoul\n1989 - 2\u00ba Posto Festival mondiale - Colorado\n1991 - Bronzo ai Giochi del Mediterraneo\n1992 - Argento olimpico Barcellona\nRiconoscimenti.\nIl 7 luglio 2021, una targa con il suo nome \u00e8 stata inserita nel percorso Walk of Fame dello sport italiano al parco olimpico del Foro Italico a Roma, riservato agli sportivi italiani che si sono distinti per i risultati ottenuti in campo internazionale."}
{"id": "909661", "revid": "1006354", "url": "https://it.wikipedia.org/wiki?curid=909661", "title": "Quartetto di Venezia", "text": "Il Quartetto di Venezia \u00e8 un quartetto d'archi italiano attivo dal 1983.\nStoria.\nIl Quartetto di Venezia ha suonato in importanti sedi e festival in Italia e nel mondo tra cui: National Gallery a Washington, Palazzo delle Nazioni Unite a New York, Sala Unesco a Parigi, IUC e Accademia Filarmonica Romana a Roma, Serate Musicali, Societ\u00e0 del Quartetto e Societ\u00e0 dei Concerti di Milano, Kissinger Sommer, KlangBogen Wien, Palau de la Musica Catalana di Barcellona, Giardini di Tivoli a Copenhagen, Societ\u00e8 Philarmonique a Bruxelles, Konzerthaus Berlin, Gasteig a Monaco di Baviera, Beethovenfest Bonn, Laeiszhalle Hamburg, Filarmonica di Mosca e Teatro Colon di Buenos Aires. \nHa collaborato con artisti di fama mondiale tra i quali Bruno Giuranna, il Quartetto Borodin, Piero Farulli, Paul Szabo, Oscar Ghiglia, Danilo Rossi, Pietro De Maria, Alirio Diaz, Alessandro Carbonare, Andrea Lucchesini e Mario Brunello.\nLa produzione discografica include registrazioni per Decca, Naxos, Dynamic, Fonit Cetra, Unicef, Navona e Koch. Per i suoi dischi ha ottenuto la nomination ai Grammy Award. Numerose sono anche le registrazioni radiofoniche e televisive per la Rai, Bayerischer Rundfunk, New York Times (WQXR), ORF1, Schweizer DRS2, Radio Clasica Espanola, MBC Sudcoreana.\nDal 2017 \u00e8 \u201cquartetto in residenza\u201d della Fondazione Giorgio Cini. Nel 2018 in occasione del 35\u00ba anniversario, il Quartetto di Venezia ha ricevuto una targa di rappresentanza dal Presidente della Repubblica Italiana."}
{"id": "909663", "revid": "1216132", "url": "https://it.wikipedia.org/wiki?curid=909663", "title": "Robert Southey", "text": "Biografia.\nStudi\u00f2 al Balliol College di Oxford e ader\u00ec, dopo aver stretto una forte amicizia con Coleridge, agli ideali della rivoluzione francese. Dopo il matrimonio con la cognata di Coleridge, ebbe modo di recarsi pi\u00f9 volte in Portogallo, fatto di non secondaria importanza per il maturarsi di un gusto epico, assunto dalla letteratura portoghese, nelle sue opere.\nNella sua poesia e nei suoi romanzi si trovano intenzioni programmatiche, nobilt\u00e0 di soggetti, ma raramente un'impronta geniale.\nTra le sue opere in prosa \"The Life of Nelson\" del 1813, senza alcun dubbio tra i suoi romanzi quello di maggior successo.\nCon Coleridge si interess\u00f2 all'idea di fondare un'utopica societ\u00e0: la \u00abpantisocrazia\u00bb, secondo cui \u00abdodici gentiluomini di buona educazione e di princip\u00ee liberali avrebbero dovuto imbarcarsi con dodici dame\u00bb, per fondare una comunit\u00e0 ideale nelle selvagge foreste della Pennsylvania, e poi (meno ambiziosamente) nel Galles. Per finanziare il loro progetto, Coleridge e Southey iniziarono a tenere una serie di conferenze nell'Inghilterra occidentale, tentando anche il giornalismo (tanto che Coleridge scrisse alcuni sonetti politici per il \"Morning Chronicle\"). A porre fine a questa repubblica visionaria vi fu tuttavia la rinuncia da parte di Southey, che accanton\u00f2 definitivamente il progetto; Ne sorse un dissenso che, pur essendo di breve durata, compromise definitivamente la loro amicizia."}
{"id": "909669", "revid": "767487", "url": "https://it.wikipedia.org/wiki?curid=909669", "title": "Manners of Dying", "text": "Manners of Dying \u00e8 un film del 2004 diretto da Jeremy Peter Allen.\nLa pellicola \u00e8 ispirata ad una storia breve del 1993 di Yann Martel, scrittore reso famoso dal romanzo \"Vita di Pi\" (2001).\nTrama.\nKevin Barlow morir\u00e0 nei termini e con le modalit\u00e0 previste. Harry Parlington, il direttore del penitenziario, intende assicurarsene. Comunque Barlow scelga di morire, sia tranquillamente o combattendo, Parlington \u00e8 sicuro che lui e la sua squadra si occuperanno della situazione. Padre Preston \u00e8 a disposizione per fornire un supporto spirituale, se ce ne fosse bisogno e il dottor Lowe pu\u00f2 fornire tranquillanti per alleviare la tensione. La squadra delle esecuzioni, tutti veterani che lavorano rapidamente ed efficientemente sembrano coprire ogni eventualit\u00e0, fino a che Parlington scopre che ci sono molti altri angoli in Kevin Barlow che non aveva immaginato prima. Quando Barlow fa un'insolita richiesta finale inizia un duello sconosciuto fra l'uomo condannato ed il direttore della prigione. In questa lotta non ci pu\u00f2 essere vincitore o perdente, solo due uomini minacciati dai dubbi e scelte difficili da fare. Il pugno di ferro di Parlington che di solito usa nelle esecuzioni, comincia a slittare mentre le ore finali si trasformano in un labirinto dei modi di morire.\nProduzione.\nPer 19 giorni, del mese di settembre, il penitenziario femminile di Gomin House in Qu\u00e9bec divenne lo scenario per le riprese del film che sono state tutte girate principalmente all'interno. Il film aveva a disposizione davvero un piccolo budget, preventivato in solo 1 milione di dollari.\nDistribuzione.\nIl film \u00e8 stato proiettato in anteprima il 17 febbraio 2005 a \"Les Rendez-Vous du Cin\u00e8ma Qu\u00e8b\u00e8cois\" in Qu\u00e9bec. \u00c8 uscito nelle sale cinematografiche il 25 febbraio 2005 e in DVD dal 19 luglio 2005, a cura di \"Productions Thalie\"."}
{"id": "909673", "revid": "767487", "url": "https://it.wikipedia.org/wiki?curid=909673", "title": "Dick Parry", "text": "\u00c8 apparso come strumentista in vari album di moderne band e artisti, ed \u00e8 probabilmente meglio conosciuto per i suoi assoli nei brani dei Pink Floyd \"Money\", \"Us and Them\", e \"Shine On You Crazy Diamond\".\nHa iniziato la sua carriera come amico del chitarrista dei Pink Floyd David Gilmour, ed \u00e8 stato membro della band di Gilmour degli anni '60 chiamata Jokers Wild. Da l\u00ec, Gilmour lo ha convinto a suonare in vari album dei Pink Floyd cos\u00ec come in tutte le relative esibizioni live tra il 1973 e il 1977, e nel tour del 1994.\n\u00c8 apparso durante le date live di Gilmour nel 2001 e nel 2002, e ha suonato nel tour del 2006 di \"On an Island\" in Europa, negli Stati Uniti e in Canada, eseguendo le parti di sassofono in \"Shine On You Crazy Diamond\", \"Wearing the Inside Out\" ed in \"Then I Close My Eyes\".\n\u00c8 anche apparso durante la reunion dei Pink Floyd del 2005 sul palco del \"Live 8\", suonando in \"Money\".\n\u00c8 stato in tour in Europa e Sudafrica con i Violent Femmes."}
{"id": "909674", "revid": "228587", "url": "https://it.wikipedia.org/wiki?curid=909674", "title": "Stefan Schumacher", "text": "Carriera.\nDiventa professionista nel 2002 con la Deutsche Telekom. Nel 2004 milita nel Team Lamonta, mentre nella stagione successiva \u00e8 alla Shimano-Memory Corp, con cui vince Giro di Renania-Palatinato, Ster Elektrotoer e Giro della Bassa Sassonia. Passa quindi alla Gerolsteiner, squadra tedesca, per il 2006; nello stesso anno \u00e8 maglia rosa per due tappe al Giro d'Italia 2006, aggiudicandosi anche le frazioni di Namur e Gemona del Friuli, e vincitore sia all'Eneco Tour che al Tour de Pologne, entrambe gare ProTour. Nel 2007 vince una frazione alla Tirreno-Adriatico, l'Amstel Gold Race e il Giro di Baviera.\nNel 2008 milita ancora nella squadra tedesca Gerolsteiner: vince la crono al Giro di Baviera e poco tempo dopo la prima crono del Tour de France 2008 con partenza a arrivo a Cholet, conquistando anche la maglia gialla di leader della classifica generale; in quella stessa \"Grande Boucle\" fa sua anche la crono finale di Saint-Amand-Montrond. Dopo la corsa francese approda alla Quick Step, squadra belga; tuttavia il 6 ottobre viene annunciata la sua positivit\u00e0 all'EPO di terza generazione, o CERA, riscontrata durante il Tour de France. Viene quindi condannato a due anni di squalifica, sentenza resa definitiva il 25 gennaio 2010 dal TAS.\nRitorna alle corse nell'agosto del 2010 con il Team Miche, con cui firma un contratto fino al 2011. Nel 2012 passa alla Christina Watches-Onfone: in stagione si aggiudica le classifiche finali del Tour de Serbie e del secondo Tour of China dell'anno. Nel 2015 gareggia con il team CCC Sprandi Polkowice, mentre nel 2016 ritorna alla Christina Jewelry. Nel 2017 si accasa alla Kuwait-Cartucho.es, ritrovando Davide Rebellin, gi\u00e0 suo compagno alla Gerolsteiner, alla Miche e alla CCC. In stagione non ottiene successi, ritirandosi dalle corse al termine dell'anno."}
{"id": "909675", "revid": "48344", "url": "https://it.wikipedia.org/wiki?curid=909675", "title": "Fenicie", "text": ""}
{"id": "909678", "revid": "1632387", "url": "https://it.wikipedia.org/wiki?curid=909678", "title": "Power of Inner Strength", "text": "Power of Inner Strength \u00e8 il primo disco in studio del gruppo groove metal Grip Inc.."}
{"id": "909680", "revid": "767487", "url": "https://it.wikipedia.org/wiki?curid=909680", "title": "Arpa liuto", "text": "L'arpa liuto \u00e8 uno strumento musicale della categoria dei cordofoni. Il nome deriva dal fatto che appartiene contemporaneamente a due sottocategorie: quella delle arpe e quella dei liuti per la posizione della corde rispetto alla cassa.\nNella arpe infatti le corde sono trasversali rispetto alla cassa di risonanza, mentre nei liuti sono parallele (sono dei liuti anche le chitarre o i violini); l'arpa liuto ha la tipica forma di un liuto, ma \u00e8 dotata di un grosso ponte che rende le corde trasversali rispetto alla cassa di risonanza."}
{"id": "909683", "revid": "1372005", "url": "https://it.wikipedia.org/wiki?curid=909683", "title": "Vitichindo di Corvey", "text": "La sua opera \u00e8 intitolata dall\u2019autore stesso \"Res Gestae Saxonicae\": tramanda la saga della discendenza dei Sassoni e offre la testimonianza pi\u00f9 viva del tempo di Enrico I e Ottone I. \nVita.\nLe notizie sulla vita di Vitichindo sono scarse. Fu di famiglia nobile e, a seguito della somiglianza del nome, \u00e8 stato considerato un discendente del comandante sassone Widukind che aveva combattuto contro Carlo Magno durante le guerre sassoni dal 777 al 785. Secondo una precedente ipotesi storiografica si suppone che Vitichindo sia entrato a 15 anni, prima del 942, nel monastero benedettino di Corvey sotto l\u2019abate Volkmar I: il suo anno di nascita \u00e8 stato perci\u00f2 stabilito intorno al 925. Secondo un\u2019altra opinione, Vitichindo \u00e8 stato iscritto nella lista di Corvey come bambino dai 6 agli 8 anni e pertanto il suo anno di nascita sarebbe da porsi intorno al 933/935. Nel monastero divenne maestro, ma successivamente fu distolto dalla sua occupazione dalla crescente fama del suo popolo sotto Ottone I e decise di impegnarsi nella stesura della sua \"Storia dei Sassoni\". Fu anche autore di numerosi trattati religiosi che sono oggi andati perduti. \nOpera.\n\"Res Gestae Saxonicae\" \u00e8 un\u2019opera in tre libri e fu originariamente terminata tra il 967 e il 968; gli ultimi capitoli (III. 70-76), che finiscono con la morte di Ottone I nel 973, sono stati aggiunti dopo quella data. L\u2019opera \u00e8 dedicata a Matilde, figlia dell\u2019imperatore Ottone I che nel 966, all\u2019et\u00e0 di 11 anni, fu nominata badessa di Quedlingburg. C\u2019\u00e8 accordo generale nel ritenere che la dedica a Matilde non facesse parte del progetto originario, ma che Vitichindo fece alcuni cambiamenti come risultato di questa aggiunta. L\u2019opera si basa per la maggior parte su informazioni ricavate dalla tradizione orale e per lo stile si ispira a modelli classici, principalmente a Sallustio.\nContenuto.\nL\u2019opera combina la storia dei Sassoni nella tradizione dell\u2019\"origo gentis\" con le \"res gestae\" dei loro pi\u00f9 grandi sovrani: Enrico I e Ottone I. \nNel libro I Vitichindo traccia la storia dei Sassoni a partire dalle loro origini leggendarie e dai primi insediamenti nella regione. Menziona molte teorie sulla loro origine: tra queste c\u2019\u00e8 quella per cui essi siano discendenti dell\u2019esercito di Alessandro Magno. Il resto del libro ha a che fare con la crescita e l\u2019espansione dei Sassoni da quando misero piede per la prima volta sul suolo tedesco a quando governarono l\u2019intero regno orientale dei Franchi e lo difesero dalle invasioni dei barbari dell\u2019Est. Un numero ridotto di episodi selezionati evidenzia gli stadi di questo processo: la conquista del territorio, la vittoria sui Turingi, l\u2019alleanza con i Franchi, la cristianizzazione e la \"translatio imperii\" dai Franchi ai Sassoni che avvenne con l\u2019ascesa al trono di Enrico I di cui vengono descritte le \"res gestae\". \nIl libro II si apre con una dettagliata descrizione dell\u2019ascesa al trono di Ottone I con riferimento ad alcuni temi specifici: le virt\u00f9 di Ottone, le minacce esterne e il problema del malcontento interno. Si passa poi all\u2019attacco al nuovo re da parte dei barbari: prima dagli Slavi e poi dagli Ungari. Si offre una descrizione drammatica dello scontro con gli Slavi, mentre gli Ungari vengono solo accennati. Rispetto agli scontri con i barbari descritti nel libro I, quelli del libro II sono trattati molto brevemente. Dopo soli tre capitoli sulle guerre contro i barbari, si passa al tema centrale di questo libro: gli scontri interni al regno. Ottone \u00e8 chiamato a intervenire nel conflitto fra il duca di Sassonia Bruning e il duca di Franconia Eberhard e da l\u00ec si scatenano una serie di altre ribellioni collegate. Le figure centrali di queste rivolte sono Thankmar e Enrico, fratelli di Ottone. La relazione sulle contese interne \u00e8 interrotta da alcuni brevi passaggi sulle incursioni di barbari: una da parte degli Ungari, due degli Slavi. I barbari sfruttano l\u2019occasione dell\u2019instabilit\u00e0 interna per attaccare, ma Ottone \u00e8 in grado di contrastarli. Alla fine del libro la pace viene ristabilita con la sconfitta di Enrico, la successiva riconciliazione con Ottone e l\u2019annessione da parte di questi della Borgogna al suo regno. In questa atmosfera di vittoria e pace, Vitichindo si volge alla caratterizzazione di Ottone e dei suoi fratelli. \nIl libro III ha carattere pi\u00f9 annalistico rispetto ai precedenti libri e fa riferimento ad avvenimenti interni ed esterni al regno, inclusa la conquista dell\u2019Italia da parte di Ottone. \u00c8 dominato da tre eventi principali: la ribellione di Liudolfo, figlio di Ottone, la vittoria sugli Ungari a Lech e la ribellione del giovane Wichmann, vassallo di Ottone. In questo senso le due grandi ribellioni fanno da cornice alla pi\u00f9 grande vittoria esterna. Ancora pi\u00f9 di quanto avviene nel libro II, le due ribellioni del libro III sono presentate dal punto di vista dei ribelli verso i quali Vitichindo mostra pi\u00f9 simpatia. Tuttavia la sconfitta finale di Wichmann che conclude l\u2019opera nella sua forma originaria risulta perfettamente ortodossa: fu la fine di tutti coloro che presero le armi contro Ottone. La struttura del libro III costituisce una sorta di sintesi del contenuto dei libri precedenti: le guerre esterne del libro I vengono combinate con le ribellioni interne, mostrando Ottone vincitore in entrambi gli ambiti.\nPersonaggi.\nNella sua opera Vitichindo offre dettagliate descrizioni di tre personaggi: Enrico I, Ottone I e Matilde (madre di Ottone). Il ritratto dei due sovrani risponde a quello di valorosi guerrieri Germanici e di sovrani carismatici e segue lo stile del \"Vita karoli\" di Eginardo. \nLa caratterizzazione di Enrico I avviene poco prima della sua morte e subito dopo la sua pi\u00f9 grande vittoria sugli Ungari a Riade (933), dopo la quale fu proclamato imperatore dall\u2019esercito. La descrizione di Enrico si apre con un riferimento alla sua straordinaria generosit\u00e0 riportando degli esempi concreti della sua virt\u00f9. Continua poi elencando le varie qualit\u00e0 fisiche e intellettuali: Enrico \u00e8 descritto come saggio e prudente, gran cacciatore al punto da aver una volta ha catturato pi\u00f9 di 40 animali in un\u2019unica spedizione. La descrizione della morte di Enrico \u00e8 breve e si focalizza principalmente sui preparativi per la successione del regno. \nLa descrizione di Ottone I \u00e8 posta verso la fine del libro II, nel punto in cui ha sconfitto tutti i suoi nemici dentro e fuori dalla Nazione e si \u00e8 riconciliato con il fratello Enrico. Vitichindo considera Ottone il pi\u00f9 importante dei due governatori. La prima virt\u00f9 attribuita a Ottone \u00e8 indicata come \"pietas\", da intendersi come sinonimo sia di clemenza verso i nemici sia di lealt\u00e0 verso gli amici. Vitichindo ritrae una sorta di grande uomo in una cerchia di amici, un sovrano che si distingue per le sue virt\u00f9: \"clementia\"/\"pietas\", generosit\u00e0 e liberalit\u00e0, \"fidelitas\" e \"constantia\". La lealt\u00e0 di Ottone nei confronti degli amici (\"fidelitas\") \u00e8 espressa dal fatto che egli rifiuta di credere a qualsiasi cosa a loro sfavorevole e li perdona nel caso fosse stato offeso da loro. Ottone \u00e8 descritto come intellettuale: dopo la morte della regina Edith, ha imparato a leggere e sapeva parlare francese e slavo. Amava cacciare e i giochi da tavola, si esercitava nei giochi cavallereschi. Era di sonno leggero e parlava sempre nel sonno. A differenza di Enrico, Ottone \u00e8 il sovrano consacrato nel senso che ha ricevuto l\u2019unzione e l\u2019incoronazione. La descrizione della morte di Ottone \u00e8 religiosa: dopo aver trascorso la giornata in chiesa, si ammala durante i vespri; riceve l\u2019estrema unzione e muore subito dopo. \nLa terza lunga descrizione riguarda l\u2019imperatrice Matilde, madre di Ottone I, scritta probabilmente nel 968, poco dopo la morte di lei. Vitichindo propone il ritratto di una donna che, rimasta vedova, si offre al servizio di Dio. Matilde \u00e8 descritta come estremamente religiosa, caritatevole nei confronti degli ammalati e dei bisognosi. Nonostante quest\u2019aura religiosa, viene presentata anche come ricca di dignit\u00e0 regale. Era inoltre una donna istruita; ricevette educazione scolastica e a sua volta istru\u00ec servi e parenti in molti ambiti, incluso quello delle lettere. Il ritratto di Matilde va inteso nel generale contesto del ruolo delle donne nella societ\u00e0 ottoniana. Il fatto che Vitichindo dedichi la sua opera ad un\u2019altra Matilde, sua nipote, spiega il motivo di una lunga descrizione di una donna menzionata solo due volte nell\u2019intera opera.\nTradizione del testo.\nL\u2019opera di Vitichindo \u00e8 conservata in 5 manoscritti: \n\u00c8 inoltre trasmessa da un\u2019edizione a stampa e dalla testimonianza indiretta di Frutolfo di Michelsberg, pi\u00f9 antica di tutti i codici conservati. Il manoscritto di Monaco e l\u2019\"editio princeps\" di Martin Frecht, derivano in linea indipendente da un manoscritto oggi perduto, che era conservato nell'abbazia di Eberbach. Il testimone di Montecassino, 298 secondo l'editore canonico P. Hirsch deriva da un esemplare di origine tedesca che fu portato in Italia. Sono attestate tre redazioni del testo: A (ms. di Dresda), B (mss. Londinese, Monacense e \"princeps\") e C (mss. Cassinese e Berlinese). In A il testo si arresta al cap. 69 del libro III (morte del ribelle Wichmann), mentre in B e C prosegue fino alla morte di Ottone. In tutti i manoscritti si parla di una \"finis libelli\" in riferimento alla campagna contro Wichmann che si chiude al cap. III, 69; perci\u00f2 i capitoli III, 70-76 derivano da una seconda stesura d'autore, senza per\u00f2 che ci sia stata una revisione complessiva. Hirsch ritiene che A sia una \"recensio brevior\" strutturalmente pi\u00f9 antica delle altre, ma poco conforme nel testo alla stesura originaria; B invece sarebbe la versione formalmente pi\u00f9 vicina all'originale e C deriverebbe da B.\nGiudizi sull\u2019opera.\nL\u2019opera, a causa della tendenza fortemente prosaica, di una serie di dubbie affermazioni e di alcune omissioni di eventi centrali (l\u2019incoronazione imperiale di Ottone I a Roma nel 962, la fondazione degli episcopati di Brandenburgo e di Harvelberg e dell\u2019arcivescovado di Magdeburgo nel 968, risulta assai discutibile nel suo valore di fonte ed \u00e8 oggetto di continua ricerca. Contributo imprescindibile \u00e8 quello offerto da Helmut Beumann nel 1950. Beumann combina filologia e storia del pensiero e colloca Vitichindo nella tradizione letteraria della storiografia e dei ritratti di sovrani a partire dall\u2019antica Roma; allo stesso tempo pone grande attenzione al contesto della Germania del X secolo. Il risultato \u00e8 che un\u2019apparente semplice narrazione di un monaco che cerca di relazionarsi agli affari secolari diventa un sofisticato trattato sul potere reale e imperiale, politica ecclesiastica e problematiche costituzionali. Secondo Beumann, Vitichindo esprimerebbe due scopi differenti della sua opera:\nStudi successivi a Beumann su Vitichindo sono stati condotti da Bornscheuer, Karpf, Althoff, Keller e Fried. \nRilevanti sono le posizioni, fra loro contrastanti, di Althoff e Fried. Secondo Althoff l\u2019opera pu\u00f2 essere utilizzata come fonte certa per lo studio della storia ottoniana. Nella sua ottica, la libert\u00e0 di cambiamento e deformazione degli eventi era limitata dal momento che si trattava di fatti in cui i potenti del tempo avevano interesse; qualsiasi variazione non sarebbe stata pertanto possibile. Inoltre Althoff attribuisce alla \"Storia dei Sassoni\" valore di manuale o di \"speculum principum\": dopo la morte dell\u2019arcivescovo Wilhelm von Mainz (968), Matilde era l\u2019unica rappresentante della casata degli Ottoni a nord delle Alpi e l\u2019opera avrebbe dovuto fornire alla giovane figlia dell\u2019imperatore delle informazioni sulla storia contemporanea (coscienza sassone del proprio ruolo, imprese dei re ottoniani, conoscenza dei contrasti tra il re e i potenti del regno). Se si accettasse il carattere di uno \"speculum principum\" per la storia dei Sassoni, per Althoff i punti fondamentali dell\u2019opera e le omissioni (la politica dell\u2019Italia e la politica della missione e della chiesa) si spiegherebbero in riferimento alle sfere di competenza di Matilde dopo il 968. Di contro, Fried sostiene che Vitichindo non fosse sufficientemente informato sugli eventi di una o due generazioni a lui precedenti e che si fosse affidato a fonti esclusivamente orali per la ricostruzione del passato: di conseguenza, l\u2019opera non sarebbe in grado di fornirci un quadro veritiero di quello che accadde."}
{"id": "909689", "revid": "1632387", "url": "https://it.wikipedia.org/wiki?curid=909689", "title": "Nemesis (Grip Inc.)", "text": "Nemesis \u00e8 il secondo disco in studio del gruppo groove metal Grip Inc.."}
{"id": "909691", "revid": "291370", "url": "https://it.wikipedia.org/wiki?curid=909691", "title": "Ilenia Lazzarin", "text": "Carriera.\nNata a Busto Arsizio, dall'et\u00e0 di 11 anni ha vissuto a Vercelli. Nel 2001 si trasferisce a Napoli, dove si laurea in scienze dell'educazione all'Universit\u00e0 degli Studi \"Suor Orsola Benincasa\".\nEntra nel cast della soap opera di Rai 3 \"Un posto al sole\", in cui interpreta il ruolo di Viola Bruni.\nInizia la carriera lavorando in campo pubblicitario per il sito web \"Clarence\". Esordisce come protagonista, nel ruolo di \"Samantha\", di \"Atlantis\" (2000) di Gilberto Squizzato, real movie di quattro ore, trasmesso in quattro puntate da Rai 1, basato sulla storia vera di una ragazza madre, con Maurizio Tabani e Roberta Potrich.\nNel 2001 partecipa alla miniserie televisiva \"Le ali della vita 2\", regia di Stefano Reali, con Virna Lisi e Sabrina Ferilli. Nel 2002 interpreta il ruolo di \"Dari\" nel film \"Due gemelle a Roma\", diretto da Steve Purcell, con Mary-Kate e Ashley Olsen.\nNel 2006 \u00e8 nel cast di \"Un posto al sole d'estate\", versione estiva della soap opera di Rai 3. Tra il 2010 e il 2011 gira a Miami alcuni spot e partecipa alle fiction di Rai 1 \"Un passo dal cielo\" con Terence Hill e \"Fuoriclasse\" con Luciana Littizzetto.\nNel 2013 apre il suo sito web ufficiale \"ilenialazzarin.it\". Nel 2014]esordisce in teatro con \"Come sopravvivere ai lavori in casa\", di Michele Caputo, regia di Paolo Migone.\nNel 2012 si laurea in Scienze dell'educazione presso l'Universit\u00e0 degli Studi Suor Orsola Benincasa di Napoli.\nNel 2016 e 2017 conduce rispettivamente la seconda e terza edizione de \"Il contadino cerca moglie\", in onda su Sky.\nVita privata.\nIl 27 ottobre 2018 sposa l'imprenditore Roberto Palmieri; il 29 dicembre successivo d\u00e0 alla luce il loro primogenito Raoul. Tramite social, dichiara che ad agosto 2020, si \u00e8 separata dal marito."}
{"id": "909698", "revid": "158913", "url": "https://it.wikipedia.org/wiki?curid=909698", "title": "Rothschild", "text": "I Rothschild (in tedesco , in francese ) sono una famiglia europea di origine ebraica.\nCinque linee del ramo austriaco della famiglia sono state elevate alla nobilt\u00e0 austriaca, avendo ricevuto baronie ereditarie dell'Impero asburgico dall'Imperatore Francesco II nel 1816. Un'altra linea, del ramo inglese della famiglia, fu elevata alla nobilt\u00e0 britannica su richiesta della regina Vittoria. Nel corso dell'Ottocento, quando era al suo apice, la famiglia si ritiene abbia posseduto di gran lunga il pi\u00f9 grande patrimonio privato del mondo. Attualmente gli affari dei Rothschild sono su scala molto pi\u00f9 ridotta; nonostante questo la famiglia Rothschild \u00e8 posta al centro di svariate teorie del complotto, che la descrivono come determinante dei destini finanziari e/o politici del mondo.\nOrigine del nome.\nIl primo membro della famiglia che fu noto per aver utilizzato il nome \"Rothschild\" fu Moses Kalman Rothschild, morto nel 1735. Il nome significa \"scudo rosso\" in tedesco. L'ascesa della famiglia alla ribalta internazionale cominci\u00f2 nel 1744, con la nascita di Mayer Amschel Rothschild a Francoforte, in Germania. Era il figlio di Amschel Moses Rothschild, (nato intorno al 1710), un cambiavalute che aveva negoziato con il Principe d'Assia. Nato nel ghetto (chiamato \"Judengasse\" o \"vicolo ebraico\") di Francoforte, Mayer svilupp\u00f2 un istituto finanziario e diffuse il suo impero con l'installazione di ciascuno dei suoi cinque figli nei cinque principali centri finanziari europei di conduzione degli affari. \nLo storico Paul Johnson scrive \"I Rothschild sono elusivi\".\nScrive che, a differenza dei banchieri ebrei dei secoli precedenti, che avevano finanziato e gestito le casate nobili europee, ma che spesso perdevano la loro ricchezza attraverso la violenza o l'espropriazione, il nuovo tipo di banca internazionale creata dai Rothschild era impenetrabile agli attacchi locali. I loro beni furono tenuti negli atti finanziari, circolanti attraverso il mondo come azioni, obbligazioni e debiti. Le modifiche apportate dai Rothschild permisero loro di isolare la loro propriet\u00e0 dalla violenza locale: \"D'ora in avanti, la loro ricchezza reale era al di l\u00e0 della portata della folla, quasi al di l\u00e0 della portata degli avidi monarchi.\" Johnson ha sostenuto che la loro fortuna \u00e8 stata generata nella misura pi\u00f9 ampia da Nathan Mayer Rothschild a Londra; tuttavia, la ricerca pi\u00f9 recente di Niall Ferguson, indica che maggiori e uguali profitti sono stati realizzati anche dalle altre dinastie dei Rothschild, incluso James Mayer de Rothschild a Parigi, Carl von Rothschild e Amschel Mayer a Francoforte.\nUn'altra parte essenziale della strategia di Mayer Rothschild per il futuro successo fu quello di mantenere il controllo delle loro banche nelle mani della famiglia, permettendo loro di mantenere la segretezza completa circa le dimensioni delle loro fortune. Intorno al 1906, la Jewish Encyclopedia notava: \"La pratica avviata da Rothschild di avere pi\u00f9 fratelli in un'impresa e di istituire filiali in diversi centri finanziari \u00e8 stata seguita da altri finanzieri ebrei, come i Bischoffsheims, Pereire, Seligmans, Lazards ed altri. Questi finanzieri, con la loro integrit\u00e0 e capacit\u00e0 finanziaria, ottenevano credito non solo con i loro confratelli ebrei, ma con la fraternit\u00e0 bancaria in generale. In tal modo, i finanzieri ebrei ottennero una quota crescente della finanza internazionale durante il secondo ed ultimo quarto del diciannovesimo secolo. La guida del gruppo \u00e8 stata la famiglia Rothschild... \". \nLa stessa Jewish Encyclopedia afferma, inoltre: \"Negli anni pi\u00f9 recenti, i finanzieri non ebrei hanno imparato lo stesso metodo, globalizzandolo, e si ritiene che, nel complesso, il controllo sia ora meno in mano agli ebrei che in passato.\"\nMayer Rothschild mantenne con successo la fortuna della famiglia, con attenti matrimoni combinati, spesso tra cugini di primo o secondo grado (simile al matrimonio tra reali). Dalla fine del XIX secolo, tuttavia, quasi tutti i Rothschild avevano cominciato a sposarsi al di fuori della famiglia, di solito nell'aristocrazia o in altre dinastie finanziarie.\nI suoi figli furono:\nIl nome della famiglia tedesca \"Rothschild\" \u00e8 pronunciato approssimativamente ROT-shillt in tedesco, non wroth(s)-child come \u00e8 in inglese. Il cognome \"Rothschild\" \u00e8 comune in Germania e la stragrande maggioranza dei portatori del nome non sono correlati a questa famiglia. Inoltre, i cognomi tedeschi \"Rothschild\" e \"Rothchild\" non sono collegati al cognome protestante \"Rothschild\", del Regno Unito.\nFamiglie per paese:\nGuerre napoleoniche.\nI Rothschild possedevano gi\u00e0 un patrimonio molto significativo prima dell'inizio delle guerre napoleoniche (1803\u20131815), e la famiglia aveva ottenuto preminenza nel commercio dei lingotti in metalli preziosi (a valore monetario) per le banche nazionali, da questo periodo. Da Londra nel 1813 al 1815, Nathan Mayer Rothschild fu determinante quasi da solo nel finanziare gli sforzi bellici britannici, finanziando la spedizione di lingotti agli eserciti del Duca di Wellington attraverso l'Europa, cos\u00ec come nell'organizzare il pagamento di contributi finanziari britannici ai loro alleati continentali. Nel 1815 da soli, i Rothschild fornirono 9,8 milioni di sterline (in valuta del 1815, pari a circa 566 milioni di sterline di oggi utilizzando l'indice dei prezzi al consumo, e a 6,58 miliardi di sterline utilizzando le retribuzioni medie) in prestiti per sovvenzionare gli alleati continentali della Gran Bretagna.\nI fratelli contribuirono a coordinare le attivit\u00e0 dei Rothschild in tutto il continente, e la famiglia svilupp\u00f2 una rete di agenti, spedizionieri e corrieri per il trasporto di oro, attraverso l'Europa distrutta dalla guerra. La rete della famiglia aveva inoltre il compito di fornire ripetutamente a Nathan Rothschild informazioni politiche e finanziarie davanti ai suoi colleghi, dandogli un vantaggio nei mercati ed ancora rendendo la casata Rothschild pi\u00f9 indispensabile al governo britannico.\nIn un caso, la rete della famiglia permise a Nathan di ricevere a Londra la notizia della vittoria di Wellington nella Battaglia di Waterloo un giorno intero prima dei messaggeri ufficiali del governo. La prima preoccupazione di Rothschild in questa occasione non era rivolta alle vantaggiose possibilit\u00e0 finanziarie sul mercato che la notizia avrebbe dato; invece lui ed il suo corriere portarono immediatamente le notizie al governo. Furono riferite poi in resoconti popolari, come quello di Morton. La base per la mossa proficua pi\u00f9 redditizia dei Rothschild fu fatta ben dopo che la notizia della vittoria britannica era stata resa pubblica. Nathan Rothschild calcol\u00f2 che la futura riduzione dell'indebitamento pubblico prodotta dalla cessazione del conflitto avrebbe creato una risalita (rimbalzo) del valore dei titoli di Stato inglesi dopo una stabilizzazione di circa due anni, per finalizzare la ristrutturazione postbellica dell'economia nazionale. In quello che \u00e8 stato descritto come una delle mosse pi\u00f9 audaci della storia finanziaria, Nathan acquist\u00f2 in modo massiccio nel mercato dei titoli di Stato, per quello che al momento sembrava un prezzo troppo alto, quindi aspett\u00f2 due anni, poi vendendo i titoli sulla cresta dei momentanei rialzi (\"brevi rimbalzate\") sul mercato nel 1817 con un profitto del 40%. Data la potenza pura della leva finanziaria che la famiglia Rothschild ebbe a sua disposizione, questo profitto fu una somma enorme.\nNathan Mayer Rothschild inizialmente inizi\u00f2 la sua attivit\u00e0 a Manchester in Inghilterra nel 1806, e gradualmente si trasfer\u00ec a Londra, dove nel 1809 acquist\u00f2 la sede presso il 2 New Court in St. Swithin's Lane, City of London, dove \u00e8 ancora presente attualmente; fond\u00f2 la N M Rothschild &amp; Sons nel 1811. Nel 1818 dispose un prestito di cinque milioni di sterline al governo prussiano, mentre il rilascio di obbligazioni per il prestito di governo costitu\u00ec un pilastro delle attivit\u00e0 della sua banca. Ottenne una posizione di tale potere nella City of London che dal 1825-6 era in grado di fornire moneta sufficiente alla Banca d'Inghilterra per poter evitare una crisi di liquidit\u00e0 del mercato.\nAlta finanza internazionale.\nNel 1816, quattro fratelli furono ciascuno elevati alla nobilt\u00e0 ereditaria dall'imperatore austriaco Francesco I; inoltre, un quinto fratello, Nathan, fu elevato nel 1818. Il 29 settembre 1822 fu concesso a tutti loro il titolo austriaco di barone o Freiherr. In quanto tale, alcuni membri della famiglia utilizzavano il \"de\" o \"von\" Rothschild per dare credito alla concessione della nobilt\u00e0. I Baroni (Cavalieri) che ricevevano il titolo dal Sacro Romano Imperatore sono conosciuti come Baroni del Sacro Romano Impero, Reichsfreiherr, anche se il titolo \u00e8 talvolta abbreviato in Freiherr.\nNel 1847, Sir Anthony de Rothschild, fu insignito del titolo di baronetto ereditario del Regno Unito. Nel 1885, a Nathan Mayer Rothschild II (1840\u20131915), della filiale londinese della famiglia, fu concesso il titolo di pari ereditario di Barone Rothschild nella Paria del Regno Unito.\nSettori bancari della famiglia di Rothschild fecero da pionieri nel campo dell'alta finanza internazionale durante l'industrializzazione dell'Europa, furono inoltre determinanti nel sostenere i sistemi ferroviari attraverso il mondo e nel finanziare il governo per progetti complessi, come quello del Canale di Suez. Nel corso del XIX secolo la famiglia acquist\u00f2 una gran parte della propriet\u00e0 a Mayfair, Londra.\nLe principali attivit\u00e0 fondate nel XIX secolo con capitali della famiglia Rothschild includono:\nLa famiglia costitu\u00ec un fondo per Cecil Rhodes nella creazione della colonia africana della Rhodesia. Dal 1880 in avanti, la famiglia assunse la direzione del controllo della societ\u00e0 di estrazione mineraria di Rio Tinto.\nIl governo giapponese si avvicin\u00f2 alle famiglie di Londra e Parigi per il finanziamento durante la guerra russo-giapponese. L'emissione del consorzio di Londra di obbligazioni di guerra giapponesi ammonterebbero a 11,5 milioni di sterline (al tasso di cambio del 1907).\nIl nome Rothschild divent\u00f2 sinonimo di prodigalit\u00e0 e grande ricchezza, e la famiglia era rinomata per la sua raccolta d'arte, per i suoi palazzi, cos\u00ec come per la sua filantropia. Entro la fine del secolo, la famiglia possedeva, o aveva costruito, alle stime pi\u00f9 basse, oltre 41 palazzi, di una scala e di lusso senza pari, forse anche da parte delle famiglie reali pi\u00f9 ricche. Il futuro Primo Ministro britannico Lloyd George afferm\u00f2, nel 1909, che Lord Nathan Rothschild era l'uomo pi\u00f9 potente in Gran Bretagna.\nNel 1901, senza eredi maschi, la Casa di Francoforte chiuse i battenti dopo pi\u00f9 di un secolo di attivit\u00e0. Furono assenti in citt\u00e0 fino al 1989, quando la famiglia ritorn\u00f2 tramite N M Rothschild &amp; Sons, il braccio d'investimento britannico, pi\u00f9 Rothschild Bank AG, filiale svizzera, istituendo un ufficio di rappresentanza bancario a Francoforte.\nRamo inglese.\nLa famiglia di banchieri Rothschild d'Inghilterra fu fondata nel 1798 da Nathan Mayer Rothschild (nato nel 1777).\nRamo francese.\nCi sono due rami della famiglia legate alla Francia.\nL'ultimo figlio di Mayer Rothschild, Jakob Mayer de Rothschild (1792\u20131868), noto come \"James\", che istitu\u00ec de Rothschild Fr\u00e8res a Parigi. Dopo le guerre napoleoniche, ha giocato un ruolo importante nel finanziare la costruzione delle ferrovie e l'attivit\u00e0 mineraria che contribu\u00ec a rendere la Francia una potenza industriale. James ebbe tre figli: Edmond de Rothschild, Gustave Samuel de Rothschild ed Alphonse James de Rothschild. Gustave e Alphonse continuarono la tradizione bancaria e furono i garanti del risarcimento di 5 miliardi richiesto dall'occupante esercito prussiano nella guerra franco-prussiana del 1870. Nel 1980, l'attivit\u00e0 di Parigi contava circa 2.000 persone e aveva un fatturato annuo di 26 miliardi di franchi (5 miliardi di dollari ai tassi di cambio del 1980).\nL'attivit\u00e0 di Parigi sub\u00ec un colpo potenzialmente fatale nel 1982, quando il governo socialista di Fran\u00e7ois Mitterrand lo nazionalizz\u00f2 e rinomin\u00f2 in Compagnie Europ\u00e9enne de Banque.[needs citation]. Il Barone David de Rothschild, allora trentanovenne, decise di rimanere e ricostruire, creando una nuova entit\u00e0, la Rothschild &amp; Cie Banque con soli tre dipendenti e 1 milione di dollari di capitale. Oggi, la funzionalit\u00e0 di Parigi ha 22 partner e rappresenta una parte significativa del business globale.\nGenerazioni successive della famiglia Rothschild di Parigi rimasero coinvolte nel business della famiglia, diventando una forza importante nel settore dell'investimento bancario internazionale. I Rothschild hanno da allora condotto la Thomson Financial League Tables negli affari di fusione e di acquisizione di attivit\u00e0 bancarie di investimento nel Regno Unito, in Francia e in Italia.\nL'altro figlio di James Mayer de Rothschild, Edmond James de Rothschild (1845\u20131934) \u00e8 stato molto impegnato nella filantropia e nelle arti ed \u00e8 stato uno dei principali sostenitori del sionismo. Suo nipote, il Barone Edmond Adolphe de Rothschild, fond\u00f2 nel 1953 la LCF Rothschild Group, una banca privata. Dal 1997, il Barone Benjamin de Rothschild \u00e8 presidente del gruppo. Il gruppo ha 100 miliardi di euro di attivit\u00e0 nel 2008 e possiede molte propriet\u00e0 nel settore del vino in Francia (Ch\u00e2teau Clarke, Ch\u00e2teau des Laurets), in Australia e in Sud Africa. Nel 1961, il trentacinquenne Edmond Adolphe de Rothschild acquist\u00f2 la societ\u00e0 Club Med, dopo che ebbe visitato un resort e apprezzato il suo soggiorno. Il suo interesse per il Club Med \u00e8 stato venduto negli anni 1990. Nel 1973, compr\u00f2 la \"Bank of California\", vendendo i suoi interessi nel 1984, prima che fosse venduta alla \"Mitsubishi Bank\" nel 1985.\nIl secondo ramo francese fu fondata da Nathaniel de Rothschild (1812\u20131870). Nato a Londra era il quarto figlio del fondatore del ramo inglese della famiglia, Nathan Mayer Rothschild (1777\u20131836). Nel 1850 Nathaniel Rothschild si trasfer\u00ec a Parigi, apparentemente per lavorare con lo zio, James Mayer Rothschild. Nel 1853 Nathaniel acquist\u00f2 Ch\u00e2teau Mouton Brane, un vigneto a Pauillac nel dipartimento della Gironda. Successivamente rinomin\u00f2 la tenuta in Ch\u00e2teau Mouton Rothschild, che sarebbe diventata una delle migliori etichette, conosciute in tutto il mondo. Nel 1868 James Mayer de Rothschild acquist\u00f2 il vicino vigneto di Chateau Lafite.\nRamo austriaco.\nA Vienna, Salomon Mayer von Rothschild fond\u00f2 una banca nel 1820 e la famiglia austriaca ebbe grande ricchezza e posizione.\nA seguito della crisi finanziaria che colp\u00ec lo stato austriaco, nel marzo 1856 il governo imperiale cedette le concessioni ferroviarie nel Lombardo-Veneto e nell'Italia Centrale ad una societ\u00e0 privata, l'Imperial regia privilegiata societ\u00e0 delle ferrovie lombardo-venete (\"Kaiserlich k\u00f6nigliche privilegierte Lombardisch-venetianische Eisenbahngesellschaft\"), il cui capitale era composto da banche non austriache, tra cui quella della famiglia Rothschild, quella del gruppo Talabot e quella della famiglia Bastogi.\nIl crollo del 1929 port\u00f2 dei problemi, ed il Baron Louis von Rothschild tent\u00f2 di puntellare il \"Creditanstalt\", la maggiore banca austriaca, e prevenirne il crollo. Tuttavia, durante la seconda guerra mondiale dovettero cedere la loro banca ai nazisti e fuggire dal paese. Il loro palazzi Rothschild, una raccolta di vasti palazzi costruiti a Vienna e di propriet\u00e0 della famiglia, furono confiscati, saccheggiati e distrutti dai nazisti. I palazzi erano famosi per la loro vastit\u00e0, e per le loro enormi collezioni di dipinti, corazze, arazzi, statue (alcuni dei quali sono stati restituiti ai Rothschild dal governo austriaco nel 1999). Tutti i membri della famiglia scamparono allo sterminio, alcuni di loro si trasferirono negli Stati Uniti, e tornarono in Europa solo dopo la guerra. Nel 1999, il governo dell'Austria ha convenuto di restituire alla famiglia Rothschild circa 250 tesori d'arte trafugati dai nazisti e assorbiti in musei statali dopo la guerra.\nRamo napoletano.\nLa banca \"C M de Rothschild &amp; Figli\" dispose ingenti prestiti allo Stato Pontificio e ai vari re di Napoli oltre che al Ducato di Parma e Granducato di Toscana. Tuttavia, intorno al 1830, Napoli segu\u00ec la Spagna con un graduale passaggio verso l'emissione di obbligazioni convenzionali che cominci\u00f2 a influenzare la crescita della banca e la sua redditivit\u00e0. L'unificazione italiana nel 1861, con il conseguente declino dell'aristocrazia italiana, che era stata la clientela primaria dei Rothschild, alla fine port\u00f2 alla chiusura della loro banca a Napoli, a causa di previsioni di calo a lungo termine della sostenibilit\u00e0 delle attivit\u00e0. Tuttavia, nei primi anni del XIX secolo, la famiglia Rothschild di Napoli strinse stretti rapporti con la Banca Vaticana, e il sodalizio tra la famiglia e il Vaticano continu\u00f2 nel XX secolo. Nel 1832, quando Papa Gregorio XVI incontr\u00f2 Carl von Rothschild, gli osservatori rimasero scioccati nell'osservare che a Rothschild non fu richiesto di baciare i piedi del Papa, come era allora richiesto a tutti gli altri visitatori, compresi i monarchi.\nStemma.\nLo stemma Rothschild contiene un pugno chiuso con cinque frecce che simboleggiano le cinque dinastie stabilite dai cinque figli di Mayer Rothschild, in un riferimento al Salmo 127: \"Come frecce nelle mani di un guerriero\". Il motto di famiglia appare sotto lo scudo: \"Concordia, Integritas, Industria\" (Armonia, Integrit\u00e0, Operosit\u00e0).\nGenealogia.\n\"I Rothschild... sono i guardiani del tesoro papale.\"\n-Encyclopedia Judaica, 1901\u20131906, Vol. 10, p.497\n Mayer Amschel Rothschild (1744-1812), banchiere\n fondatore della dinastia\n x 1770: Gertrude Schnapper (1753-1849)\n \u2514\u2500\u2500&gt; Kalmann Mayer Rothschild (1788-1855), banchiere\n fondatore del ramo \u00ab di Napoli \u00bb\n x 1818: Adelheid Herz (1800-1853)\n \u251c\u2500\u2500&gt; Charlotte von Rothschild (1819-1884)\n \u2502 x 1836: Lionel de Rothschild (1808-1879)\n \u2502 \u2502 vedi ramo di Londra\n \u2502 \u2514\u2500\u2500&gt; Mayer Carl von Rothschild (1820-1886)\n \u2502 x 1842: Louise von Rothschild (1820-1894)\n \u2502 \u2502 vedi ramo di Londra\n \u2502 \u251c\u2500\u2500&gt; Adelheid (Ad\u00e8le) von Rothschild (1843-1922)\n \u2502 \u2502 x 1862: Salomon de Rothschild (1835-1864)\n \u2502 \u2502 vedi ramo di Parigi\n \u2502 \u251c\u2500\u2500&gt; Emma Louise von Rothschild (1844-1935)\n \u2502 \u2502 x 1867: Sir Nathan Mayer von Rothschild (1840-1915)\n \u2502 \u2502 vedi ramo di Londra\n \u2502 \u251c\u2500\u2500&gt; Clementine Henriette von Rothschild (1845-1865)\n \u2502 \u251c\u2500\u2500&gt; Laura von Rothschild (1847-1931) \n \u2502 \u2502 x 1871: Nathan von Rothschild (1844-1884)\n \u2502 \u2502 vedi ramo di Londra\n \u2502 \u251c\u2500\u2500&gt; Hannah von Rothschild (1850-1892)\n \u2502 \u251c\u2500\u2500&gt; Margarethe von Rothschild (1855-1905)\n \u2502 \u2502 x 1878: Antoine Alfred Ag\u00e9nor de Gramont, XI Duca di Gramont\n \u2502 \u2514\u2500\u2500&gt; Bertha Clara von Rothschild (1862-1903)\n \u2502 x 1882: Alexandre Berthier, 3 principe di Wagram (1836-1911)\n \u251c\u2500\u2500&gt; Adolph Carl von Rothschild (1823-1900)\n \u2502 x 1850: Julie von Rothschild (1830-1907)\n \u2502 vedi ramo di Vienna\n \u2514\u2500\u2500&gt; Wilhelm Carl von Rothschild (1828-1901)\n x 1849: Mathilde von Rothschild (1832-1924)\n \u251c\u2500\u2500&gt; Adeleheid von Rothschild (1853-1935)\n \u2502 x 1877: Edmond de Rothschild (1845-1934)\n \u2502 vedi ramo di Parigi\n \u251c\u2500\u2500&gt; Minna Caroline von Rothschild (1857-1903)\n x 1878: Maximilian Benedict Goldschmidt (1843-1940)\n (Goldschmidt-Rothschild en 1878, baron von Goldschmidt-Rothschild en 1907)\n \u2514\u2500\u2500&gt; Lili von Goldschmidt-Rothschild (1883-1925)\n x 1906: Philipp Schey von Koromla (1881-1929)\n vedi ramo di Worms\nTeorie del complotto e famiglia Rothschild.\nDa oltre due secoli la famiglia Rothschild \u00e8 posta al centro di svariate teorie del complotto molte delle quali la pongono come controllante l'intera finanza mondiale o che incoraggia guerre e riappacificazioni tra le nazioni allo scopo di controllarle.\nNella cultura di massa.\nFra le banche su cui si possono effettuare le sottoscrizioni per finanziare l'impresa spaziale oggetto del romanzo di Jules Verne \"Dalla Terra alla Luna\" compaiono anche \"N.M. de Rotschild\" di Londra e \"S.M. de Rotschild\" di Vienna.\nIl romanzo \"I Goldbaum,\" dell'autrice britannica Natasha Solomons parla di una fittizia famiglia di banchieri europei di origine ebraica, divisi in cinque diversi rami tra Inghilterra, Francia, Germania ed Austria, evidentemente modellata sulla famiglia Rothschild.\nCollegamenti esterni.\nStoria\nFinanza\nVigneti\nDimore e giardini\nFondazioni"}
{"id": "909714", "revid": "122458322", "url": "https://it.wikipedia.org/wiki?curid=909714", "title": "Chemochine", "text": "Le chemochine sono un grande gruppo di proteine a basso peso molecolare della famiglia delle citochine caratterizzate da una buona omologia di struttura. La loro funzione principale consiste nell'attivazione e nel reclutamento (chemiotassi) dei leucociti nei siti di flogosi anche se alcune di esse svolgono e vengono prodotte in assenza di infiammazione o infezione per regolare il traffico dei leucociti nell'organismo.\nStruttura.\nLe chemochine sono proteine a basso peso molecolare (8-12 kD) tutte strutturalmente omologhe e provviste di uno o due ponti disolfuro, possono essere monomeri, dimeri o oligomeri. Se ne conoscono all'incirca 50 e vengono di norma divise in quattro classi in base al numero e alla posizione dei residui di cisteina collocati nella regione N-terminale, responsabili della formazione dei ponti disolfuro. Le quattro famiglie sono le chemochine CC, che possiedono i residui di cisteina adiacenti l'uno all'altro, la famiglia CXC, in cui sono separati da un amminoacido qualsiasi, la famiglia C, che possiede un solo residuo di cisteina e la famiglia CX3C, dove i due residui sono separati da tre amminoacidi qualsiasi. La maggior parte delle chemochine conosciute forma la famiglia CC e la famiglia CXC, la famiglia C ha pochi rappresentanti e della famiglia CX3C \u00e8 nota solo la fractalchina. Le cellule che secernono chemochine, principalmente fibroblasti, cellule endoteliali, cellule epiteliali e leucociti lo fanno in particolare in seguito ad attivazione dei TLR e all'attivazione di fattori di trascrizione come NF-\u03baB o AP-1 in seguito ad infezione o infiammazione, alcune chemochine per\u00f2 sono prodotte costitutivamente. Alcune chemochine legano eparan-solfato presente all'interno del glicocalice di alcune cellule, come quelle endoteliali, in questo modo \u00e8 pi\u00f9 facile per i leucociti circolanti venire a contatto con loro durante il rotolamento e l'extravasazione leucocitaria.\nI recettori per le chemochine fanno parte della famiglia dei GPCR (\"G-Protein Coupled Receptors\"), strutturalmente sono perci\u00f2 formati da una regione extracellulare che lega la chemochina, da sette \u03b1-eliche transmembrana e associati ad una proteina G sul versante citoplasmatico. Il legame della chemochina attiva il recettore ma al contempo ne diminuisce l'espressione sulla superficie cellulare. Sinora si conoscono 10 recettori CCR che legano le chemochine CC, 7 recettori CXCR che legano le chemochine CXC, 2 recettori XCL che legano le chemochine C e un solo recettore CX3CR che lega le chemochine CX3R. Di alcune chemochine, per\u00f2, non si conosce il recettore corrispondente. I recettori per le chemochine sono presenti su tutti i leucociti, le cellule che ne sono pi\u00f9 ricche sono i linfociti T.\nFunzioni.\nIn caso di infiammazione od infezione le chemochine esposte sul glicocalice delle cellule endoteliali aumentano l'affinit\u00e0 delle integrine espresse sulla membrana plasmatica di alcuni leucociti come i granulociti neutrofili o i linfociti che ne vengono a contatto rotolando a contatto con la superficie luminale delle cellule endoteliali. L'espressione di queste chemochine \u00e8 spesso causata dall'azione di TNF e IL-1, due citochine comunemente secrete dai macrofagi e dei linfociti NK. L'aumento dell'affinit\u00e0 delle integrine rallenta il rotolamento dei leucociti che in questo modo aderiscono all'endotelio e possono iniziare il processo di extravasazione leucocitaria mediante il quale lo oltrepassano per poi migrare nel sito di infezione o flogosi in base alla concentrazione delle chemochine che legano i loro recettori.\nCiascun recettore delle chemochine pu\u00f2 legare di norma differenti tipi di chemochine che possono avere funzioni diverse o sovrapponibili per cui la specificit\u00e0 della risposta dipende pi\u00f9 dall'assortimento dei recettori sulla superficie del leucocita che non dalla singola chemochina. Questo \u00e8 anche un modo per indirizzare i leucociti ai tessuti corretti. Ad esempio la cute infiammata produce CCL17 e CCL27 e le cellule effettrici T dirette in quella direzione esporranno CCR4 e CCR10. Ancora, nell'intestino viene prodotta prevalentemente CCL25 che legher\u00e0 con CCR9 espresso sui linfociti diretti l\u00ec.\nIn condizioni normali le chemochine regolano il traffico dei leucociti negli organi linfoidi e verso tessuti non-linfoidi sempre in base alla loro concentrazione. Questo principio \u00e8 alla base della segregazione di alcune popolazioni linfocitarie in determinate porzioni dell'organo linfoide ed \u00e8 fondamentale per la maturazione linfocitaria. Nei linfonodi, infatti, vengono prodotte le chemochine CCL19 e CCL21 che riconoscono il recettore CCR7 espresso nei linfociti T che non hanno ancora incontrato l'antigene e nelle cellule dendritiche (DC) che, invece, lo hanno appena catturato. Questo permette alle DC e ai linfociti T di incontrarsi nel linfonodo per dare inizio all'attivazione linfocitaria.\nLe chemochine sono coinvolte anche nell'angiogenesi sia come pro-angiogenetici che come inibitori dell'angiogenesi; in questo processo sono coinvolte in particolare le chemochine CXC. Altre chemochine, come CXCR4, sono importanti nell'embriogenesi per la migrazione di alcune cellule dei foglietti embrionali che portano alla formazione di cuore e cervelletto."}
{"id": "909718", "revid": "246700", "url": "https://it.wikipedia.org/wiki?curid=909718", "title": "Regenboogstadion", "text": "Il Regenboogstadion (nome olandese, in italiano \"Stadio Arcobaleno\") \u00e8 il maggiore stadio di calcio della citt\u00e0 di Waregem, in Belgio.\nOspita le partite casalinghe dello e in passato ospit\u00f2 gli incontri domestici del fino al ritiro del club. Ha 6.800 posti a sedere e 8.500 in totale. Il campo \u00e8 circondato da una pista."}
{"id": "909722", "revid": "30610", "url": "https://it.wikipedia.org/wiki?curid=909722", "title": "Parker Posey", "text": "Sebbene sia apparsa in film e serie tradizionali, \u00e8 conosciuta principalmente per i suoi ruoli in pi\u00f9 di trenta film indipendenti che furono molto apprezzati e dai quali si cre\u00f2 la sua reputazione di \u00abregina degli \"indie\"\u00bb e figura leader del cinema americano indipendente dagli anni '90.\nBiografia.\nGiovent\u00f9 e formazione.\nNata a Baltimora, nel Maryland, Parker Christian Posey \u00e8 la figlia di Lynda, cuoco e Chris Posey, che possedeva una concessionaria Chevrolet. Ha un fratello gemello, Christopher. Il suo nome \u00e8 un omaggio alla modella degli anni '50, Suzy Parker.\nDopo la sua nascita, lei e la sua famiglia si trasferirono a Laurel, nel Mississippi, dove sua madre lavor\u00f2 come cuoca e istruttrice di cucina per la \"Viking Range Corporation\", a Greenwood suo padre gest\u00ec una concessionaria di automobili. Poi ha vissuto a Monroe. Fu educata alla religione cattolica.\nParker Posey prese lezioni di danza e commedia alla North Carolina School of the Arts. Ha poi studiato recitazione presso la prestigiosa State University di New York.\nCarriera.\nRivelazione del cinema indipendente.\nNel 1991, Posey aveva ventitr\u00e9 anni quando inizi\u00f2 la sua carriera con la fiction televisiva \"First Love, Fatal Love\", seguito dalla soap opera Cos\u00ec gira il mondo, in cui interpretava Tess Shelby, ruolo che interpreter\u00e0 per un anno, seguita dalla partecipazione alla miniserie Tales of the City, dove apparir\u00e0 anche nelle successive opere.\nFu solo nel 1993 che inizi\u00f2 una carriera cinematografica segnata da un importante primo ruolo nel film cult La vita \u00e8 un sogno, che vide anche i futuri grandi nomi del cinema americano debuttare come Matthew McConaughey, Ben Affleck, Milla Jovovich, Adam Goldberg, Ren\u00e9e Zellweger e Joey Lauren Adams. Il film riscosse molto successo, ottenendo negli anni lo status di film cult. Nello stesso anno, prese parte alla commedia Teste di cono, basata su uno schizzo dello spettacolo Saturday Night Live, prima di partecipare al cortometraggio Flirt, di Hal Hartley, con cui collaborer\u00e0 per altre sei volte diventando la sua attrice preferita (Amateur, l'adattamento cinematografico di Flirt, La follia di Henry e il suo sequel Fay Grim e \"The Sisters of Mercy\", di cui scriver\u00e0 la sceneggiatura).\nNel 1995 ottenne un ruolo da protagonista nella commedia indipendente Party Girl, che ebbe un successo inaspettato ma limitato ($ 472.320 per un budget di soli $ 150.000). Ma resta noto che sia stato il primo film ad essere mostrato nella sua interezza su Internet. Dopo questo successo, interpreter\u00e0 due ruoli secondari, contro la volont\u00e0 del suo manager.\nNel 1996, le fu chiesto di interpretare Dorothy in Jerry Maguire, ma alla fine il ruolo fu assegnato a Ren\u00e9e Zellweger.\nGir\u00f2 film con registi famosi come Gregg Araki (Doom Generation) e Julian Schnabel (Basquiat) e film come L'amante in citt\u00e0, diventando cos\u00ec il volto del cinema indipendente americano, che le \u00e8 valso il soprannome di \u00abRegina delle Indie\u00bb dalla famosa rivista Time.\nNel 1997, la sua interpretazione di una giovane donna disturbata che interpretava se stessa per Jackie Kennedy nella commedia drammatica La casa del s\u00ec non pass\u00f2 inosservata, tantoch\u00e9 vinse il premio speciale della giuria al Sundance Festival.\nConferma commerciale e diversificazione.\nNel 1998, la sua carriera era a un bivio mentre si spostava verso un cinema pi\u00f9 mainstream, interpretando la fidanzata di Tom Hanks nella commedia romantica C'\u00e8 posta per te, seguita dal film horror Scream 3, ma ci\u00f2 non le impedisce di girare successivamente film a basso budget o bassa pubblicit\u00e0 o film acclamati dalla critica come Anniversary Party e Personal Velocity - Il momento giusto, dove la sua interpretazione di un'ambiziosa donna d'affari le \u00e8 valsa una nomination per l'Independent Spirit Awards per la migliore attrice.\nIn questo periodo lavor\u00f2 pi\u00f9 volte con il regista Christopher Guest con il quale aveva gi\u00e0 collaborato in Sognando Broadway, Campioni di razza, A Mighty Wind, nel quale suona il mandolino e per For Your Consideration.\nContinua ad alternare blockbuster di successo (Matrimonio in appello, , The Eye e Superman Returns, dove \u00e8 la fidanzata di Lex Luthor) e piccole produzioni (Prima o poi s...vengo!, Fay Grim), oltre alla televisione (La battaglia di Mary Kay, film TV che le \u00e8 valso una nomination ai Golden Globe, Boston Legal, Investigatore per noia, Will &amp; Grace).\nNel 2003 \u00e8 stata membro della giuria del Tribeca Film Festival. Due anni dopo, ha ripetuto questa esperienza come giurato per il programma televisivo Project Runway.\nAllo stesso tempo, nei primi anni 2000, muove i primi passi nel teatro a Broadway con la commedia \"Taller Than a Dwarf\", di Elaine May, in cui recita insieme a Matthew Broderick. Non si ferma qui con spettacoli off-Broadway come Hurlyburly, per il quale ha ricevuto il Lucille Lortel Award, Fifth of July di Lanford Wilson, \"Four Dogs and a Bone\", di John Patrick Shanley e diretto da Lawrence Kasdan.\nHa anche scritto sceneggiature, articoli e interviste su riviste, ma suona anche il mandolino su un brano del gruppo The Dandy Warhols (album Welcome to the Monkey House), partecipa alla scrittura di un brano per Ryan Adams, il suo fidanzato all'epoca e la voce di supporto per l'album di quest'ultimo (\"Rock'n'Roll\", 2003).\nInsieme alla troupe del film A Mighty Wind, Posey interpret\u00f2 il suo ruolo nel film, Sissy Knox, per una serie di concerti in varie citt\u00e0 degli Stati Uniti, a maggio, settembre e novembre 2003.\nNel 2006, partecip\u00f2 a un'importante campagna pubblicitaria per il marchio Pepsi-Cola insieme a Jimmy Fallon. E interpreta Fay Grim, il sequel di La follia di Henry, uscito nel 1997, in cui Parker Posey e Thomas Jay Ryan riprendono i loro ruoli dal primo episodio. Il film \u00e8 presentato al Toronto International Film Festival.\nNel 2007, recit\u00f2 sotto la direzione della sua amica Zoe Cassavetes nella commedia Broken English, che le \u00e8 valsa una seconda nomination all'Independent Spirit Awards come migliore attrice. Lo stesso anno ricopre uno dei ruoli principali della serie The Return of Jezebel Jame, che verr\u00e0 cancellata dopo la trasmissione di tre episodi.\nNel 2009, ha interpretato la sorella di Demi Moore in Happy Tears, un film drammatico indipendente diretto da Mitchell Lichtenstein.\nFilm e televisione alternati.\nNel 2011, entr\u00f2 a far parte del cast della seconda stagione della serie televisiva The Big C e recit\u00f2 anche in una manciata di episodi dell'acclamato The Good Wife. Interpreta anche la rivale di Amy Poehler per un episodio di Parks and Recreation.\nL'anno successivo, ha continuato le sue apparizioni come guest star, sui set di serie come Louie e New Girl, sostituendo l'attrice Leslie Mann indisponibile a causa di un conflitto di lavoro.\nNel 2014, ha assistito Nicole Kidman nel film biografico Grace di Monaco e ha interpretato uno dei ruoli principali nell'acclamato dramma Ned Rifle. L'anno successivo, si \u00e8 unita al cast ricorrente della serie Granite Flats e ha supportato il duo di attori formato da Joaquin Phoenix ed Emma Stone per la commedia Irrational Man con la regia di Woody Allen, presentata al Festival di Cannes. Un anno dopo, ha rinnovato questa collaborazione con Allen unendosi al cast di Caf\u00e9 Society insieme a Jesse Eisenberg, Kristen Stewart, Steve Carell e Blake Lively.\nDal 2018, si un\u00ec al cast principale della serie televisiva Lost in Space, basata sul film con lo stesso titolo degli 1998. Viene trasmesso a livello internazionale dal 13 aprile 2018 su Netflix. La sua interpretazione le \u00e8 valsa una nomination al premio Saturn.\nHa pubblicato un primo libro parzialmente autobiografico \"You're on an Airplane: A Self-Mythologizing Memoir\".\nPrivacy.\n\u00c8 considerata uno dei membri della \"Purchase Mafia\", il nome dato a un gruppo di laureati della State University of New York presso Purchase, composto da attori e registi come Wesley Snipes, Sherry Stringfield, Stanley Tucci, Curtis McClarin, Bob Gosse, Nick Gomez e Melissa Leo."}
{"id": "909723", "revid": "36426", "url": "https://it.wikipedia.org/wiki?curid=909723", "title": "Richard Ginori", "text": ""}
{"id": "909725", "revid": "287204", "url": "https://it.wikipedia.org/wiki?curid=909725", "title": "Contea di Craighead", "text": "La contea di Craighead, in inglese Craighead County, \u00e8 una contea dello Stato dell'Arkansas, negli Stati Uniti. La popolazione al censimento del 2000 era di 82.148 abitanti. La contea ha due capoluoghi: Jonesboro e Lake City. Il nome le \u00e8 stato dato in onore al senatore Thomas Craighead.\nGeografia fisica.\nLa contea si trova nella parte orientale dell'Arkansas. Lo United States Census Bureau certifica che l'estensione della contea \u00e8 di 1.847 km\u00b2, di cui 1.841 km\u00b2 composti da terra e i rimanenti 6 km\u00b2 composti di acqua.\nStoria.\nLa Contea di Craighead venne costituita il 19 febbraio 1859 da parte dei territori delle contee di Greene, Poinsett e Mississippi."}
{"id": "909726", "revid": "987147", "url": "https://it.wikipedia.org/wiki?curid=909726", "title": "Laudi", "text": "Le Laudi del cielo, del mare, della terra, degli eroi sono una serie di quattro libri di Gabriele D'Annunzio, che costituiscono un'opera poetica fra le pi\u00f9 note dell'autore, in cui viene sviluppato il concetto di superomismo.\nIl progetto.\nIl progetto delle \"Laudi\", realizzato solo in parte, prevedeva la produzione di sette libri, uno per ogni stella delle Pleiadi. Le prime tre (\"Maia\", \"Elettra\", e \"Alcyone\") vennero pubblicate nel 1903, nonostante la loro stesura fosse iniziata gi\u00e0 nel 1896. Il quarto libro, \"Merope\", apparir\u00e0 solo nel 1912 ed esprime l'esaltazione della guerra italo-turca iniziata l'anno precedente; \"Asterope\" fu cos\u00ec intitolato e aggiunto agli altri come quinto libro della serie dopo la morte del poeta e comprende canti dedicati alla celebrazione della Grande Guerra e altri postbellici incentrati sull'impresa di Fiume, espressione degli ideali bellicisti e nazionalisti che animavano il suo autore. Degli ultimi libri progettati, \"Taigete\" e \"Celeno\", restano solo i titoli, dato che non furono nemmeno iniziati.\nTemi: estetismo e \"superomismo\".\nIl tema principale \u00e8 il viaggio spirituale che porta alla fusione degli elementi dell'estetica decadente e la figura del superuomo nietzschiano. L'idea risente del viaggio in Grecia del poeta sul finire del secolo, che ispir\u00f2 l'impalcatura con la conformazione del mito classico e della tragedia (con ispirazione dalla \"Nascita della tragedia\" di Nietzsche). La Grecia \u00e8 vista nella sua forma primordiale e dionisiaca, dagli aspetti ferini e sublimi dei paesaggi, da rappresentare mediante la poesia la rinascita della civilt\u00e0 italiana, nella forma culturale (teoria) e pratica, mediante le azioni di conquista. Non a caso, il primo '900 fu il periodo della guerra di Libia (1912) da parte dell'Italia.\nL'intento principale del poeta \u00e8 il riformare lo stile poetico, creando una nuova matrice moderna che abbia collegamenti capillari con il passato lirico dell'autore e con i modelli classici. \nIl cosiddetto \"Laus vitae\" \u00e8 il primo libro, in cui l'eroe dannunziano \u00e8 incarnato nella figura di un \"Ulisside\" (riferimento a Omero), votato alla conoscenza, animato dal desiderio di scoperta di nuovi orizzonti poetici. La descrizione di tale figura \u00e8 una palese dichiarazione di poetica, ove sono riassunti tutti i sistemi di cui fa uso il protagonista: il superomismo, convertito dell'elemento filosofico al poetico pratico, l'estetismo decadente il quale fa uso del superomismo per affermarsi, e la riscoperta dei valori tradizionali della cultura classica antica, ispirata allo studio di d'Annunzio della tragedia e alle esperienze del viaggio in Grecia. La celebrazione della \"rinascita\" del dio Pan e l'estasi dinanzi agli affreschi michelangioleschi della Cappella Sistina, sono il risultato della fusione pratica della modernit\u00e0 con l'elemento antico, celebrati dal poeta nel primo libro. Gabriele D'Annunzio inoltre dichiara anche la necessit\u00e0 di questa natura idilliaca e di tali valori per la societ\u00e0, in risposta al materialismo e all'industrializzazione delle citt\u00e0.\nL'aura che avvolge i componimenti di \"Elettra\" \u00e8 la presentazione della metamorfosi dell'Eroe dannunziano, non pi\u00f9 un \"Ulisside\", ma una entit\u00e0 che ha pieno possesso della fusione esteta-superuomo, e che quindi ora \u00e8 votato a nuove imprese di conquista e propaganda. Tali fenomeni, ancora coronati dal panismo e dalla fusione con la natura, anticiperanno la nuova visione futurista del poeta durante la Grande Guerra. La figura dell'Eroe \u00e8 tracciata con elementi del romanticismo: un uomo enorme, superbo e solitario che ama i grandi spazi, pronto a risollevare le sorti dell'Italia con la cultura e soprattutto l'azione. Ci\u00f2 si rispecchia nelle poesie \"Alle montagne\", \"A Dante\" e al \"Re Giovine\" (Vittorio Emanuele III). Oltre ai componimenti politici, come questi, vi \u00e8 anche la sezione delle poesie civili, come \"Per i marinai d'Italia morti in Cina - La notte di Caprera - A Roma\". Particolare \u00e8 il doppio ritratto dannunziano di Giuseppe Garibaldi: un uomo d'azione calcolatore e grande stratega, ma anche umile e mite nelle mura domestiche, chiaro riferimento di propaganda del buon cristiano, successivamente ripreso in era fascista. I canti civili bellici sono una \"esterizzazione della storia\", immagine italiana della dimensione ideale da rendere eterna con la poesia, e da prendere a modello per il futuro.\nLa seconda parte delle \"Citt\u00e0 del Silenzio\" \u00e8 un iter meditativo dell'Eroe dannunziano, nell'attesa di ricarica per andare alla conquista. Lo stile, prima pragmatico, chiaro e scorrevole, nella seconda parte \u00e8 pi\u00f9 riflessivo e pacato, rappresentato dalla forma chiusa e schematica del sonetto. Lo sperimentalismo di questa seconda sezione consiste in un progetto di abbandono del tipico stile ampolloso, per sperimentare uno nuovo che ha per protagonista il ricordo meditabondo, usando la tecnica di uno stile liturgico sacrale, in contrapposizione all'enfasi oratoria politica.\nIl terzo libro di \"Alcyone\" \u00e8 il pi\u00f9 riuscito nell'intento del poeta di raggiungere le vette dello stile decadente. L'elemento celebrato \u00e8 la perpetua comunione dell'uomo con la natura, come in \"La pioggia nel pineto\". L'uomo \u00e8 proteso verso la fusione con la natura, dallo stato vegetale di una pianta a quello di un paesaggio. Un fattore importante per tale trasformazione \u00e8 la riattualizzazione del mito greco (esempio della metamorfosi di Dafne), che restituisce vitalit\u00e0 al mondo moderno. Tale trasformazione pu\u00f2 avvenire dunque solo grazie alla ripresa del mito, alla creazione dell'Eroe dannunziano (esteta-superuomo) e per mezzo finale dell'estrazione della parola nella poesia. Da qui la rivendicazione del privilegio artistico, mediante l'autocertificazione a diventare \"Poeta Vate\" della civilt\u00e0 moderna, basandosi sugli eterni valori classici.\nLe ultime due raccolte, \"Merope\" e \"Asterope\" hanno come riferimento la guerra di Libia (1912) e la prima guerra mondiale (1914-18). Lo stile tende all'enfasi oratoria. Occupano ampio spazio la descrizione minuta delle battaglie e i passi celebrativi - caratterizzati spesso in modo sacrale - per il commiato dei caduti.\nComposizione dell'opera.\n\"Maia - Laus vitae\".\nIl primo libro, \"Maia\", fu composto nel 1903 e pubblicato nello stesso anno; \u00e8 la mitizzazione del suo viaggio in Grecia, spunto per un'esaltazione panica della natura. Il sottotitolo, \"Laus Vitae\", ne chiarisce i motivi ispiratori: una vitalistica celebrazione dell'energia vitale ed un naturalismo pagano impreziosito dai riferimenti classici e mitologici. Contiene diverse liriche famose come l'\"Inno alla vita\", \"l'Annunzio\", il \"Canto am\u00e8beo della guerra\", la \"Preghiera alla Madre Immortale\" e \"La quadriga imperiale\". Il tema principale \u00e8 quello del superuomo e artista perfetto, incarnato nel poeta stesso, profeta di un nuovo mito.\n\"Elettra\".\nIl secondo libro, \"Elettra\", composto tra il 1899 e il 1902 e pubblicato nel 1903, \u00e8 dedicato al mito del superuomo nell'arte e nell'eroismo universale. Segna anche la nascita del nazionalismo dannunziano. D'Annunzio stesso rimane in genere in secondo piano e diviene il cantore degli eroi immortali: nelle prime due parti celebra principalmente gli eroi della patria (\"La notte di Caprera\" dedicata a Garibaldi), in cui l'Italia viene trasformata nella \"supernazione\", proprio come il poeta \u00e8 diventato \"superuomo\", e dell'arte (\"A Dante\", \"Per la morte di Giuseppe Verdi\", ma anche le liriche dedicate a Victor Hugo e a Nietzsche); nella terza parte, i \"Canti della ricordanza e dell'aspettazione\", sono cantate venticinque \"Citt\u00e0 del silenzio\" (Ferrara, Ravenna, Pisa, ecc.), simbolo del passato glorioso dell'Italia; nella quarta si trovano il \"Canto di festa per Calendimaggio\" e, in chiusura, il famoso \"Canto augurale per la Nazione eletta\", che infiamm\u00f2 di entusiasmo i nazionalisti.\n\"Alcyone\".\nIl terzo libro, \"Alcyone\", fu pubblicato assieme al secondo e contiene per acquisito giudizio il meglio del D'Annunzio poeta (\"La pioggia nel pineto\", \"La sera fiesolana\", \"Stabat nuda Aestas\", \"I pastori\", \"Meriggio\", \"Le stirpi canore\", \"La tenzone\" e vari \"ditirambi\"). Esso \u00e8 un unico e vasto poema solare, che raffigura l'estate trascorsa dal poeta con la compagna Ermione (Eleonora Duse) sulla costa della Versilia. In essa il superuomo si fonde totalmente con la natura, divenendone parte (\"panismo dannunziano\").\n\"Merope (Canti della guerra d'oltremare)\".\nIl quarto libro, \"Merope\", raccoglie i canti celebrativi della conquista della Libia e della guerra italo-turca in Dodecaneso, composti ad Arcachon, e pubblicati dapprima sul \"Corriere della Sera\" e poi in volume nel 1912. Si tratta di una nuova divagazione sul tema patriottico e nazionalista e sul mito di Roma. Nota \u00e8 \"La canzone dei Dardanelli\", inizialmente censurata per alcuni versi ritenuti offensivi verso l'imperatore Francesco Giuseppe d'Austria.\n\"Asterope (Canti della guerra latina)\".\nIl quinto libro, incluso nelle \"Laudi\" dopo la morte di D'Annunzio, fu in realt\u00e0 concepito e pubblicato a s\u00e9 stante nel 1933 col titolo \"Canti della guerra latina\". Racconta l'esperienza del poeta nella prima guerra mondiale e le imprese compiute dagli italiani per il completamento dell'Unit\u00e0 d'Italia contro l'Austria. L'ultima parte \u00e8 dedicata all'impresa di D'Annunzio come Comandante a Fiume della Reggenza italiana del Carnaro.\nIn essa si trova la famosa lirica \"La canzone del Quarnaro\", celebrazione della beffa di Buccari a cui aveva partecipato lo stesso poeta nel febbraio del 1918.\nL\u2019anticristianesimo delle \"Laudi\" dannunziane.\nAl ciclo dannunziano delle \"Laudi del cielo, del mare, della terra e degli eroi\" fanno da proemio i canti \"Alle Pleiadi e ai fati\" e \"L\u2019annunzio\", inseriti nel vol.1 in cui \u00e8 presente il libro primo \"Maia\": vi troviamo, oltre al mito di Ulisse, l\u2019esaltazione panica e anticristiana.\nGi\u00e0 il titolo si pone in collegamento con le Laudi (dal latino \"laus\", lode) medievali francescane, ma in un evidente contrasto rispetto ai contenuti di spiritualit\u00e0 cristiana, esplicitando l\u2019anticristianesimo nel rifiuto del Crocifisso.\nL\u2019antitesi diviene ancora pi\u00f9 esplicita nell'esaltazione di Pan, divinit\u00e0 dell'antica Grecia che il poeta chiama \u201dSignore\u201d."}
{"id": "909728", "revid": "1718925", "url": "https://it.wikipedia.org/wiki?curid=909728", "title": "Gussago", "text": "Gussago (\"G\u00f6s\u00e0ch\" in dialetto bresciano) \u00e8 un comune italiano di abitanti situato in Franciacorta, provincia di Brescia in Lombardia.\n\u00c8 il nono comune pi\u00f9 popoloso della Provincia; dista 8\u00a0km dal centro di Brescia e 90\u00a0km da Milano, capoluogo di Regione.\nGeografia fisica.\nTerritorio.\nGussago sorge in un territorio collinare che pu\u00f2 essere suddiviso in tre grandi parti: una centrale appunto collinare corrispondente alle frazioni della Piazza, Casaglio, Pomaro e Villa e Ronco, e altre due, (una pi\u00f9 a nord e l'altra pi\u00f9 a sud), caratterizzate una da rilievi (Navezze e Civine) e l'altra da un territorio pianeggiante (Sale, Croce, Mandolossa). Il suo territorio confina ad est con Cellatica e Brescia, a sud con Roncadelle, a ovest con Castegnato e Rodengo Saiano, a nord-ovest con Ome, a nord con Brione, a nord-est con Villa Carcina.\nA seguito dell'Ordinanza del Presidente del Consiglio dei Ministri n. 3274 del 2003, ritoccata dalla giunta regionale n. 2129 del 21 luglio 2014, Gussago \u00e8 stata posta nella zona 3 (\"sismicit\u00e0 bassa che pu\u00f2 essere soggetta a scuotimenti modesti\").\nIdrografia.\nI corsi d'acqua che attraversano il paese sono il torrente La Canale, il torrente Solda e il torrente Gandovere.\nClima.\nIl clima \u00e8 condizionato dai rilievi collinari. Durante la stagione invernale, nelle giornate pi\u00f9 fredde possono presentarsi gelate e nevicate, nella stagione estiva invece il caldo invade la pianura padana, con giorni di sole e afa per la parte sud del paese, brezze locali per la parte nord. La temperatura oscilla mediamente tra i -5\u00b0 e i +35\u00b0, la media annuale intorno ai 19\u00a0\u00b0C. (fonte dati MeteoBresciano)\nOrigini del nome.\nStando al Mazza (1986), il toponimo deriverebbe dal latino \"Acutianus\" la cui radice proverrebbe dal personale romano \"Acutius\". La presenza di quest'ultimo nome \u00e8 attestata da quattro lapidi romane scoperte attorno a Brescia.\nDai documenti databili tra il X e il XIII secolo, il paese erano noto come \"Gixiago\", \"Gussiacho\" e \"Gussiago\", mentre nel XIV secolo \u00e8 attestata la forma \"Guxago\". Nel X secolo \u00e8 invalso l'uso di \"Guxagum\".\nStoria.\nEpoca preistorica e romana.\nIn localit\u00e0 Navezze sono state rinvenuti degli avanzi di vertebrati di epoca quaternaria e si presume l'esistenza di un tracciato preistorico, proveniente dall'attuale Brescia e che percorreva a mezza costa il territorio comunale toccando le attuali localit\u00e0 di Fantasina, Caporalino e Ronco, destinato a Iseo e al territorio bergamasco.\nTestimoniano la presenza romana sei lapidi, di cui una dedicata al dio Nettuno e due grandi capitelli, ornamento di una villa romana, questi ultimi rinvenuti presso la canonica della frazione di Ronco. Durante quell'epoca Gussago fu pago e fu attraversato dall'importante strada Bergamo-Verona.\nEpoca medievale.\nAlto Medioevo.\nLa Pieve, anche chiamata \"Pieve Vecchia\" dai gussaghesi, fu istituita nel secolo VIII come testimonia l'unico reperto sopravvissuto dell'antico edificio ecclesiale: il \"pulpito di Mayorans\" (o \"Mavioranus\") che un tempo faceva parte di un sarcofago di forme barbariche, forse longobarde, e che ora \u00e8 utilizzato come ambone nella pieve di Santa Maria a Pie del Dosso. La presenza dei Longobardi \u00e8 attestata anche da una tomba scoperta in localit\u00e0 Sale al cui interno \u00e8 stato trovato un frammento di scudo e una catenella.\nDurante il IX secolo, gli imperatori franchi donarono numerosi fondi nei pressi di Gussago al monastero benedettino di Leno il quale mantenne fino al XVII secolo il privilegio di nominare il prevosto del paese. Come \"fundus Gussiago\" e colonia del monastero \u00e8 nominato in un diploma emesso nel 958 dai Re d'Italia Berengario II e Adalberto II. Come \"fundus\" dell'abbazia lenese \u00e8 accennato in documento successivi.\nStando ad un documento del 960, il monastero di Santa Giulia possedeva una masseria.\nBasso Medioevo.\nIl 15 luglio 937 l'Imperatore Corrado II diede in giurisdizione al Vescovo di Brescia il \"Territorium Civitatis\" al quale apparteneva anche Gussago.\nDurante il XII secolo, Papa Onorio II assegn\u00f2 delle propriet\u00e0 ecclesiali presso la frazione di Sale, che nel X secolo risultavano di propriet\u00e0 della famiglia dei \"Sala\", al Capitolo della cattedrale di Brescia il quale costitu\u00ec successivamente un beneficio.\nNel 1311 il castello fu fortificato dai Guelfi allo scopo di contrastare l'avanzata dei Ghibellini e dell'Imperatore Enrico VII. Due anni dopo, presso la pieve di Santa Maria fu siglato un trattato di pace tra le due forze politiche, grazie al quale i rappresentanti fuoriusciti poterono rientrare a Brescia.\nStando all'Estimo Visconteo del 1385, Gussago era comune capoquadra\nNel XV secolo, durante le lotte fra i Visconti e la Repubblica di Venezia per il controllo del territorio bresciano, il paese fu centro dell'iniziativa denominata \"Congiura di Gussago\". Ordita da Pietro Averoldi e Pietro Avogadro e sostenuta da alcuni nobili gussaghesi guelfi e sostenitori di Pandolfo Malatesta, la congiura sostenne armata le truppe del Carmagnola al suo ingresso a Brescia nel 1425. Nel 1438, le truppe viscontee comandate da Niccol\u00f2 Piccinino occuparono il paese, danneggiandolo. L'anno seguente il condottiero perugino ripar\u00f2 nuovamente a Gussago, oltre che a Cellatica, a seguito del fallito assedio a Brescia; anche in questa occasione procur\u00f2 \"notevolissimi danni\".\nEpoca veneta.\nStabilizzato il dominio sul territorio bresciano, la Repubblica di Venezia riconobbe a Gussago particolari privilegi, premiando in questo modo le iniziative volte a suo favore nei decenni precedenti. Fu confermato il suo ruolo di comune capoluogo di quadra, la quale assieme a quella di Rovato formava la \"Franciacorta\". Quest'ultima godeva delle stesse esenzioni che la Serenissima riconobbe alla Val Trompia e alla Val Sabbia, tuttavia, essendo parte del cosiddetto \"Territorio\", era comunque tenuta al pagamento delle tasse dei soldati.\nIl comune di Brescia, che nei secoli precedenti era subentrato al Vescovo per l'amministrazione del \"Territorium Civitatis\", entr\u00f2 in conflitto con la municipalit\u00e0 gussaghese per la creazione di un vicariato (1450). A seguito della pacificazione definitiva della zona, grazie alla Pace di Lodi, la Serenissima conferm\u00f2 i privilegi al comune del paese, riducendo i poteri di quello di Brescia sopra di esso.\nIl periodo di pace consent\u00ec la costruzione della Pieve di Santa Maria sull'edificio plebano preesistente (XV secolo) e la costruzione di Palazzo Caprioli a Sale (XVI secolo).\nIl comune si mantenne capoluogo di quadra sia nel 1610, come testimonia il \"Catastico Bresciano\" di Giovanni da Lezze, sia nel 1764, come dimostrato dalla \"Descrizione Generale\" redatta in quell'anno. Secondo gli studi di Annibale Marchina (1989), nel 1765 Gussago risultava essere suddiviso in tre contrade (Casaglio, Navezze e Villa) ognuna delle quali forniva dodici consiglieri.\nSul finire del XVIII secolo \u00e8 attestato l'avvio dei lavori di costruzione dell'attuale parrocchiale.\nEpoca napoleonica.\nDurante la breve esperienza della Repubblica bresciana (marzo 1797) il comune di Gussago fu inserito nel \"Cantone di Garza Orientale\" e ad esso rimase assegnato con il passaggio di questa nel Dipartimento del Mella della Repubblica Cisalpina (novembre 1797). Nel primo riassetto amministrativo di questa istituzione napoleonica (maggio 1798) divenne capoluogo del \"Distretto delle Vigne\", mentre in quello successivo (21 vendemmiaio anno VII Repubblicano) fu inserito nel \"Distretto del Garza Orientale\". Fu in questa occasione che il comune fu ribattezzato \"Gussago con Civine\": \u00e8 comunque probabile che la frazione di Civine facesse gi\u00e0 parte del comune durante la Repubblica di Venezia.\nNell'ultimo riassetto della Repubblica Cisalpina (1801), il comune fu assegnato al Distretto I di Brescia e in tale veste si mantenne con la tramutazione di Cisalpina in quella Italiana.\nCon la riorganizzazione del napoleonico Regno d'Italia, la municipalit\u00e0 fu ribattezzata \"Gussago con Ronco\" e fu inserita nel \"Distretto I di Brescia\" a sua volta appartenente al \"Cantone I\" avente medesimo capoluogo.\nNel 1810, l'ennesima riforma amministrativa napoleonica fece aggregare i soppressi comuni di Padergnone e Brione al territorio comunale di Gussago con Ronco.\nEpoca austriaca.\nA seguito del Congresso di Vienna e dell'assegnazione del territorio bresciano al Regno Lombardo-Veneto (1815) il comune di \"Gussago con Ronco\" fu inserito nel \"Distretto I di Brescia\" della Provincia di Brescia. In tale organizzazione amministrativa si mantenne anche a seguito delle riforme del 1844 e del 1853.\nLa municipalit\u00e0 fu coinvolta nelle lotte risorgimentali. Durante l'insurrezione del 22 marzo 1848 il comune forn\u00ec cinquanta fucili a Brescia, mentre l'anno seguente durante le Dieci Giornate, da Gussago partirono ottanta uomini per combattere nelle barricate.\nDopo l'Unit\u00e0 d'Italia.\nA seguito della Pace di Zurigo e dell'assegnazione delle province lombarde al Regno di Sardegna, prima a titolo temporaneo e poi in maniera definitiva (1859 e 1860), il comune fu assegnato Mandamento III di Brescia appartenente al circondario I della provincia di Brescia. In tale occasione riassunse l'antico nome di \"Gussago\".\nA Gussago \u00e8 stato ambientato il primo film della provincia di Brescia. \u00abGli effetti del vino a Gussago (un paesan sborniato)\u00bb \u00e8 una pellicola di tipo \"Edison\" proiettata in citt\u00e0 nel 1908, accompagnata dalla recitazione di alcuni attori locali. Recuperata e restaurata dal Centro Culturale 999, sar\u00e0 proiettata in occasione dell'edizione 2021 del Festival intercomunale del cinema amatoriale.\nNel secondo dopoguerra, il paese ha visto quasi raddoppiare la propria popolazione, passando dagli 8159 abitanti del censimento 1951 agli oltre , raggiunti nel primo decennio del XXI secolo.\nRicorrenze.\nIl patrono di Gussago ricorre con l'assunzione di Maria che si festeggia il 15 agosto. Altri patroni sono:\nSimboli.\nLo stemma del Comune di Gussago, approvato con Decreto del Presidente del Consiglio dei Ministri in data 21/6/1952, \u00e8 cos\u00ec descritto: \"Di rosso, al torrione d'argento a due piani, ciascuno merlato, il primo di quattro pezzi, aperto del campo, accostato da due gigli d'oro, uno per lato, fondato su pianure di verde\".\nMonumenti e altri luoghi d'interesse.\nArchitetture religiose.\nLa Santissima.\nLa \"Santissima\" \u00e8 un dismesso convento domenicano posto sulla cima del colle Barbisone, dotato di torri e merlature.\nNon esistono attualmente documenti che ci confermino la data di fondazione dell'edificio intitolato alla Santissima Trinit\u00e0, le fanno pensare per\u00f2 al tardo Medioevo.\nUna prima ipotesi si basa sulla sanzione ufficiale della festa della Santissima Trinit\u00e0 stabilita nel 1331 da papa Giovanni XXII.\nLa seconda data \u00e8 il 1423 relativa ad \"un'importante decorazione dell'interno della chiesa\" e quindi cronologicamente posteriore alla posa della prima pietra.\nL'esistenza di una chiesa rurale \"in monte de Barbisono\" nel territorio di Gussago \u00e8 attestata per la prima volta da un'indulgenza emanata nel 1460 da papa Pio II \"Pro loco Trinitatis Gussagi\".\nCon bolla di papa Sisto IV, in data 2 maggio 1479, la \"ecclesia Sanctissimae Trinitatis de Guzago\" \u00e8 affidata all'ordine dei frati Domenicani che, restaurata la chiesa, costruirono il Convento e i locali per i contadini. Il convento gussaghese aveva la duplice funzione di presenza religiosa e di centro di rifornimento di prodotti agricoli per il grande convento della citt\u00e0 di Brescia. Per pi\u00f9 di tre secoli questo fu luogo di preghiera e di attivit\u00e0 connessa a varie coltivazioni; ospizio di salubre soggiorno contro le pestilenze, in quanto dal 1478 Brescia fu colpita dalla peste chiamata \"\"mal de zuch\u00e8t\" o \"del mazuch\"\", causando la morte di 30.000 persone.\nNell'anno 1580 vi \u00e8 la visita apostolica del cardinale Carlo Borromeo da Milano, in cui rimarca la bellezza e la pace del luogo, ideali per pause di ristoro e di riflessione dei frati predicatori.\nIn seguito all'occupazione del bresciano da parte dell'esercito francese nel 1797, con decreto del \"Governo Provvisorio del Sovrano Popolo Bresciano\" il convento fu assegnato all'Ospedale Maggiore di Brescia.\nNel 1823 la Santissima fu messa in vendita ed acquistata dal miniaturista Giovanbattista Gigola che la condise con gli amici Luigi Basiletti e Angelo Inganni.\nIl Gigola incaric\u00f2 Rodolfo Vantini della trasformazione dell'austero convento tramite finestre ogivali in stile gotico, i merli ghibellini posti a ornamento dei cornicioni del tetto, le torrette poste agli angoli della facciata.\nIl Gigola nomin\u00f2 erede l'Ateneo di Brescia, lasciandone l'usofrutto alla giovane moglie. La vedova Aurelia Bertera spos\u00f2 in seconde nozze il pittore bresciano Angelo Inganni e con lui abit\u00f2 la Santissima come casa di villeggiatura.\nAlla morte della Bertera, nell'aprile del 1855, l'Ateneo richiese all'Inganni la restituzione della propriet\u00e0 o il pagamento di un affitto. Nel settembre dello stesso anno tuttavia Paolo Richiedei, amico del pittore, acquist\u00f2 la Santissima e la concesse in beneficio all'uomo ed alla sua nuova moglie, l'allieva Amanzia Gu\u00e9rillot. Una sua \"Deposizione\" del 1858 \u00e8 esposta alla chiesa parrocchiale.\nAlla morte di Inganni, la Santissima rientr\u00f2 nella gestione del patrimonio del nobiluomo, il quale con il suo testamento redatto nel 1860, leg\u00f2 il castello all\"Opera Pia Richiedei\" disponendo l'erezione nel comune di Gussago, in contrada Villa, di un \"Ospedale per i malati poveri\" e di una \"Casa di Ricovero per i vecchi poveri\".\nLa stessa Opera Pia ha restaurato l'edificio nel 1991, riparando il tetto e consolidando le strutture murarie. Si restituirono le forme neogotiche che il Vantini aveva conferito alla fabbrica all'inizio del XIX secolo.\nNel 1999 \u00e8 stato predisposto l'attuale sistema di illuminazione, mentre nel 2010 l'edificio \u00e8 stato acquistato dal Comune di Gussago per risollevare le finanze dell'Opera Pia Richiedei, che gestisce l'ospedale locale.\nA fianco dell'ingresso carraio dell'ex convento della Santissima si trova la \"Santella dell'Inganni\", una cappella campestre che presenta una struttura architettonica semplice, ma di armoniche proporzioni. L'affresco con la \"Deposizione dalla Croce\" fu eseguito da Angelo Inganni verso il 1860.\nAltri luoghi d'interesse.\nGussago presenta scenari suggestivi, grazie al gioco tra antichi sentieri e le numerose alture: il punto pi\u00f9 alto del paese \u00e8 \"Quarone\" (\"Quar\u00f9\"), da cui si snoda un ruscello ed il sentiero recentemente sistemato. Vi \u00e8 poi anche la vecchia strada chiamata \"C\u00f9dula\" che da Casaglio porta in cima al rilievo che fa da confine naturale tra i comuni di Gussago e Cellatica, dove sono presenti numerosi resti di muri e \"scalcin\u00e0cc\", ovvero portali antichi costruiti per le propriet\u00e0 private nei campi; lo stesso sentiero \u00e8 un'alternativa per raggiungere il Santuario della Stella.\nCultura.\nIstruzione.\nA Gussago \u00e8 presente una Biblioteca Comunale che ha sede in Piazza San Lorenzo, nel Palazzo che ospitava il Municipio e che \u00e8 stato ristrutturato nel 2004.\nScuole.\nGussago ospita, fin dall'epoca dell'Unit\u00e0 d'Italia, gli Enti Morali, ente che coordina le attivit\u00e0 della scuola materna paritaria \"G.Nava\". Inoltre sono presenti diverse scuole, raggruppate dal 2010 in un unico Istituto Comprensivo:\nCucina.\nPiatto tipico della zona \u00e8 lo spiedo, recentemente insignito del Marchio DE.C. O. (Denominazione Comunale d'Origine) dal 2010.\nEventi.\nLa \"Festa dell'Uva\" da oltre cinquant'anni anima l'ultima domenica di settembre, richiamando pubblico da ogni parte della provincia per assistere alla tradizionale sfilata dei carri allegorici, ognuno rappresentante la sua frazione.\nOgni anno, con l'arrivo dell'autunno, ha luogo la \"Festa della Caccia\", che presenta mostre faunistiche e una competizione cinofila.\nVi sono poi numerose feste legate alle varie frazioni e alle numerose associazioni e societ\u00e0 sportive presenti sul territorio.\nGeografia antropica.\nFrazioni.\nLa \"piazza originale\" di Gussago era la piazza di San Lorenzo. Piazza che nel 1810 diede il nome alla contrada principale del paese, \"Piazza\", anticamente Chiamata \"Castelli\", per la presenza di un antichissimo edificio d'epoca romana scoperto nel 1720 durante la ristrutturazione di un'abitazione privata.\nSono \"Piedeldosso\" e \"Casaglio\" le altre antiche contrade che con la \"Piazza\" costituiscono il nucleo centrale dei borghi antichi.\nEconomia.\nNel territorio comunale sono presenti numerose imprese soprattutto nella zona sud, la Mandolossa. Le aziende agricole e le cantine producono vini, come il \"Franciacorta DOCG\", distillati, come la \"Grappa di Lombardia IG 6\", insaccati.\nAl 2009 la struttura delle attivit\u00e0 produttive di Gussago si attesta su un centinaio di aziende agricole, compresa la silvicoltura e la pesca, sulle 1.483 attivit\u00e0 complessivamente presenti sul territorio di cui 480 imprese artigiane. Il notevole incremento demografico \u00e8 legato anche a fenomeni di mobilit\u00e0 dai paesi vicini e dalla citt\u00e0, soprattutto per la vicinanza alla stessa, la presenza di servizi, la bella posizione ed il verde circostante (\"Gussago, luogo di amene villeggiature estivo-autunnali\", si disse per tanto tempo).\nInfrastrutture e trasporti.\nStrade.\nGussago \u00e8 attraversata dalla SP 19 Concesio - Ospitaletto - Fenili Belasi nella parte centrale, con tre uscite: Ronco ovest, Ronco est e Navezze. Nella parte nord invece, in corrispondenza del confine con Brescia e Roncadelle, inizia la Strada Provinciale 510, che porta sul lago d'Iseo e da l\u00ec in Valle Camonica.\nMobilit\u00e0 interurbana.\nFra il 1907 e il 1953 Gussago era servita dall'omonima stazione posta lungo la tranvia Brescia-Cellatica-Gussago; il capolinea era nella piazza principale, con delle fermate intermedie in via IV Novembre e via Peracchia. Il paese \u00e8 tuttora servito dalla linea 13 dei trasporti urbani e la linea extra-urbana Gussago-Ome\nAmministrazione.\nDi seguito l'elenco dei sindaci eletti direttamente dai cittadini (dal 1995):\nSport.\nAtletica.\nLe societ\u00e0 di atletica gussaghesi sono l'Atletica Rebo Gussago e la C.S. Lib. Gussago entrambe affiliate alla FIDAL e le manifestazioni pi\u00f9 importanti sono il 'Cross di Gussago, memorial Mario Mosca', una corsa campeste per tutte le categorie al Parco Muccioli e dintorni che negli ultimi anni si \u00e8 disputata l'8 dicembre e la corsa su strada '10 miglia della Pieve di Gussago' che si svolge a maggio, entrambe le manifestazioni sono organizzate dall'Atletica Rebo Gussago.\nCalcio.\nPer quanto riguarda il calcio esistono quattro formazioni che militano tra la Promozione FIGC e la Terza Categoria F.I.G.C., le quali sono:\nEsistono inoltre formazioni che militano nel campionato CSI e che sono collegate alle attivit\u00e0 degli Oratori di Sale e del centro.\nCiclismo.\nLa squadra ciclistica \"Gruppo Sportivo Ronco\", dell'omonima frazione gussaghese, vanta vittorie a livello dilettantistico giovanile.\nRugby.\nStoricamente, la palla ovale \u00e8 nel paese franciacortino dal 1969, ma la Societ\u00e0 nasce nel 1989. La prima squadra del \"Gussago Rugby Club\" si \u00e8 recentemente qualificato per la Serie B. Sono presenti anche folte schiere di giovanili (Under 18, Under 16, Under 14, Under 12).\nNuoto.\nA Gussago vi \u00e8 anche il centro Sportivo Comunale dedicato al nuoto e alla palestra.\nLa squadra principale del centro sportivo \u00e8 la Franciacorta Nuoto che conta numerosi atleti di tutte le categorie\nAltri sport e Impianti Sportivi.\nAltre discipline sportive sono ben sviluppate presso Gussago, grazie soprattutto al Centro Polivalente \"Carlo Corcione\" della frazione di Casaglio. Esso comprende il palazzetto sportivo dove gioca la rappresentativa locale di basket, pallavolo e pattinaggio artistico; due campi da calcio, di cui uno regolamentare per 11 giocatori in erba dotato di pista di atletica ed uno per il calcio a 5 in erba sintetica; due campi per tamburello; un campetto per la pratica del beach volley; un campo regolamentare da rugby e un campo da padel.\nNella frazione Sale, in localit\u00e0 \"Stacca\", \u00e8 presente un impianto di campi da tennis e calcetto al coperto, all'epoca noti come \"campi Gnocchi\".\nInoltre vengono praticate diverse attivit\u00e0 sportive legate alle arti marziali e alla corsa."}
{"id": "909732", "revid": "1522738", "url": "https://it.wikipedia.org/wiki?curid=909732", "title": "Mr. Herbert", "text": ""}
{"id": "909733", "revid": "74801", "url": "https://it.wikipedia.org/wiki?curid=909733", "title": "Mariestad (comune)", "text": "Mariestad \u00e8 un comune svedese di abitanti, situato nella contea di V\u00e4stra G\u00f6taland. Il suo capoluogo \u00e8 la citt\u00e0 omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "909735", "revid": "367445", "url": "https://it.wikipedia.org/wiki?curid=909735", "title": "Pieve (Francia)", "text": "Pieve (in corso \"A Pieve\") \u00e8 un comune francese di 125 abitanti situato nel dipartimento dell'Alta Corsica nella regione della Corsica."}
{"id": "909737", "revid": "1543377", "url": "https://it.wikipedia.org/wiki?curid=909737", "title": "New Maps of Hell", "text": "New Maps of Hell \u00e8 il quattordicesimo album in studio del gruppo musicale statunitense Bad Religion, pubblicato il 10 luglio 2007 dalla Epitaph Records.\nDescrizione.\nNew Maps of Hell \u00e8 il terzo album pubblicato dopo il ritorno alla Epitaph Records, la loro casa discografica originaria, di propriet\u00e0 del chitarrista Brett Gurewitz. Il nuovo album avrebbe dovuto essere registrato nel 2006 ma alcuni ritardi e la realizzazione da parte del frontman, Greg Graffin, del suo secondo album solista Cold as the Clay, hanno fatto slittare la data d'uscita.\nNel 2008 \u00e8 stata commercializzata un'edizione deluxe dell'album, contenente sette bonus track acustiche eseguite dal cantante Greg Graffin."}
{"id": "909743", "revid": "767487", "url": "https://it.wikipedia.org/wiki?curid=909743", "title": "Alex l'ariete", "text": "Alex l'ariete \u00e8 un film del 2000 diretto da Damiano Damiani, interpretato da Alberto Tomba e Michelle Hunziker.\nLa pellicola ha come protagonista il carabiniere del GIS, Alessandro \"Alex\" Corso, a cui viene affidato il compito di scortare una ragazza sospettata di omicidio, Antavleva \"Leva\" Bottazzi, affinch\u00e9 possa deporre a un processo; durante il viaggio, Alex scopre che la ragazza \u00e8 innocente e che i veri responsabili dell'omicidio sono sulle loro tracce per ucciderla.\nProdotto da Vittorio Cecchi Gori e Rita Rusi\u0107, il film segn\u00f2 il debutto di Tomba sul grande schermo, che fu per\u00f2 accolto negativamente: la pellicola fu un \"flop\" al botteghino e duramente stroncata dai critici, al punto che venne ritirata quasi immediatamente dalle poche sale cinematografiche in cui era stata proiettata.\nA causa dell'insuccesso al cinema, di un montaggio approssimativo e di una trama superficiale, \"Alex l'ariete\" viene da allora indicato tra i principali esempi di film bocciati, per la loro inconsistenza, sia dal pubblico sia dalla critica: anche per questi motivi, nel corso degli anni \u00e8 assurto a film di culto nell'ambito del cinema trash.\nTrama.\nAlessandro \"Alex\" Corso \u00e8 un brigadiere del Gruppo di intervento speciale dei Carabinieri, soprannominato \"Alex l'ariete\" per le sue capacit\u00e0 di sfondamento durante le irruzioni. Poco prima che iniziasse un raid contro un gruppo di trafficanti d'armi in una vecchia segheria, Alex lascia improvvisamente il suo posto per portare in salvo un bambino. Proprio mentre tenta di tranquillizzarlo, il corpo speciale irrompe senza di lui e, per questo, i criminali uccidono Robbi, collega e amico intimo di Alex. Quando il resto del gruppo entra nella segheria, i malviventi riescono a scappare uscendo da una botola sotterranea. Dopo questi fatti, la sezione disciplinare decide la rimozione di Alex dal Gruppo e il suo trasferimento a Monte dell'Olmo, in un piccolo e fin troppo tranquillo paese dell'Appennino.\nDopo giorni passati nella totale inattivit\u00e0, Alex riceve l'incarico di scortare una ragazza, Antavleva \"Leva\" Bottazzi, entro 48 ore innanzi a un giudice per una deposizione. Secondo il suo racconto, la ragazza era stata testimone dell'omicidio di una sua amica, Giada, e mentre era in fuga con l'auto tre malviventi (tra cui un certo \"Terzo\") l'avevano raggiunta e spinta fuori strada, facendola precipitare in un burrone. Riuscita a sopravvivere all'incidente, Leva era stata trasferita in ospedale in leggero stato di coma; tuttavia qui gli inquirenti, non credendole, l'avevano messa in arresto in quanto sospettata dell'uccisione dell'amica.\nAl loro primo incontro, Leva scambia Alex per uno dei tre delinquenti, ingaggiando con lui una breve colluttazione. I due successivamente escono dall'ospedale, inconsapevolmente pochi secondi prima che i veri malviventi arrivino per uccidere la ragazza, e iniziano il loro viaggio verso il Palazzo di Giustizia. Alex vuol per\u00f2 fare sosta presso un hotel, per incontrare la sua amica Fabiana con cui s'intrattiene piacevolmente. Per impedire che Leva fugga, Alex l'ammanetta alla macchina, ma la ragazza inizia a suonare insistentemente il clacson per dispetto. Il carabiniere, esasperato, stacca il clacson e ritorna da Fabiana, ma poco dopo sente le urla di Leva, la quale per sbaglio ha tolto il freno a mano e si \u00e8 schiantata contro un lampione, distruggendo l'auto.\nI due devono quindi proseguire il viaggio in treno: una volta a bordo, con un trucco la ragazza riesce a buttarsi dal vagone in corsa. Alex la insegue e la riacciuffa su una strada, dove vengono raggiunti a loro volta dai tre malviventi. Il carabiniere e la ragazza si nascondono in un bosco vicino, e passano la notte in un vecchio capanno abbandonato. Qui Leva racconta ad Alex tutta la storia: Giada era una prostituta che lavorava per due sfruttatori, \"Barra\" e \"il Grande Maiale\" (il primo le procurava ai clienti, il secondo le ammazzava brutalmente). Giada era riuscita a procurarsi delle prove con cui incriminarli, ma gli uomini del Grande Maiale erano riusciti a scovarla e ucciderla. Leva, tornando a casa, aveva trovato il corpo dell'amica e, avendo capito che in casa era ancora presente l'assassino, era fuggita via terrorizzata.\nI due cedono alla stanchezza e si addormentano. Due dei malviventi li raggiungono nel capanno, ma Alex li ferma, rubando loro il cellulare. Con questo il carabiniere contatta una sua amica, che li accompagna al tribunale. Mentre stanno entrando nell'edificio, tuttavia, vengono nuovamente raggiunti dai criminali: Alex riesce a seminarli e a rubar loro la macchina, nascondendosi poi a casa di un'altra amica del carabiniere. Qui riprende contatto con i suoi vecchi compagni e con il suo comandante nel GIS, che gli suggeriscono di usare Leva come esca per incastrare Barra e il Grande Maiale.\nAlex si accorda con i malviventi per incontrarli su una nave. Mentre i due si stanno avvicinando ai criminali, il carabiniere viene colpito da alcuni proiettili e cade in acqua, mentre la ragazza viene costretta con la forza a imbarcarsi. Protetto dal giubbotto antiproiettile, Alex risale a galla sebbene ferito a un braccio, raggiunge l'imbarcazione e riesce a liberare Leva, mentre i suoi compagni del GIS abbordano la nave da un elicottero e catturano sia Barra sia il Grande Maiale. In seguito all'operazione, Alex viene riammesso nel GIS e si fidanza con Leva.\nProduzione.\nIl film nacque inizialmente come una fiction poliziesca in due puntate da novanta minuti, chiamata \"Turbo\", che sarebbe dovuta andare in onda sulle reti Mediaset e il cui protagonista era gi\u00e0 stato designato essere Alberto Tomba, all'epoca da poco ritiratosi dalle competizioni sportive e in ascesa come personaggio televisivo. Nell'ottobre 1998 Tomba e la coprotagonista, anche lei gi\u00e0 scelta in Michelle Hunziker, apparvero sulla copertina di \"TV Sorrisi e Canzoni\" per promuovere la fiction. Il progetto fu successivamente accantonato e trasformato in un film destinato al cinema.\nIl regista Damiano Damiani ha dichiarato in una intervista a \"La Stampa\" che fu Vittorio Cecchi Gori ad avergli offerto la regia del film e che lui accett\u00f2 volentieri, mettendo da parte altri progetti. Damiani ha speso anche buone parole sia per Tomba (\u00abA differenza di molti interpreti affermati, [...] ha subito compreso l'importanza che la tecnica riveste nel cinema\u00bb e \u00abche il cinema, proprio come lo sport, pu\u00f2 essere motivo di grande contentezza, ma impone sacrifici e soprattutto obbedienza\u00bb) sia per la Hunziker (\u00ab\u00c8 una ragazza che ha del talento e vuole fare la sua strada, con un carattere fatto di alternanze d'umore, cosa che a me piace\u00bb).\nIl film \u00e8 stato girato in circa due mesi e mezzo, dal 21 settembre al 3 dicembre 1998, in lieve anticipo rispetto all'iniziale piano di 12 settimane, per un costo complessivo di circa 6 miliardi di lire. Le riprese si sono svolte nella provincia di Roma (pi\u00f9 precisamente a Roma e Ciciliano), nella stazione ferroviaria di Ronciglione, e sulle Dolomiti. Ai primi di ottobre, a causa delle piogge torrenziali che colpirono il Centro Italia, le riprese in esterno furono bloccate per qualche giorno.\nDurante le riprese, Tomba ha rifiutato la controfigura nelle scene pi\u00f9 pericolose, dichiarandosi successivamente \u00abcontento di aver vissuto quell'esperienza\u00bb, definendola \u00abfaticosa ma divertente\u00bb. Tomba ammise di essere \u00abun principiante, senza esperienza. Non \u00e8 stato facile trovarmi davanti a una cinepresa, dover dire la battuta giusta, coordinata con i movimenti giusti\u00bb, confessando anche un certo \u00abimbarazzo nelle scene d'amore\u00bb perch\u00e9 \u00abnon sono abituato a fingere\u00bb.\nDistribuzione.\nIl film \u00e8 uscito nei cinema italiani il 28 luglio 2000, definito come il \u00abprimo slalom cinematografico\u00bb dell'ex sciatore Alberto Tomba.\nEdizioni home video.\nIl film fu distribuito dalla Cecchi Gori Home video in VHS a partire dal 13 dicembre 2000.\nIl 12 luglio 2011 \u00e8 stata distribuita anche una versione in DVD per la collana CineKult, in formato video 1,66:1 anamorfico e audio 2.0 stereo Dolby Digital in italiano, con sottotitoli in italiano per non udenti. \u00c8 anche presente uno speciale su Ottaviano Dell'Acqua, che prese parte al film nella parte del \"Biondo\".\nAccoglienza.\nIncassi.\nIl film fu un clamoroso fiasco al botteghino: nel primo weekend fu visto soltanto da 285 spettatori (di cui un terzo nella citt\u00e0 natale di Tomba, Bologna), realizzando un incasso di appena lire (circa euro) e giungendo 44\u00ba nella graduatoria degli incassi. In tutto il periodo di programmazione, la pellicola fu vista da 597 spettatori. Il film fu cancellato dalla programmazione dopo solo due giorni al cinema Ariston di Milano, mentre nelle sale del gruppo Cecchi Gori di Roma rimase fino alla domenica successiva.\nAlberto Tomba inizialmente comment\u00f2, riguardo l'insuccesso dell'opera, che \u00abd'estate al cinema non ci va nessuno\u00bb (affermazione contraddetta dal successo di \"\", che nel solo primo weekend realizz\u00f2 circa 6 miliardi di lire al botteghino). Qualche anno dopo, in una intervista a TGcom, conferm\u00f2 di avere \u00abricordi belli, ma lontani\u00bb delle riprese, ammise che \u00abla mia inesperienza ha contato\u00bb, ma che secondo lui il vero problema fu che \u00abmi sono fidato di chi mi ha offerto l'ingaggio, ma il montaggio non \u00e8 stato fatto come doveva, tre ore di film dovevano essere lavorate e trasformate in una fiction di un'ora e non lasciate cos\u00ec com'erano. La sceneggiatura non funzionava, e il regista, Damiano Damiani, bravo ma di una certa et\u00e0 poverino... [...] La verit\u00e0 di fondo \u00e8 che non volevano che un olimpionico facesse l'attore: non mi hanno diretto n\u00e9 lanciato nel modo giusto. Senza contare che il film \u00e8 entrato in sala a fine luglio, in piena estate: era ovvio che dopo dieci giorni ne uscisse!\u00bb\nLa Hunziker, sempre vari anni dopo, ironizz\u00f2 dicendo che \u00ab\"Alex l'ariete\" con Alberto Tomba l'abbiamo visto solo io, mia nonna e mia zia\u00bb. Anche Massimo Poggio (che interpreta Robbi, il collega di Alex che muore all'inizio del film) la prende ironicamente, affermando di non aver mai visto interamente il film: \u00abme l'hanno raccontato. Comunque morivo dopo poche scene. Colpa di Alberto Tomba, naturalmente: non mi aveva coperto\u00bb.\nCritica.\nIl film ha ricevuto recensioni estremamente negative da parte della critica cinematografica italiana. Gianni Canova, nella sua \"Enciclopedia del cinema\", l'ha definito \u00abgoffo\u00bb e \u00abpoco meritevole\u00bb. Nel libro \"Millecinquecento film da evitare\", Massimo Bertarelli ha dato al film un voto di 2/10, criticando la recitazione dei due protagonisti e la regia di Damiani, definendo quest'ultimo \u00abirriconoscibile\u00bb.\nMaurizio Porro, nella sua recensione sul \"Corriere della Sera\", scrisse che \u00abtutto ha l'aria di essere al limite della presa in giro, i livelli narrativi sono di guardia, l'epica espressiva dei comprimari da manuale. Tomba \u00e8 Tomba, un non attore consapevole di esserlo e che gioca il suo fascino\u00bb. Quanto al regista Damiani, \u00abha dato entusiasmo e passione civile al nostro cinema, ma qui si limita a elencare, in ambiente sonnacchioso di provincia, una serie di stereotipi del cinema d'azione e della commedia\u00bb. Luca Bottura, in una breve rubrica comica sull\"'Unit\u00e0\", lo defin\u00ec \u00abil film [...] che ha fatto pentire i fratelli Lumi\u00e8re di aver inventato il cinema\u00bb, concludendo che \u00abcome bomba comica davvero non teme rivali\u00bb.\nStefania Iannuzzi sul sito web MYmovies.it ha assegnato al film due stelle su cinque, affermando che \u00aboffre numerosi momenti di comicit\u00e0 involontaria\u00bb e criticando duramente le \"performance\" di Tomba (\u00abLa sua interpretazione sfiora il ridicolo\u00bb) e Hunziker (\u00abgraziosa s\u00ec ma assolutamente inadatta al ruolo\u00bb). Davide Pulici su \"Nocturno\" evidenzia l'assenza di doppiaggio come punto sfavorevole per l'interpretazione degli attori, sottolineando inoltre la mancanza di una vera regia da parte di Damiani, sostenendo che \u00ab[o] ha diretto per telefono o, se c'era, dormiva\u00bb. Enrico Magrelli sul sito FilmTv.it definisce \u00abdistratta\u00bb la regia di Damiani e giudica la sceneggiatura \u00abmeno probabile di certi fumetti del \"Monello\"\u00bb, commentando causticamente che la pellicola \u00ab\u00e8 un telefilm strepitoso\u00bb che aspira \u00abad un posto d'onore di quel cinema stracult che, nonostante il nome da cenacolo di disperati, resta brutto, abborracciato, scritto da analfabeti reali o da finti illetterati, interpretato da disoccupati male organizzati\u00bb.\nRiconoscimenti.\nAlberto Tomba ha vinto il premio \"Cinepernacchie\" come peggiore attore protagonista con motivazione: \u00abPerch\u00e9, Tomba, perch\u00e9?\u00bb. Ha inoltre ricevuto una candidatura come peggiore attore ai \"Fiaschi d'oro\", premio al \u00abpeggio del cinema italiano\u00bb organizzato dalla associazione No Business Like That.\nSequel.\nNonostante il \"flop\", circol\u00f2 brevemente l'idea di realizzare un sequel della pellicola, dal titolo provvisorio \"La gara di Alex\": il film sarebbe stato ambientato nel mondo del motociclismo e avrebbe avuto Valentino Rossi come protagonista. Il progetto non fu mai realizzato."}
{"id": "909747", "revid": "287204", "url": "https://it.wikipedia.org/wiki?curid=909747", "title": "Ljubi\u0161a Bro\u0107i\u0107", "text": "Carriera.\nAllenatore.\nNell'estate 1957, dopo essersi proposto come guida tecnica della Juventus tramite una lettera, viene ingaggiato dalla societ\u00e0 torinese, conquistando nella stagione 1957-1958 lo scudetto della \"prima stella\", ovvero il decimo per i bianconeri. Parlava diverse lingue, ma non sapeva l'italiano e si avvaleva della collaborazione di Teobaldo Depetrini. Bro\u0107i\u0107 scelse di affidarsi all'allora ventenne Carlo Mattrel come portiere, mutando il ruolo di Umberto Colombo da mezzala in mediano. La sua Juventus applicava uno schema razionale, con una difesa bloccata e pronta al rilancio per le due punte Omar S\u00edvori e John Charles. Con questo gioco la Juventus vinse il suo decimo titolo italiano.\nL'anno dopo, forte del successo ottenuto, Bro\u0107i\u0107 fu confermato. Tuttavia, in seguito alle pesanti sconfitte a Vienna contro il Wiener Sportklub (vittorioso per 7-0) il 1\u00ba ottobre 1958 in Coppa dei Campioni e in casa contro il Milan (che prevalse per 5-4 con il gol decisivo al 90' di Ernesto Grillo) il 16 novembre dello stesso anno in campionato, oltre a incomprensioni con il citato S\u00edvori, fu licenziato a favore di Depetrini e destinato all'incarico di osservatore. La squadra era quarta, a due punti dalla prima in classifica, all'ottava giornata di campionato.\nNel 1960 fu messo sotto contratto dal Barcellona, che quell'anno acquist\u00f2 giocatori come Jes\u00fas Garay, Salvador Sadurn\u00ed e Josep Maria Fust\u00e9, ma la sua carriera in \"blaugrana\" non fu felice: dopo aver vinto tutte le amichevoli giocate contro altre squadre europee, le prime quattro giornate di campionato e aver eliminato il Real Madrid agli ottavi di finale della sesta Coppa dei Campioni, prima squadra a riuscire nell'impresa, lentamente la classifica peggior\u00f2, sinch\u00e9 il 12 gennaio 1961, dopo il pareggio per 2-2 contro l'Athletic Bilbao al Camp Nou, fu esonerato e sostituito dall'allenatore in seconda Enrique Orizaola."}
{"id": "909750", "revid": "44876", "url": "https://it.wikipedia.org/wiki?curid=909750", "title": "Unione Sportiva Reno Molinella 1911", "text": "La US Reno Molinella 1911 \u00e8 una societ\u00e0 calcistica di Molinella, in provincia di Bologna. La squadra, nella stagione 2019-2020, milita nel campionato di Prima Categoria emiliana.\nConobbe il periodo pi\u00f9 fortunato della sua storia sul finire degli anni trenta, quando partecip\u00f2 a diversi tornei di Serie C e ottenne la promozione in Serie B al termine del campionato 1938-1939; l'esperienza tra i cadetti si concluse dopo un solo anno (Serie B 1939-1940).\nNel dopoguerra la squadra non and\u00f2 oltre la partecipazione a tornei regionali, ad eccezione di alcune stagioni in Serie D."}
{"id": "909752", "revid": "1433186", "url": "https://it.wikipedia.org/wiki?curid=909752", "title": "Naranjito (Porto Rico)", "text": "Naranjito \u00e8 una citt\u00e0 di Porto Rico situata nella regione centrale dell'isola. L'area comunale confina a nord con Toa Alta, a est con Bayam\u00f3n, a sud con Comer\u00edo e Barranquitas e a ovest con Corozal. Il comune, che fu fondato nel 1824, oggi conta una popolazione di oltre 30.000 abitanti ed \u00e8 suddiviso in 16 circoscrizioni (\"barrios\")."}
{"id": "909753", "revid": "729019", "url": "https://it.wikipedia.org/wiki?curid=909753", "title": "Stazione di San Severo", "text": "La stazione di San Severo \u00e8 una stazione di media grandezza della linea adriatica. Serve la citt\u00e0 di San Severo, l'area del Tavoliere settentrionale e i centri del settore nord del Gargano.\nSi trova in \"Piazza della Costituzione\" (gi\u00e0 Piazzale Dalmazia), in zona di media periferia ed \u00e8 collegata al centro cittadino mediante il viale Matteotti. Il piazzale della stazione \u00e8 capolinea di autobus per il trasporto pubblico urbano ed extraurbano.\n\u00c8 stazione di origine della linea per Peschici delle Ferrovie del Gargano.\nStoria.\nLa stazione fu aperta il 25 aprile 1864 con l'inaugurazione del tronco Ortona-Foggia della ferrovia Adriatica.\nIl 19 giugno 1927 lo scalo merci fu raccordato con la tranvia San Severo-Torremaggiore, il cui capolinea era attivo dal 1925 sul piazzale antistante la stazione. L'impianto funzion\u00f2 fino al 31 marzo 1962.\nLa stazione \u00e8 stata teatro di incidenti ferroviari; il 7 ottobre del 1890, con un morto e 17 feriti e il 3 aprile del 1989 con 8 vittime e 20 feriti.\nStrutture e impianti.\nLa stazione, di transito, ha sei binari passanti con quattro marciapiedi (1, 2-3, 4-5, 6), ciascuno dei quali \u00e8 parzialmente coperto da una elegante pensilina d'epoca in ferro verniciato (quella del secondo marciapiede \u00e8 pi\u00f9 lunga delle altre); il terzo marciapiede \u00e8 rialzato. C'\u00e8 un solo sottopassaggio. Quattro binari (1-4) sono impiegati da Trenitalia e due (5-6) dalle Ferrovie del Gargano, delle quali la stazione \u00e8 capolinea. Adiacente al fascio binari viaggiatori c'\u00e8 il parco rotabili e l'officina della ferrovia garganica, mentre un'ampia zona destinata al carico e scarico delle merci, completa di edifici di servizio (tra cui un magazzino merci), affianca piazza della Costituzione.\nIl semplice fabbricato per i viaggiatori, edificato nell'Ottocento, \u00e8 stato pi\u00f9 volte ampliato e profondamente rimodernato, soprattutto dopo il grave incidente avvenuto il 3 aprile 1989, quando alle 16.12 il treno locale Bari Centrale-San Severo, entrando in stazione ad alta velocit\u00e0, deragli\u00f2 travolgendo l'edificio e causando la morte di otto persone e il ferimento di oltre venti (la sciagura \u00e8 ricordata da una lapide coi nomi delle vittime e da un piccolo monumento in pietra, collocato a lato della palazzina). Il fabbricato offre i servizi di biglietteria (normale e automatica), una sala d'attesa, i servizi igienici, un bar e un'edicola.\nMovimento.\nLa stazione \u00e8 servita da regionali svolti da Trenitalia e Ferrovie del Gargano nell'ambito del contratto di servizio stipulato con la Regione Puglia e da treni a lunga percorrenza, operati anch'essi da Trenitalia.\nServizi.\nLa stazione dispone di:"}
{"id": "909755", "revid": "121858128", "url": "https://it.wikipedia.org/wiki?curid=909755", "title": "Jen\u0151 K\u00e1roly", "text": "Carriera.\nNella sua carriera agonistica, K\u00e1roly ha militato in due squadre della sua citt\u00e0 natale: il (con cui vinse tre campionati nazionali) e il . Fu il capitano della nazionale magiara nella prima occasione in cui fu dato il permesso dal regime asburgico di giocare come \u00ab\u00bb anzich\u00e9 come \u00abBudapest\u00bb, la gara contro l' al Millenarys Palia di Budapest del 26 maggio 1910 vinta dai padroni di casa per 6-1, in cui segn\u00f2 il quarto gol magiaro; venne selezionato in nazionale anche per il torneo olimpico di .\nNel 1920, terminata la carriera da calciatore, K\u00e1roly intraprese quella di allenatore professionista, trasferendosi in Italia e guidando per tre stagioni il . Nel 1923, per volere dell'allora presidente Edoardo Agnelli, fu ingaggiato dalla diventando cos\u00ec il primo tecnico professionista nella storia del club: prima di allora, erano i calciatori ad accordarsi sulla formazione da schierare in campo.\nMor\u00ec il 28 luglio 1926 d'infarto, pochi giorni prima della finale di Lega Nord della Prima Divisione tra Juventus e : K\u00e1roly fu considerato il vincitore morale di quel campionato, che vinse la Juve, con J\u00f3zsef Viola a sostituirlo in veste di giocatore-allenatore, superando prima i felsinei e poi nella finalissima nazionale l'.\n\u00c8 sepolto nel Cimitero monumentale di Torino."}
{"id": "909763", "revid": "110157", "url": "https://it.wikipedia.org/wiki?curid=909763", "title": "Cantone dell'Alto Nebbio", "text": "Il cantone dell'Alto Nebbio era una divisione amministrativa dell'arrondissement di Calvi.\nHa fatto parte dell'arrondissement di Bastia fino al 1\u00ba gennaio 2010 quando \u00e8 passato all'arrondissement di Calvi, insieme al cantone della Conca d'Oro.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nI 10 comuni facenti parte prima della riforma del 2014 erano:"}
{"id": "909768", "revid": "767487", "url": "https://it.wikipedia.org/wiki?curid=909768", "title": "Datura (gruppo musicale)", "text": "I Datura sono un gruppo musicale italiano dance nato nel 1991.\nIl gruppo comprendeva originariamente due DJ, Ricci e Cirillo, e due musicisti, Ciro Pagano (ex chitarrista dei Gaznevada) e Stefano Mazzavillani (gi\u00e0 arrangiatore di alcuni brani di Patty Pravo, Ivan Cattaneo e dei Righeira); occasionalmente saranno poi ospiti diversi cantanti.\nOrigine del nome.\nIl nome del gruppo deriva dalla Datura, un genere di piante medicinali che, nel Messico del Nord, sono utilizzate dagli stregoni Yaqui durante alcuni rituali mistici allo scopo di avvicinarsi alla conoscenza.\nI membri del gruppo, da sempre affascinati dalla spiritualit\u00e0 mistica, tanto da renderla elemento ricorrente all'interno dei loro brani, vennero a conoscenza di tale pianta attraverso le letture di Carlos Castaneda e dei fumetti di Tex Willer.\nLa carriera.\nIl progetto Datura nasce al Coco Studio di Bologna nella primavera del 1991. A ottobre dello stesso anno il gruppo pubblica, con la Irma Records, sulla propria etichetta Trance Records, il singolo d'esordio \"Nu Style\", in cui la voce di uno stregone preannuncia la musica mistica dei Datura; il brano ottiene molti consensi entrando in tutte le classifiche specializzate.\nIl successo del grande pubblico arriva invece nel tardo 1992 con il brano \"Yerba del Diablo\", con cui la band ottiene il primo disco d'oro con oltre 100.000 copie vendute.\nSull'onda di tale successo i Datura iniziano un tour nelle principali discoteche italiane, allestendo scenografie ricche di simbologie e ampi richiami al misticismo, inclusa la simulazione di una sorta di rito di iniziazione con l'uso di incensi e pitture. In questo periodo il gruppo affida le parti vocali alla cantante Amparo Fidalgo che, parlando in spagnolo, caratterizza molti successi del gruppo con semplici messaggi introduttivi.\nNel 1993 esce il singolo \"Devotion\", che si piazza tra i primi dieci nelle classifiche italiane di vendita e segna l'inizio di una fortunata collaborazione con Billie Ray Martin, ex cantante degli Electribe 101. Lo stesso anno viene pubblicato l'album \"Eternity\", che oltre al gi\u00e0 citato \"Devotion\", include altri brani di successo quali \"Passion\" e \"Mystic Motion\" (questo estratto e lanciato come singolo nel 1996 in versione \"house\"): su tutti, la title track, autentico tormentone della stagione invernale 1993-94.\nAll\u2019inizio del 1994 il gruppo propone una versione dance di \"Fade to Grey\" dei Visage, con la collaborazione del cantante originale del brano Steve Strange; sullo stesso vinile viene pubblicato come b-side il brano \"El Sue\u00f1o\" divenuto ben presto un vero tormentone nelle discoteche e un coro negli stadi. Lo stesso anno viene pubblicato \"The 7th Hallucination\", mentre il gruppo viene premiato come miglior gruppo dance dell'anno.\nNel 1995 i Datura lasciano la loro vecchia etichetta discografica per approdare alla Time Records; viene pubblicato \"Infinity\", frutto della collaborazione con un altro gruppo dance, gli U.s.u.r.a., e successivamente il singolo \"Angeli Domini\", cantato in latino da un coro con chiari richiami ai canti gregoriani.\nAgli inizi del 1996 viene lanciato come singolo \"Mystic Motion\" cantato da Billie Ray Martin, che si distingue dalle altre produzioni del gruppo per la sonorit\u00e0 essenzialmente \"house\". Sempre sul filo dei richiami mistico-religiosi, nel 1996 il gruppo prende ispirazione dalle spiritualit\u00e0 buddista per il singolo \"Mantra\", quella vud\u00f9 per il brano \"Voo-Doo Believe?\", in collaborazione con il cantante dei Double Dee, Danny Losito. Quest'ultima produzione entrer\u00e0 anche nelle classifiche dance americane.\nIl successo continua ad arrivare nel 1997 \"The Sign\" e nel 1998 con \"I Will Pray\".\nNel 1999 viene pubblicato il singolo \"I Love to dance\", cantata da Ben Volpeliere Pierrot, ex cantante dei Curiosity Killed the Cat.\nNel 2001 viene pubblicata, su etichetta Saifam, Yerba del Diablo Part III in collaborazione con Dj Gius (aka Techno Boy).\nNel 2002 i Datura tornano sulle scene con l'uscita del singolo \"Will Be One\" e nel 2004 vede la luce il brano \"Summer of Energy\" in collaborazione con Gigi D'Agostino.\nNel 2004 partecipano alla nuova edizione del disco di Jerry Mantron con il loro remix di \"Supersonic Band\" che viene pubblicato anche come singolo in tre diverse versioni.\nSuccessivamente si dedicano dapprima al remix di loro pezzi storici, e alla fine del 2006 lanciano un loro nuovo progetto \"Pezzi da 90\", volto alla riscoperta e alla rivalorizzazione del sound dance degli anni novanta; nell'ambito di tale progetto curano la realizzazione di una compilation con tutte le hit dance del periodo, e portano, per la prima volta in discoteca, una serie di serate a tema anni 90 e infine conducono un programma televisivo sulla rete satellitare Enjoy Television, dedicato alla dance anni novanta.\nNel 2011, in collaborazione con personaggi della \u201cmovida milanese\u201d, creano il format \u201cWe Love The 90s\u201d: una serie di eventi con selezione musicale, live e dj set, interamente dedicati alla musica degli anni 90.\nNel 2012 i Datura collaborano con il gruppo rap milanese dei Club Dogo per la realizzazione del brano \"Erba del diavolo\". In un'intervista a Radio Deejay per il lancio del disco, i Club Dogo raccontano di come la collaborazione sia nata per caso durante un incontro in discoteca dove i Datura stavano eseguendo un live."}
{"id": "909769", "revid": "406204", "url": "https://it.wikipedia.org/wiki?curid=909769", "title": "Argo (cane)", "text": "Argo () \u00e8 il cane di Odisseo (\"Odissea\", XVII, 290-327).\nAllevato come cane da caccia dall'eroe prima di partire per Troia, nel poema di Omero compare in un passo, ad Itaca, soltanto nella terza e ultima parte: ormai vecchio, disteso \u00absu cumuli di letame di muli e buoi addossato dinanzi all'ingresso\u00bb, tormentato dalle zecche; ugualmente, vede subito il padrone Odisseo (travestito da mendicante) dopo averlo lungamente atteso nonostante la prolungata assenza, e agita la coda, abbassa le orecchie, non avendo la forza di avvicinarsi a lui. Argo allora viene \u00abpreso dalla nera morte per sempre, dopo essere riuscito a rivedere alla fine Odisseo dopo vent'anni\u00bb, e Odisseo si asciuga di nascosto una lacrima (l'unica che versa dopo il suo ritorno ad Itaca), senza che Eumeo se ne accorga. Il cane Argo rappresenta la fedelt\u00e0 nei confronti del padrone. \nArgo riconosce o no Odisseo?\nIn merito alla questione del riconoscimento da parte di Argo di Ulisse, la esegesi di Vincenzo Di Benedetto riportata nelle note del testo dice :"}
{"id": "909771", "revid": "1522738", "url": "https://it.wikipedia.org/wiki?curid=909771", "title": "La maglia magica", "text": "La maglia magica \u00e8 una il nome di una serie televisiva americana del 1999 prodotta da Disney Channel e basata sul libro di Gordon Korman dal titolo \"Monday Night Football Club\".\nTrama.\nLa serie racconta le avventure di Nick Lighter, Morgan Hudson, Coleman Galloway, e Elliot Riffkin, quattro adolescenti che scoprono una maglia dai poteri magici: chi indossa la maglia infatti entra nel corpo di atleti famosi.\nProduzione.\nMentre lo show veniva cancellato definitivamente nel febbraio 2002, in America vennero trasmessi nuovi episodi de \"La maglia magica\" fino al 2003. Le ultime puntate vennero trasmesse durante la domenica mattina ad orari molto scomodi, ma vennero comunque mandati in onda tutti i 65 episodi prodotti. La serie non \u00e8 poi mai stata riproposta ed \u00e8 stata ufficialmente rimossa dai palinsesti nel tardo 2006.\nGuest star.\nDiverse sono gli ospiti speciali che sono apparsi nelle tre stagioni della serie, tra cui vanno ricordati: Scott Steiner, Dan Lyle, Michael Andretti, Terrell Davis, David Robinson, Malik Rose, Tony Gonzalez, Shannon Sharpe, Donovan McNabb, Byron Dafoe, Michael Strahan, Kurt Warner, Stephon Marbury, Sergei Fedorov, Kordell Stewart, Jerome Bettis, Junior Seau, Eddie George, Adrian Peterson, Sabrina Bryan, Randy Johnson e Laila Ali."}
{"id": "909773", "revid": "125900858", "url": "https://it.wikipedia.org/wiki?curid=909773", "title": "Camponogara", "text": "Camponogara (\"Canponogara\" in veneto) \u00e8 un comune italiano di abitanti della citt\u00e0 metropolitana di Venezia in Veneto.\nGeografia fisica.\nTerritorio.\nCamponogara ha dovuto far fronte sin dai tempi pi\u00f9 antichi alle continue inondazioni del vicino Brenta, peraltro deviato in prossimit\u00e0 del centro dagli interventi idraulici intrapresi dalla Repubblica di Venezia.\nAlle problematiche naturali e storiche, si \u00e8 aggiunto di recente il fattore urbanizzazione: negli ultimi dieci anni il paese ha visto aumentare la sua popolazione di circa il 20% anche a causa della costruzione di interi quartieri su aree precedentemente agricole. Le nuove lottizzazioni non hanno previsto sistemi di ammodernamento del sistema idrogeologico del paese e causano di frequente allagamenti, in particolare a Calcroci e ad Arzerini. Gli ultimi eventi del genere si sono verificati nel 2007 e nel 2008.\nLa situazione \u00e8 tanto compromessa che la Regione Veneto ha stanziato tre milioni di euro per l'ammodernamento della rete idrica, prevedendo in tutto il territorio di Camponogara e di Campagna Lupia oltre venticinque milioni di euro di investimenti.\nOrigini del nome.\nIl nome del comune deriva dai termini latini da \"campus\" e \"nux\" (\"campo\" e \"noce\"), venetizzato poi in \"Camponogara\", a testimonianza delle antiche coltivazioni diffuse nella zona.\nPer quanto riguarda le frazioni, Campoverardo trae origine da un nome germanico, \"Eberhard\", forse un uomo d'armi giunto fra il VI e il VII secolo; Prozzolo dal latino \"praedium\" \"piccolo fondo agricolo\"; Premaore \u00e8 un composto traducibile con \"prato maggiore\".\nTra le varie localit\u00e0 minori, sono da citare Pila, sita fra Calcroci e Prozzolo, Arzerini, fra Campoverardo e Dolo, e Cornio, fra Premaore e Campolongo Maggiore.\nIl nome Pila \u00e8 dovuto alla lavorazione di pilatura del riso \u2014 coltura praticata nella zona tra il Brenta e il Taglio Nuovissimo \u2014che avveniva in un laboratorio di fattura sei-settecentesca, abbattuto nella seconda met\u00e0 del '900.\nStoria.\nDalle origini all'et\u00e0 romana.\nL'area di Camponogara era sicuramente civilizzata sin dai tempi dei Veneti e poi sotto l'Impero Romano, tuttavia i reperti sono molto scarsi a causa delle inondazioni che colpiscono frequentemente il territorio. Qualche traccia si pu\u00f2 ravvisare osservando la disposizione delle strade, che tuttora segue la regolarit\u00e0 del graticolato.\nIl Medioevo.\nLa storia medievale ci \u00e8 nota soprattutto grazie agli archivi ecclesiali. Dell'897 \u00e8 la prima citazione del paese: in un documento l'imperatore Berengario investiva Pietro, vescovo di Padova, conte di Piove di Sacco e della Saccisica, area a cui apparteneva anche Camponogara. Tuttavia la popolazione locale si ribell\u00f2 al potere del clero e l'imperatore Enrico IV limit\u00f2 il potere vescovile concedendo agli abitanti il diritto \"vagantivo\", ovvero di pascolo, caccia e pesca sui terreni demaniali.\nLa \"Cartula dathie episcopatus\" asserisce che nel 1077 fu eretta una prima chiesetta a Camponogara, dedicata alla Madonna. La decima papale del 1297 pure ne parla, indicandola come \"Ecclesia S. Mariae de campo Nogaria\". Nel XIII secolo anche questo paese soffr\u00ec le vicende belliche che videro come protagonista Ezzelino III da Romano.\nDalla Serenissima ad oggi.\nPassata da Padova alla Serenissima, Camponogara fu coinvolta nella Guerra della Lega di Cambrai (vi giunse l'imperatore Massimiliano I con il suo esercito), ma in seguito pot\u00e9 godere di un lungo periodo di pace e di relativa prosperit\u00e0 economica. A questo periodo risale la costruzione di alcune ville venete.\nCon la caduta di Venezia (1797), Camponogara segu\u00ec le sorti del Veneto e, passata ai francesi e poi all'Austria, entr\u00f2 a far parte del Regno d'Italia dopo la pace di Vienna.\nSimboli.\nNello stemma del comune di Camponogara, concesso con decreto del presidente della Repubblica del 27 ottobre 1956, \u00e8 rappresentato un albero di noce (\"nogh\u00e8ra\") nodrito sulla pianura erbosa.\nCultura.\nIstruzione.\nA Camponogara ha sede l'istituto comprensivo Antonio Gramsci. Fanno parte di tale istituto: due scuole dell'infanzia, tre primarie ed una scuola secondaria di primo grado. Sono inoltre presenti un asilo nido comunale \u00e8 due scuole dell'infanzia paritarie. \nBiblioteca.\nIn paese ha sede una biblioteca comunale, la seconda della Riviera del Brenta dopo quella di Dolo.\nUniversit\u00e0 popolare.\nNel 2001 \u00e8 stata fondata l'Universit\u00e0 Popolare di Camponogara, che conta sedi staccate nella maggior parte dei comuni della Riviera del Brenta. Dal 2016 \u00e8 attiva anche al di fuori del mandamento (a Marcon) e al di fuori della provincia (a Brugine).\nNel 2021 ha variato il suo nome in Universit\u00e1 Popolare del Nord Est, in seguito al continuo diffondersi in vari territori esterni al comune d'origine.\nCuriosit\u00e1.\nLa famosa band punk rock Rumatera nel 2022 ha dedicato una canzone al paese, chiamata per l'appunto \"Camponogara\", dove viene sottolineata la spensieratezza di crescere in campagna e cita la localmente famosa grigliata della Sagra di Premaore.\nEconomia.\nQuesto paese ha una lunga storia di coltivazione d'uva e produzione di vino, in particolare Cabernet e Merlot. La cantina sociale \u00e8 stata fondata il 7 maggio 1959 a Premaore da una quarantina di viticoltori.\nArea a carattere prevalentemente rurale, in frazione Premaore e localit\u00e0 Cornio, trova una fonte di reddito anche grazie all'industria calzaturiera e alla pelletteria, infatti non \u00e8 difficile notare piccole aziende, a carattere familiare, dedite a produrre scarpe, o parti di esse.\nNegli ultimi vent'anni sono sorte alcune aziende vetraie che producono lampadari e oggettistica affine. \nSport.\nCiclismo.\nNel territorio di Camponogara si disputa annualmente il \"Memorial Carlo Valentini\", corsa in linea maschile di ciclismo su strada riservata alla categoria Under 23."}
{"id": "909777", "revid": "122270754", "url": "https://it.wikipedia.org/wiki?curid=909777", "title": "Emeka Okafor", "text": "Entrambi i genitori di Emeka sono nativi della Nigeria. Lui, nato e cresciuto a Houston, ha come squadra preferita gli Houston Rockets e come idoli Hakeem Olajuwon (di origine nigeriana come lui) e Clyde Drexler.\n\u00c8 cugino alla lontana di Jahlil Okafor, anch'egli cestista.\nCarriera.\nCarriera pre NBA.\nOkafor giocava nella \"Bellaire High School\", insieme a John Lucas. Emeka mise a segno 22 punti, 16 rimbalzi e 6 stoppate in media a partita, nella sua ultima stagione.\nFamoso nella University of Connecticut, dove era compagno di Charlie Villanueva, Ben Gordon e Josh Boone, non solo per la sua bravura nello sport ma anche per essere uno studente modello.\nGi\u00e0 nella sua carriera nei college era famoso per la sua abilit\u00e0 difensiva, soprattutto nelle stoppate, nell'anno della sua carriera al college fu nominato miglior difensore e miglior giocatore della East Coast.\nIl 5 febbraio 2007, il suo numero di maglia \u00e8 stato ritirato da \"UConn\".\nCarriera NBA.\nSeconda scelta nel Draft NBA 2004 dietro a Dwight Howard, ha ricevuto nello stesso anno il premio come miglior matricola della NBA, viaggiando con medie di 15,1 punti, 10,9 rimbalzi, 0,9 assist e 1,7 stoppate a partita in un totale di 73 match giocati con la maglia di Charlotte, partendo sempre titolare in quintetto, battendo anche il suo amico Ben Gordon dei Chicago Bulls.\nIl 24 giugno 2005 i Bobcats hanno rinnovato il suo contratto per quattro anni.\nNel secondo anno della sua carriera ha giocato solo 25 partite con medie di 13,2 punti, 10 rimbalzi, 1,2 assist e 1,9 stoppate a partita a causa di un grave infortunio.\nIl 28 luglio 2009 viene ufficializzato il suo passaggio ai New Orleans Hornets (curiosamente, squadra che in passato aveva sede proprio a Charlotte), in cambio del pariruolo Tyson Chandler. Nel giugno 2012 passa agli Washington Wizards insieme a Trevor Ariza in cambio di Rashard Lewis e della 46\u00aa scelta del Draft NBA 2012."}
{"id": "909781", "revid": "580", "url": "https://it.wikipedia.org/wiki?curid=909781", "title": "Piazza del Duomo (Prato)", "text": "Piazza del Duomo \u00e9 la piazza principale di Prato e cuore religioso della citt\u00e0 per la presenza della cattedrale di Santo Stefano. \u00c8 il nucleo originario intorno al quale si svilupper\u00e0 la citt\u00e0 di Prato.\nStoria e descrizione.\nGi\u00e0 in epoca altomedievale esisteva un borgo attorno all'allora pieve dell'abitato chiamato Borgo al Cornio (citata in un documento del 994), vicino al castello dei Conti Alberti: dalla fusione dei due nuclei nacque la citt\u00e0 di Prato.\nFu grazie all'arrivo della preziosissima reliquia della Sacra cintola che la zona ebbe un'organizzazione a piazza aperta vera e propria, per accogliere le folle di pellegrini, desiderosi di vedere la cintura della Madonna, secondo la tradizione portata in citt\u00e0 nel 1141 dal mercante Michele Dagomari da Prato, di ritorno da Gerusalemme.\nLa forma attuale venne assunta all'incirca nel Trecento, quando venne allargata (nella ristrutturazione della piazza della pieve ne fecero le spese i Dagomari, che si videro demolito un muro adiacente al campanile dopo un lungo contenzioso: sorgevano infatti le loro case, unite a quelle dei Levaldini, l\u00e0 dove adesso \u00e8 la sagrestia maggiore con i suoi annessi) per il crescente flusso di pellegrini, nello stesso periodo in cui venne ingrandita la cattedrale. Sullo spigolo sud ovest della chiesa venne poi installato nel Quattrocento il pulpito di Michelozzo e Donatello, dal quale si pu\u00f2 dominare tutta la piazza a \"L\", durante le ostensioni pubbliche della reliquia.\nOltre alla cattedrale vi si affacciano, tra i vari palazzi, il Palazzo Vescovile, attiguo al Museo dell'Opera del Duomo, Palazzo Dragoni, sul lato ovest e Palazzo Vestri, sul lato sud, che ha ospitato a lungo l'antico Hotel Stella d'Italia, descritto vividamente da Curzio Malaparte nel romanzo \"Maledetti toscani\".\nIl fronte della piazza verso nord, da via del Corso al Vicolo dell'Opera, era occupata ai primi anni del Duecento dalle abitazione di Bonato e di Baldanza suo padre. Successivamente il palazzo pass\u00f2 prima ai Vinaccesi e poi ai Lorini Pittei, diventando quindi il Palazzo Lorini Pittei. Oggi \u00e8 visibile ancora l'antica facciata in laterizi.\nSempre su questo lato, da via del Corso a via Firenzuola, era situata la prima sede del Comune e la torre della Curia, sede dei podest\u00e0 e dei rettori del Comune, nominati per la prima volta in un documento del 1193. Nella Toscana del Duecento le adunanze erano infatti tenute solitamente nelle chiese o in edifici privati, spesso le residenze dei magistrati appartenenti alle famiglie pi\u00f9 potenti.\nIl palazzo all'angolo con via Firenzuola era abitato nel Quattrocento dal notaio Nicola di Bartolomeo di Nicola Brancacci (1400 ca. - 1426 ca.). La famiglia Brancacci, arricchitasi sul finire del XIV secolo con il commercio di stoffe di lana, otteneva in ser Nicola il suo primo rappresentante all\u2019interno del prestigioso mondo del notariato.\nAl centro oggi \u00e8 presente una fontana detta \"del Pescatorello\", realizzata in marmo con animali marini dominata dalla scultura di un \"piscatoriello\", disegnata da Mariano Falcini e scolpita da Emanuele Caroni e Ulisse Cambi (1861): i pratesi l'hanno soprannominata anche \"Fontana del Papero\" per i cigni scolpiti sul bordo delle vasche.\nSul lato sud \u00e8 inoltre situato il monumento a Giuseppe Mazzoni di Alessandro Lazzerini.\nI lampioni in ghisa, installati nel 2017, riprendono lo forme di quelli ottocenteschi originariamente presenti nella piazza.\nEdifici principali.\nCattedrale di Santo Stefano.\nCuore della piazza, la facciata \u00e8 contraddistinta dall'alternanza del marmo verde locale ad arenaria, la sua fondazione risale al VI secolo. Il pulpito esterno fu costruito da Michelozzo e decorato da Donatello, fra il 1428 e il 1438, fu creato per l'ostensione pubblica della reliquia della Sacra Cintola della Madonna.\nPalazzo Vestri.\nSorge sulla chiesa di San Giovanni Rotondo, ha assunto le sembianza attuali all'inizio del XIX secolo, \u00e8 stato la sede della storica Locanda Cagiotti e poi dell'Hotel Stella d'Italia.\nPalazzo Vescovile.\nPosto a sinistra della Cattedrale era l'antica residenza dei proposti della pieve, oggi \u00e8 la residenza del vescovo di Prato.\nPalazzo Dragoni.\nAntico casino dei nobili, fu sede dell'Accademia degli Infecondi, ha assunto le forme attuali nel XVII secolo.\nPalazzo Lorini Pittei.\nDi origini duecentesche \u00e8 posizionato sul lato sud della piazza, \u00e8 caratterizzato dalla facciata in laterizi del XIII-XIV secolo.\nCurzio Malaparte e piazza Duomo.\n\u201c\"M\u2019affaccio alla finestra, e sporgendomi un po\u2019 di lato, m\u2019appare la fronte marmorea del Duomo, a strisce bianche e verdi, il Pergamo di Michelozzo e di Donatello, appeso come un nido all\u2019angolo della facciata, e il bel campanile che serv\u00ec da modello al campanile di Giotto, ma pi\u00f9 di quello \u00e8 semplice, snello, e schietto: di pietra tagliata, di buona e liscia pietra pratese\"\u201d . (Da \"Maledetti Toscani')"}
{"id": "909782", "revid": "767487", "url": "https://it.wikipedia.org/wiki?curid=909782", "title": "Virgin Black", "text": "I Virgin Black sono una christian band australiana dedita al doom metal e gothic metal.\nBiografia.\nLe origini.\nIl gruppo australiano si forma nel 1995 ad Adelaide, dopo due lavori autoprodotti (\"Virgin Black\" e \"Trance\") e vari cambi di \"Line-Up\", firmano un contratto con la The End Records, per la quale realizzeranno il loro primo vero e proprio LP, \"Sombre Romantic\" (2001), nonch\u00e9 il successivo \"Elegant... and Dying\" (2003).\nSono proprio questi due lavori a decretare il successo e la fama internazionale della band che, nel 2004, intraprendono un tour in Australia assieme agli Opeth, seguito da concerti negli Stati Uniti ed in Germania.\nLa trilogia.\nIl 10 marzo 2006 la The End Records ha annunciato che la band stava lavorando simultaneamente alla realizzazione di tre album. La trilogia si intitoler\u00e0 collettivamente \"Requiem\", suddividendosi in:\nLa band ha infine annunciato che il primo album ad uscire sar\u00e0 \"Requiem - Mezzo Forte\", seguito da \"Requiem - Fortissimo\" e \"Requiem - Pianissimo\" che rappresenteranno il secondo ed il terzo capitolo della trilogia."}
{"id": "909784", "revid": "128334", "url": "https://it.wikipedia.org/wiki?curid=909784", "title": "Cesano Maderno", "text": "Cesano Maderno (\"Cesan Maderno\" o \"Cesan\" in dialetto brianzolo e dialetto milanese, AFI: ) \u00e8 un comune italiano di abitanti della provincia di Monza e della Brianza in Lombardia. \u00c8 situato sulle colline della valle del Seveso, lungo il percorso della via Nazionale dei Giovi e dei fiumi Seveso e Certesa.\nGeografia fisica e antropica.\nLa citt\u00e0 sorge nella bassa Brianza, ai piedi dei primi colli brianzoli. Situato a 20\u00a0km dal capoluogo lombardo, 20\u00a0km da Como e 25\u00a0km dal confine elvetico, confina a nord col Comune di Seveso, a Nord-Ovest con Cogliate, a Ovest con Ceriano Laghetto, a Sud con Bovisio-Masciago, ad Est con Desio e a Nord-Est con Seregno. Diviso a met\u00e0 dal fiume Seveso, separatore che disegna il confine ovest della Brianza, si trova anche la foce del torrente Certesa, che da Montorfano nascendo come \u201cTerr\u00f2\u201d, scende passando per le citt\u00e0 brianzole di Cant\u00f9, Mariano Comense, Meda e Seveso.\nPresenta un\u2019altitudine che varia da 191 a 236 m s.l.m., con centro a 198 m. La parte orientale del paese \u00e8 sopraelevata di circa 20 m a causa della presenza del pianalto delle Groane, mentre la parte centrale \u00e8 lievemente scavata di 5\u201310 m dal Seveso, creando cos\u00ec l\u2019ultimo scorcio di valle, per poi perdersi completamente nella pianura. Infine la parte occidentale fa parte dell'alta pianura (pianura pi\u00f9 permeabile rispetto a quella bassa, cui l\u2019acqua scende per decine di metri sottoterra fino a incontrare un strato impermeabile che la far\u00e0 riaffiorare in risorgive a Milano e provincia), con un\u2019inclinazione graduale di 10 m per chilometro verso Nord-Ovest.\nNella parte meridionale si trova la frazione di Binzago. A sud-est, Cascina Gaeta, a sud-ovest la Sacra famiglia. A Nord-Est si trovano le frazioni di Molinello e Cassina Savina, verso Seveso e Seregno. A Ovest, sulla collina, troviamo il Villaggio Snia. La maggior parte del territorio \u00e8 urbanizzato, con l'eccezione del Parco Borromeo e di gran parte della collina cui \u00e8 presente una riserva naturale. \u00c8 divisa a sud dal comune di Bovisio da una strada che localmente viene chiamata \u201cTangenzialina\u201d, che da Desio giunge sino alla Nazionale dei Giovi, che presenta tracce di verde ai suoi lati. Inoltre verso Desio vi sono vari campi coltivati che dividono i due comuni, che andranno a sparire, causa la costruzione della Pedemontana. Mentre, verso Seregno e Seveso, c\u2019\u00e8 contiguit\u00e0 d\u2019urbanizzazione.\nIdrografia.\nAl centro del comune vi \u00e8 presente da nord a sud il fiume Seveso, il corso d'acqua pi\u00f9 importante del paese. Qui finisce la porzione collinare del torrente dove riceve dalla sua sinistra il torrente Certesa all'estremo nord del paese, in prossimit\u00e0 della nuova stazione, da cui \u00e8 possibile vedere la foce dall'alto. Questa intersezione va a creare una sorta di \"isola\" di Cesano. \nSulla porzione occidentale, trova fine anche il torrente Comasinella che, sorgendo da Lentate sul terrazzo delle Groane, ondula sin dalla sua nascita tutto il pianalto, fino a che, a Cesano, il quale ne s'incassa in una profonda valle prende la roggia di villa Dho alla sua sinistra e infine si apre le porte verso la pianura. Uscito dall'altopiano, inizia per il torrente la porzione interrata, scorrendo a lato della statale dei Giovi fino all'incrocio con via Battisti, il quale con una decisa curva a sinistra, finisce il suo corso immettendosi nel Seveso. La foce e il suo alveo artificiale sono visibili dal ponte di via Cavour.\nInfine l'ultimo torrente d'importante rilevanza \u00e8 il Garbogera, situato all'estremo ovest del comune, sempre sull'altopiano. La sorgente \u00e8 sempre sita nel comune di Lentate e passando per Barlassina e Seveso, entra a Cesano attraverso i boschi del Parco delle Groane, dopo aver attraversato la Seregno-Ceriano con un tunnel sottostante, trova sulla sua via altri torrentelli e dei prati. Dalla via Groane si pu\u00f2 proprio notare come questi formino proprio il terreno, ondulandolo dolcemente. Infine inizier\u00e0 una parte interrata che passa sotto la zona industriale di Cesano e Ceriano fino alla ferrovia, da dove riprender\u00e0 aria continuando verso sud entrando cos\u00ec a Bovisio.\nGli unici specchi d'acqua presenti sono gli stagni dell'Oasi Lipu, ricchi di biodiversit\u00e0 che garantisce la vita a numerosi animali e piante in un terrotorio molto urbanizzato tra Milano e Como. Essi sono laghetti d'origine artificiali, riempiti dalle vecchie cave d'argilla, presenti su tutto il territorio. Altri esempi sono il Lago azzurro a Lentate e i laghetti della Cascina Mordina a Mariano.\nStoria.\nIl nome della citt\u00e0 proviene probabilmente dal nome proprio \"Cisius\", mentre per quanto riguarda la seconda parte del nome deriva quasi certamente da \"Maternus\", per indicare la trasmissione ereditaria del centro urbano per linea materna.\nIn et\u00e0 medievale la zona era soggetta alle monache del Monastero di Orona di Milano, che chiedevano tributi periodici ai Cesanesi, che per\u00f2 erano molte volte restii a cedere il proprio raccolto alle Monache. Questa situazione culmin\u00f2 nella rivolta dei Cesanesi del 1228 sotto la guida di Domenico Dall'Acqua, che rase al suolo tutte le torri cittadine, le mura e il fossato. L'unica torre sopravvissuta alla furia dei rivoltosi \u00e8 il Torrazzo. La rivolta venne rapidamente sedata dalle truppe milanesi chiamate dalle Monache per ristabilire la loro sovranit\u00e0 su Cesano.\nAd inizio XVI secolo la zona venne infeudata ad Antonio Carcassola, che la vendette a Bartolomeo Arese nel 1538. Da allora la citt\u00e0 fu legata alla nobile famiglia Milanese, fino a quando la famiglia divenne Borromeo-Arese, in seguito al matrimonio di Giulia Arese e Renato Borromeo, govern\u00f2 il feudo. Napoleone Bonaparte sottrasse la citt\u00e0 ai nobili e ne fece parte della Repubblica Cisalpina e poi del Regno di Italia. Nel 1861 la citt\u00e0 divenne parte del Regno d'Italia.\nNel 1869 assorb\u00ec per Regio Decreto il Comune di Binzago che comprendeva le frazioni di Binzago e Cascina Gaeta, come pure il Comune della Cassina Savina che aveva fatto parte per secoli e secoli della parrocchia di Seregno nel feudo di Desio. Dal 1874 a Cesano si \u00e8 tenuta una fiera quindicinale del mobile e poi una fiera semestrale che esponeva i prodotti dell'artigianato del mobile locale, per i quali la citt\u00e0 \u00e8 rinomata. La citt\u00e0 crebbe in maniera considerevole grazie alla presenza di numerose industrie, quali la Snia Viscosa, che costru\u00ec il quartiere Villaggio Snia per i propri operai.\nLa citt\u00e0 deve il suo attuale incremento demografico per l'immigrazione degli anni Cinquanta e Sessanta dal Nordest e Meridione d'Italia.\nIl 10 luglio 1976, il comune di Cesano, assieme a quelli di Seveso, Meda e Desio, ha vissuto la tragedia che il disastro di Seveso port\u00f2 su quei territori.\nNell'arco di tempo 2004-2009, la citt\u00e0 cambi\u00f2 di provincia da quella di Milano a quella appena istituita di Monza e della Brianza, cambiando, nel 2010, CAP, da 20031 a 20811.\nMonumenti e luoghi d'interesse.\nArchitetture civili.\ndall'allora Presidente del Senato di Milano, il Conte Bartolomeo Arese.\nIl salone d'onore conserva affreschi di scuola lombarda (Ercole Procaccini il Giovane, Giuseppe Nuvolone, Montalto, Giovanni Ghisolfi e Antonio Busca), coevi alla costruzione. Attualmente \u00e8 di propriet\u00e0 dell'Amministrazione ed ospitava la facolt\u00e0 di Filosofia dell'Universit\u00e0 Vita e Salute San Raffaele.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2016 la popolazione straniera residente era di persone. Le nazionalit\u00e0 maggiormente rappresentate erano:\nIstituzioni, Enti e Associazioni.\nCesano Maderno dal 1956 ha una Sezione degli scout laici CNGEI, la Sezione Scout CNGEI di Cesano Maderno, composta da tre gruppi ubicati nei Comuni di Cesano Maderno, Seveso e Limbiate.\nInfrastrutture e trasporti.\nFerrovie.\nCesano Maderno ha una propria stazione ferroviaria posta sulle linee Saronno-Seregno e Milano-Asso. Prima del 2011 Cesano Maderno aveva due stazioni ferroviarie: una era posta sulla Milano-Asso mentre l'altra era posta sulla Saronno-Seregno (era adibita solo al trasporto merci dal 1958 al 2012). Queste due stazioni sono state dismesse e sostituite dalla nuova.\nCultura.\nIstruzione.\nBiblioteche.\nLa Biblioteca Civica \"Vincenzo Pappalettera\" di Cesano Maderno fa parte del Sistema Bibliotecario BrianzaBiblioteche."}
{"id": "909785", "revid": "121595088", "url": "https://it.wikipedia.org/wiki?curid=909785", "title": "T-cell receptor", "text": "Il recettore dei linfociti T (o TCR, da \"T cell receptor\") \u00e8 un recettore transmembrana che si trova sulla superficie dei linfociti T, responsabile del riconoscimento degli antigeni presentati dal complesso maggiore di istocompatibilit\u00e0 (MHC). Il legame tra TCR e il complesso MHC-antigene, associata ad altri segnali detti co-stimolatori, portano all'attivazione del linfocita T attraverso una caratteristica trasduzione del segnale di cui per\u00f2 il TCR non fa propriamente parte. Cloni di linfociti T che possiedono una diversa specificit\u00e0 esprimono TCR diversi. Il complesso del TCR \u00e8 costituito dal TCR stesso e da proteine deputate alla trasduzione del segnale (principalmente CD3 e \u03c2) che gli sono legate tramite legami non-covalenti.\nStruttura del TCR.\nIl TCR \u00e8 un eterodimero composto nel 90% dei linfociti T da una catena alfa (\u03b1) e una beta (\u03b2), mentre nel restante 10% dei linfociti T si tratta di una catena gamma (\u03b3) e una delta (\u03b4). Questo permette la distinzione tra linfociti T \u03b1\u03b2 e linfociti T \u03b3\u03b4. Ciascuna catena del TCR \u00e8 formata (partendo dall'estremit\u00e0 N-terminale extracellulare) da un dominio Ig variabile (V), un dominio Ig costante (C), una regione transmembrana e una coda citoplasmatica. Il dominio variabile \u00e8 codificato dai segmenti V, D (se presente) e J, mentre quello costante dal segmento C (vedi sotto).\nRegione variabile.\nNei domini V sono presenti tre regioni ipervariabili (frutto della ricombinazione) denominate regioni che determinano la complementarit\u00e0 dal momento che formano una struttura tridimensionale che si adatta perfettamente all'antigene proteico per cui il recettore \u00e8 specifico. Sulla catena \u03b2 \u00e8 inoltre presente una quarta regione ipervariabile, CDR4, che non \u00e8 implicata nel legame del MHC-peptide, ma \u00e8 stato dimostrato il suo coinvolgimento nelle interazioni con i superantigeni. Il sito di legame per il complesso MHC-antigene \u00e8 quindi formato da sei CDR (CDR1, CDR2 e CDR3), tre per ciascuna catena del TCR, una struttura simile a quella delle regioni V delle catene pesanti e leggere negli anticorpi. L'affinit\u00e0 del TCR per l'antigene \u00e8 di 10-5-10-7 M, mediamente mille volte inferiore rispetto a quella di un anticorpo per il suo antigene, il che spiega il perch\u00e9 il TCR necessiti di altre molecole accessorie che lo stabilizzino.\nRegioni C, transmembrana e coda.\nIl dominio costante (C) del TCR \u00e8 invece importante per le interazioni tra le due catene, tenute insieme da ponti disolfuro tra cisteine presenti sulle due catene presso una regione detta \"cerniera\".\nLa regione transmembrana dei TCR vede la insolita presenza di amminoacidi carichi positivamente come lisina nella catena \u03b1 e lisina e arginina nella catena \u03b2 che interagiscono con residui di acido aspartico presenti sulle regioni transmembrana delle proteine CD3 e \u03c2.\nLa porzione citoplasmatica di un TCR \u00e8 costituita da una breve catena di 5-12 amminoacidi e non pu\u00f2 trasdurre segnali, compito deputato invece a CD3, \u03c2 e proteine chinasi ad esse legate.\nTCR \u03b3\u03b4.\nIl TCR \u03b3\u03b4 \u00e8 strutturalmente molto simile all'\u03b1\u03b2, ma non utilizza CD4 e CD8 come co-recettori, per cui i linfociti T \u03b3\u03b4 sono CD4- e CD8-. Questa sottoclasse di linfociti, negli animali, \u00e8 preponderante a livello epiteliale, nell'uomo per\u00f2 anche nella mucosa intestinale, che ne \u00e8 particolarmente ricca, assommano a non pi\u00f9 del 15% del totale, mentre sono il 10% dei linfociti T totali. I TCR \u03b3\u03b4 si legano a proteine MHC di classe I non convenzionali e non sono ristretti a soli peptidi proteici, potendo riconoscere anche lipidi e molecole microbiche. Tuttavia i loro ligandi, a differenza dei linfociti T \u03b1\u03b2 sono poco variabili.\nTCR NK-T.\nUn terzo tipo di TCR sono espressi dalle cellule NK-T. Questi TCR riconoscono CD1 al posto di MHC (le due proteine sono per\u00f2 strutturalmente simili) e i loro ligandi sono lipidi microbici. Alcuni linfociti T oltre al TCR \u03b1\u03b2 esprimono anche CD1.\nComplesso del TCR.\nLa regione citoplasmatica del TCR, troppo corta per trasmettere il segnale all'interno, \u00e8 composta in prevalenza da amminoacidi carichi positivamente, cosa che le permette di associarsi tramite legami non covalenti ad altre proteine transmembrana come il CD3 (composto dalle catene \u03b3, \u03b4 e \u03b5) e le catene \u03b6 che contengono residui di acido aspartico. La proteina \u03b6 \u00e8 identica in tutti i TCR mentre di CD3 esistono due isoforme. Insieme ad altre proteine queste formano il complesso del TCR il cui compito \u00e8 di trasmettere all'interno della cellula il segnale generato dall'interazione tra il TCR e il complesso MHC-peptide. Il complesso del TCR per funzionare deve essere formato da tutti i suoi componenti che vengono assemblati nel reticolo endoplasmatico rugoso da chaperonine e poi trasportati sulla membrana plasmatica del linfocita T.\nCD3.\nLa \"proteina CD3\" \u00e8 un eterodimero composto dalle catene \u03b3\u03b5 o \u03b4\u03b5. Tutti e tre i tipi di catene contengono vicino all'N-terminale un dominio Ig-like (sono quindi membri della superfamiglia delle immunoglobuline), mentre nella regione transmembrana contengono residui di acido aspartico che controbilanciano le cariche positive dei residui di lisina e arginina sulle regioni transmembrana delle catene \u03b1 e \u03b2 del TCR. Il dominio citoplasmatico, lungo da una quarantina ad un'ottantina di amminoacidi contiene una sequenza ITAM (\"Immunoreceptor Tyrosine-based Activation Motif\"). Il dominio ITAM \u00e8 formato da due sequenze Tyr-X-X-Leu (X = amminoacido qualsiasi) a cui \u00e8 interposta una sequenza di 6-8 amminoacidi. Le sequenze ITAM sono importanti per la trasduzione del segnale nel complesso TCR, ma sono presenti anche in molecole che non ne fanno parte.\nCatena \u03b6.\nLa \"proteina \u03b6\" \u00e8 un omodimero costituito da una piccola regione extracellulare di una decina di amminoacidi che contiene sempre almeno una cisteina tramite la quale i due monomeri si legano mediante un ponte disolfuro. La regione transmembrana, come CD3, contiene almeno un residuo di acido aspartico. Infine possiede una lunga regione citoplasmatica di oltre centodieci amminoacidi provvista di tre sequenze ITAM.\nCorecettori.\nIl segnale trasmesso dal TCR, affinch\u00e9 il linfocita si attivi, deve essere associato all'amplificazione derivante da specifici co-recettori, noti come CD4 e CD8 che si legano a regioni di MHC, rispettivamente di classe II e di classe I. Un linfocita T pu\u00f2 esprimere o CD4 o CD8 ma mai entrambe, oppure nessuna delle due. In base all'espressione di queste due molecole i linfociti possono essere suddivisi in CD4+ (helper) o CD8+ (citotossici). Queste due molecole aiutano a stabilizzare il complesso TCR grazie al loro legame con MHC. \nCD4.\n\"CD4\" \u00e8 una glicoproteina monomerica transmembrana facente parte della superfamiglia delle immunoglobuline costituita da quattro domini Ig che si estendono nello spazio extracellulare. A partire dall'N-terminale si alternano Ig variabili (V) ad Ig hinge (H). Di questi i due pi\u00f9 vicini all'N-terminale legano il dominio \u03b22 dell'MHC di classe II. Oltre i domini Ig contiene una regione transmembrana idrofobica ed una piccola regione citoplasmatica presso il C-terminale di 38 amminoacidi. CD4 \u00e8 espressa sui linfociti T helper, sui timociti, su alcuni fagociti e cellule dendritiche.\nCD8.\n\"CD8\" \u00e8 una glicoproteina dimerica transmembrana anch'essa facente parte della superfamiglia delle immunoglobuline. \u00c8 costituita da un eterodimero formato da una catena \u03b1 e una catena \u03b2 strutturalmente simili legate tra loro da ponti disolfuro. A partire dall'N-terminale si distinguono su ciascuna catena un dominio Ig, seguito da una regione cerniera provvista di due ponti disolfuro che la legano alla catena opposta (questa regione \u00e8 pi\u00f9 lunga nella catena \u03b1 rispetto alla \u03b2), una regione transmembrana idrofobica ed una regione citoplasmatica pi\u00f9 breve in \u03b1 che in \u03b2, lunga circa 25 amminoacidi. Il dominio Ig di CD8 si lega al dominio \u03b13 dell'MHC di classe I. Alcuni linfociti CD8+ esprimono un CD8 costituito da un omodimero \u03b1\u03b1 che per\u00f2 non sembra avere differenze funzionali.\nCostimolatori.\nMentre i corecettori aiutano il TCR a legare l'antigene associato alla corretta molecola MHC, altre molecole note come \"costimolatori\" fanno s\u00ec che la trasmissione del segnale successiva al legame antigene-TCR avvenga in maniera ottimale. I costimolatori sono la rappresentazione empirica della cosiddetta \"teoria dei due segnali\" formulata in seguito a riscontri sperimentali nei quali il mero legame (MHC-antigene)-(complesso TCR) non bastava ad attivare il linfocita T, ma bens\u00ec talvolta lo bloccava in uno stato di anergia. L'azione dei costimolatori agisce da \"secondo segnale\". Tra le molecole pi\u00f9 conosciute ci sono la famiglia del CD28 e CD2/SLAM.\nCD28.\n\"CD28\" \u00e8 il principale recettore co-stimolatore dei linfociti T. I ligandi delle proteine della famiglia di CD28 sono altre proteine espresse da linfociti B, cellule dendritiche e macrofagi ovvero CD80 e CD86 (denominate anche B7-1 e B7-2), tra loro strettamente correlate. CD28 \u00e8 una proteina transmembrana costituita da un omodimero che possiede a partire dall'N-terminale un dominio Ig, una regione transmembrana idrofobica e una coda citoplasmatica contenente sequenze ricche di tirosina. I due monomeri sono legati da ponti disolfuro. CD80 \u00e8 una proteina transmembrana omodimerica costituita a partire dall'N-terminale da due domini Ig, una regione trasmembrana idrofobica e una coda citoplasmatica. Il legame di CD80 a CD28 induce la sintesi di proteine anti-apoptotiche, citochine e fattori di crescita, favorendo quindi la crescita e la proliferazione dei linfociti T. Recettori simili a CD28, come CD152 e PD-1, si legano a CD80 e CD86, ma hanno sul linfocita effetti opposti rispetto a CD28, essi infatti ne inibiscono l'attivazione e sono quindi alcuni dei responsabili della risoluzione della risposta immunitaria. Non \u00e8 noto il motivo per cui CD28 e CD152 abbiano tra loro effetti opposti.\nCD2.\n\"CD2\" e le proteine co-stimolatorie ad esso correlate sono altre molecole che concorrono all'attivazione e alla differenziazione dei linfociti T. CD2 \u00e8 espresso dalla maggior parte dei linfociti T maturi, da buona parte dei timociti e dalle cellule NK. \u00c8 formata da due domini Ig extracellulari, seguiti da una regione transmembrana idrofobica e da una coda citoplasmatica con sequenze ricche di tirosina lunga 116 amminoacidi. Il suo ligando \u00e8 LFA-3 (\"Leukocyte Function-associated Antigen 3\"), nota anche come CD58, un'integrina legata alla membrana delle cellule ematopoietiche da un fosfatidilinositolo.\nSLAM.\nLe \"proteine SLAM\" (\"Signaling Lymphocytic Activation Molecule\") fanno parte della famiglia di CD2 e come questa contengono due domini Ig extracellulari, una regione idrofobica transmembrana e una lunga coda citoplasmatica che a differenza di CD2 \u00e8 provvista di motivi contenenti tirosina (\"ITSM\", Immunoreceptor Tyrosin-based Switch Motif) Questi motivi ITSM sono diversi dai ITAM o ITIM riscontrabili in altri corecettori o costimolatori e sono chiamati \"motivi interruttori\" per la loro capacit\u00e0 di scambiare il legame con la tirosina fosfatasi SHP-2 e il legame con altri enzimi in base alla mancanza o meno di una proteine adattatrice chiamata SAP. Questa caratteristica fa delle proteine SLAM dei potenziali inibitori o attivatori. Una proteina SLAM si lega mediante i domini Ig ad un'altra proteina SLAM espressa sulla superficie di una cellula, per esempio una APC. Dopo il legame SLAM recluta l'adattatore SAP (\"SLAM-associated protein\") che contiene un dominio SH2 che si lega alle tirosine fosforilate dalla chinasi Fyn.\n2B4.\nUn altro importante membro della famiglia CD2 \u00e8 \"2B4\", proteine espressa dai linfociti NK, dai linfociti T CD8 e \u03b3\u03b4. \u00c8 in grado di riconoscere CD48, un ligando comune a CD2, e presenta gli stessi motivi ITSM di SLAM.\nSinapsi immunologica.\nLa sinapsi immunologica o SMAC (\"SupraMolecular Activation Cluster\") \u00e8 la regione di contatto fra i linfociti T e l'APC che si viene a formare dopo il reclutamento di diverse proteine di membrana. Lo stesso tipo di struttura \u00e8 presente nei linfociti citossici dove permette il rilascio delle molecole effettrici per l'uccisione della cellula bersaglio senza danneggiare le cellule attigue o il linfocita stesso.\nPer quanto concerne l'attivazione, lo SMAC \u00e8 costituito da una parte centrale, il \"c-SMAC\", formato dal complesso del TCR e dai corecettori e da una parte periferica \"p-SMAC\" formata dalle integrine che mantengono saldo il legame con la cellula che sta presentando l'antigene. Nella c-SMAC la distanza linfocita-APC \u00e8 di appena 15 nm, mentre nelle p-SMAC di 40nm.\nLa sinapsi rappresenta di fatto una regione preferenziale per l'attivazione del TCR e un contatto stabile con il linfocita. Qui \u00e8 permesso l'ingaggio ripetuto di diversi TCR cos\u00ec da amplificare il segnale generato da poche molecole MHC. Nello SMAC vi \u00e8 un rilascio direzionato di citochine (o molecole proteolitiche come nei citossici) ed \u00e8 anche il luogo dove le stesse molecole vengono degradate contribuendo a placare l'attivazione dei linfociti T.\nAspetti di trasduzione del segnale.\nIl fine ultimo delle cascate di trasduzione del segnale \u00e8 quello di attivare dei fattori di trascrizione che aumentino o inizino la produzione di proteine specifiche. Nei linfociti T sono 3 i principali fattori che vengono attivati:\nAttivazione di AP-1.\nQuando un linfocita T tramite il suo recettore TCR riconosce il complesso MHC-antigene alcune proteine chinasi come Lck, associata a CD4 e CD8, e Fyn, associata a CD3, fosforilano i due residui di tirosina all'interno delle loro sequenze ITAM dando inizio alle cascate di trasduzione.\nAttivazione di NFAT e NF-\u03baB.\nIl fosfatidilinisitolo trifosfato (o PIP3) \u00e8 presente sulla faccia interna della membrana cellulare e si forma per fosforilazione da fosfatidilinisitolo bifosfato (PIP2) tramite la PI3 chinasi. PIP3 e PIP2 sono anche presenti nelle cascate di segnale mediate da PLC\u03b31.\nInibizione della trasduzione del segnale.\nL'inibizione della trasduzione del segnale nei linfociti T che hanno incontrato l'antigene \u00e8 determinata principalmente da alcune tirosine fosfatasi, da alcuni recettori inibitori e da alcune ubiquitina ligasi E3. \nTirosine fosfatasi.\nLe tirosine fosfatasi sono enzimi il cui compito \u00e8 quello di rimuovere gruppi fosfato dalle tirosine di alcune proteine, principalmente tirosine chinasi e proteine adattatrici, che nel caso dei linfociti T sono coinvolte nella trasduzione del segnale dal complesso del TCR. La rimozione di un gruppo fosfato non sempre implica l'inibizione dell'attivit\u00e0 della data proteina, talvolta pu\u00f2 determinarne anche l'attivazione. Due tirosine fosfatasi importanti nell'inibizione della trasduzione del segnale e nel suo spegnimento sono SHP-1 e SHP-2 (SH2-domain containing Phosphatase) che rimuovono gruppi fosfato dalle tirosine delle principali proteine coinvolte nella trasduzione del segnale come CD3, \u03b6, ZAP-70, LAT, PLC\u03b3. Sono coinvolte anche le proteine SHIP (SH2-domain containing Inositol Phosphatase) che rimuove fosfati dagli inositoli fosfati di membrana e CD45 che defosforila Lck e Fyn, con un ruolo ambivalente di attivazione e inibizione non ancora pienamente compreso.\nRecettori inibitori.\nI recettori inibitori della famiglia di CD28 sono recettori simili a CD28 ma con funzioni inibitorie e non costimolatorie, ne fanno parte principalmente CTLA-4 e PD-1. CTLA-4 (Cytotoxic T-Lymphocyte Antigen 4, noto anche come CD152) compete con CD28 per il legame a B7-1 (CD80) e B7-2 (CD86), avendo un'affinit\u00e0 molte volte pi\u00f9 alta, ma ha funzioni opposte rispetto ad esso ed \u00e8 espresso principalmente nei linfociti T recentemente attivati dall'antigene. Pu\u00f2 inoltre contrastare la risposta T reclutando SHP-2. Normalmente CTLA-4 si trova in vescicole intracellulari il cui traffico sembra essere mediato da \"AP2M1\" (AP-2 complex subunit Mu-1) che contribuisce anche alla formazione di un ATPasi endosomiale con il compito di acidificare il contenuto di questi organelli. CTLA-4 sembra essere importante per inibire le risposte self nell'uomo. PD-1 (Programmed cell Death 1) \u00e8 un altro regolatore con funzioni simili a quelle di CTLA-4, i suoi ligandi sulle APC sono \"PD-L1\" e \"PD-L2\" (Programmed cell Death Ligand) noti anche come B7-H1 e B7-DC. La coda di questa proteina \u00e8 in grado di reclutare SHP-1 e SHP-2.\nUbiquitina ligasi E3.\nLe ubiquitina ligasi E3 \u00e8 il terzo metodo con cui \u00e8 possibile inibire la trasduzione del segnale nei linfociti T. L'ubiquitina ligasi E3 pi\u00f9 importante \u00e8 Cbl-b che poliubiquitina la coda di CD3 e ZAP-70 portando all'endocitosi del complesso del TCR e alla sua degradazione lisosomiale. La via di Vav/Rac inibisce l'azione di Cbl-b.\nOrganizzazione genica.\nLe catene \u03b1, \u03b4 e \u03b2, \u03b3 sono codificate da geni contenuti in 3 loci distinti e in due cromosomi diversi: 14 e 7 rispettivamente. La catena \u03b4, inoltre, \u00e8 contenuta nel gene della catena \u03b1.\nOgni locus contiene dei segmenti V (variable) all'estremit\u00e0 5' che sono preceduti a loro volta da un esone leader e da un promotore e i segmenti J (joining) che precedono sempre un esone C (constant). I geni \u03b2 e \u03b4 contengono anche i segmenti D (diversity). Esistono due geni C nei loci \u03b2 e \u03b3, ma uno solo in \u03b1 e \u03b4. Ogni gene C \u00e8 costituito da 4 esoni che codificano per le 4 regioni del recettore: dominio Ig nella regione extracellulare, regione cerniera, il dominio transmembrana e la coda citoplasmatica.\nGenerazione dei TCR.\nLa generazione dei TCR \u00e8 un complesso processo di ricombinazione casuale di diversi segmenti genici presenti nel genoma di ogni linfocita T, cui si aggiunge l'introduzione volontaria di errori. Entrambe le catene \u03b1 e \u03b2 contengono una grande variet\u00e0 di geni che codificano per le diverse regioni che le compongono, le quali vengono riarrangiate in maniera casuale a comporre le diverse catene attraverso un complesso processo che implica la delezione di intere parti di DNA scartate, grazie al contributo delle proteine RAG 1 e 2 e alla presenza di sequenze RSS (recombination signal sequences). Durante questo processo di riarrangiamento sono inserite nella sequenza di DNA delle regioni palindromiche P e delle regioni N (nuove) generate casualmente dalla TdT (terminal desossiribonucleotide transferasi).\nOgni linfocita T alla fine del riarrangiamento inizier\u00e0 a produrre uno specifico recettore, la cui affinit\u00e0 per i diversi peptidi dovr\u00e0 essere selezionata nel processo noto come educazione timica.\nLa generazione casuale dei TCR, come avviene per la generazione del repertorio delle immunoglobuline, permette di coprire la gamma virtualmente infinita dei possibili antigeni self e non self che potrebbero essere presentati dagli MHC. \nIn altre parole il sistema immunitario adattivo, \"prevede l'imprevedibile attraverso la casualit\u00e0\"."}
{"id": "909786", "revid": "287204", "url": "https://it.wikipedia.org/wiki?curid=909786", "title": "Udept", "text": ""}
{"id": "909788", "revid": "36426", "url": "https://it.wikipedia.org/wiki?curid=909788", "title": "Sacra cintola", "text": ""}
{"id": "909791", "revid": "36426", "url": "https://it.wikipedia.org/wiki?curid=909791", "title": "Conti Alberti", "text": ""}
{"id": "909793", "revid": "287204", "url": "https://it.wikipedia.org/wiki?curid=909793", "title": "Agenzia per il lavoro", "text": "Le agenzie per il lavoro (abbreviazione ApL), in Italia, sono imprese preposte all'attivit\u00e0 di collocamento al lavoro.\nLe agenzie per il lavoro sono circa 100 su scala nazionale.\nLe agenzie per il lavoro sono oggi disciplinate principalmente dal d.lgs. 10 settembre 2003 n. 276, emanato in attuazione della legge Biagi, che ridisegn\u00f2 completamente la procedura di autorizzazione da parte dello Stato per le agenzie per il lavoro, abrogando completamente le precedenti agenzie di lavoro interinale, di cui alla legge 24 giugno 1997, n. 196, relativa al cosiddetto pacchetto Treu.\nStoria in Italia e nel mondo.\nLa prima agenzia per il lavoro italiana avente per oggetto specifico l'intermediazione di manodopera \"ad interim\" fu fondata, con l'appoggio dei sindacati del litorale veneziano, nel 1990 nella citt\u00e0 di Marghera da un cittadino statunitense Charles E. Hollomon il quale fu il promotore della flessibilit\u00e0 nel mercato del lavoro.\nL'idea di Charles E. Hollomon, nata dall'esperienza americana, fu quella di introdurre un'agenzia \"ad hoc\" che si occupava esclusivamente di far incontrare domanda ed offerta nel mercato del lavoro, disponendo di album fotografici dei vari candidati. In brevissimo tempo l'agenzia contava a Marghera pi\u00f9 di 200.000 \"curricula\" di persone in cerca di lavoro.\nNel 1996 l'imprenditore dovette chiudere l'attivit\u00e0 che svolgeva a Marghera e nelle altre filiali che aveva nel frattempo aperto (Mestre e Montebelluna) in quanto l'intermediazione privata di manodopera era vietata.\nNel 1997 viene fondata a Marghera, nello stesso bacino d'utenza dove la domanda di lavoro era gi\u00e0 elevatissima tramite la Spider Service, una seconda agenzia per il lavoro, l'Umana S.p.A. (fondatore Luigi Brugnaro), la quale divent\u00f2 leader indiscussa in Veneto (\u00e8 l'ottava agenzia per il lavoro per fatturato in Italia).\nNel 1997 viene fondata a Milano la \"Temporary spa\", societ\u00e0 di fornitura di lavoro temporaneo in base alla legge 24 giugno 1997, n. 196. \u00c8 una societ\u00e0 a capitale interamente italiano e con una presenza capillare su tutto il territorio nazionale. Nel 2009 la Temporary spa diventa Agenzia per il Lavoro in base al d.lgs. 10 settembre 2003 n. 276, emanato in attuazione della legge Biagi. Nel 2011 acquisisce la \"Lavorint spa\", Agenzia per il Lavoro a capitale interamente italiano. Il gruppo Temporary-Lavorint \u00e8 attualmente, in termini di fatturato, fra i primi 5 del comparto delle Agenzie per il Lavoro. Nel maggio del 2021 si aggiunge al gruppo, che ora si chiama ATTAL Group, una terza agenzia per il lavoro TeMPus spa.\nNel mondo, la prima agenzia in materia di lavoro \u00e8 la ManpowerGroup Inc., fondata nel 1948 negli Stati Uniti d'America da due avvocati, la quale raggiunge un fatturato annuale su scala internazionale di 22 miliardi di dollari.\nL'agenzia per il lavoro con il pi\u00f9 alto fatturato \u00e8 l'Adecco (fondata nel 1996 in Svizzera da Klaus Johann Jacobs)[9].\nAttivit\u00e0.\nLe agenzie per il lavoro svolgono attivit\u00e0 di somministrazione (tra cui lo staff leasing), ricerca e selezione del personale, formazione e attivit\u00e0 di supporto alla ricollocazione professionale. Tutte le attivit\u00e0 sopra indicate devono essere svolte nell'ambito di un sistema coordinato, attraverso il collegamento con la Borsa continua nazionale del lavoro, quale strumento telematico di collegamento e raccordo tra pubblico e privato al fine del collocamento dei lavoratori \u2013 completamente liberalizzato con la soppressione dei vecchi uffici di collocamento e delle relative liste di collocamento \u2013 al fine di garantire un mercato del lavoro aperto e concorrenziale.\nLe agenzie di lavoro devono ottenere l'autorizzazione del ministero del lavoro e quelle autorizzate sono iscritte allo specifico albo, suddiviso in sezioni specifiche per tipologia servizio (somministrazione lavoro, selezione personale, intermediazione manodopera, ricollocazione professionale).\nAnche se a volte sommariamente nominate \"agenzie di somministrazione\", queste imprese hanno nei servizi di ricerca e selezione, ricollocazione, formazione e sviluppo e altri, buona parte dei loro ricavi. Tanto \u00e8 vero che alcune (ad esempio societ\u00e0 dedicate, espressioni dei grandi gruppi) non svolgono neppure somministrazione. In questi casi non \u00e8 raro che queste societ\u00e0 siano specializzate per tipo e livello di persone o, spesso, per settore economico o ambito (ad esempio: pubblica amministrazione). Inoltre, vi sono societ\u00e0 che operano solo selezione (spesso specializzata in figure di alto livello) o valutazione della forza lavoro che non si presentano al pubblico (per differenziare l'offerta) come agenzie per il lavoro ma come societ\u00e0 di consulenza.\nNel 2018 sono 800.000 le persone che hanno avuto almeno un contratto di lavoro in somministrazione, quindi con tutti i diritti e la retribuzione del lavoro dipendente. La met\u00e0 ha meno di 34 anni. La media mensile dei lavoratori impiegati in somministrazione nel 2018 \u00e8 stata pari a 428.296. A partire dal mese di luglio del 2018, dopo un ciclo positivo iniziato dal 2013, la somministrazione di lavoro ha avuto una brusca frenata.\nCaratteristiche.\nEssi possono essere costituiti da enti pubblici e/o privati, ed hanno bisogno dell'autorizzazione rilasciata dal Ministero del lavoro e delle politiche sociali. Le Regioni, cui sono conferite dalla riforma Bassanini buona parte delle funzioni in materia di collocamento dei lavoratori, possono accreditare le Agenzie per il lavoro , ma solo a livello regionale.\nLe agenzie autorizzate o accreditate devono essere iscritte in un apposito albo unico delle agenzie per il lavoro, istituito presso il Ministero del lavoro, della salute e delle politiche sociali, attualmente articolato in 5 sezioni:\nPrima della legge 24 dicembre 2007 n. 247, relativa all'approvazione del cosiddetto protocollo Welfare del luglio 2007, esisteva anche la somministrazione a tempo indeterminato, e pertanto una quinta sezione, relativa alle Agenzie di somministrazione di lavoro a tempo indeterminato, abilitate a svolgere esclusivamente una delle attivit\u00e0 specifiche a tempo indeterminato, indicate dal legislatore. Con la scomparsa di tale contratto ha cessato anche la relativa sezione dell'Albo. Vi \u00e8 da dire che i contratti a tempo indeterminato precedentemente posti in essere continuano sino all'eventuale recesso o pensionamento. La legge 23 dicembre 2009 n. 191 (legge finanziaria per l'anno 2010) ha reintrodotto l'assunzione a tempo indeterminato nell'ordinamento abrogando la norma precedente ed introducendo un nuovo caso di ammissibilit\u00e0 e delegando alla contrattazione aziendale la facolt\u00e0 di individuarne di aggiuntive. In Italia la maggior parte delle agenzie per il lavoro \u00e8 di tipo generalista, ossia si occupano di intermediazione, ricerca e selezione del personale e supporto alla ricollocazione dei lavoratori.\nIl procedimento della somministrazione.\nTra i vari servizi regolamentati (somministrazione, ricerca e selezione, formazione, ricollocazione, ecc.) la somministrazione \u00e8 quello oggetto di maggior inquadramento normativo e contrattuale/sindacale.\nModalit\u00e0 operative.\nLa funzione dell'Agenzia, della prima categoria, \u00e8 quello di fornire o meglio somministrare del lavoro: in sostanza essa invia un proprio lavoratore presso un soggetto terzo (utilizzatore - ente o impresa) a svolgere un'attivit\u00e0 lavorativa sotto la direzione e il controllo dell'utilizzatore.\nL'azienda utilizzatrice stipula con l'Agenzia un \"contratto di fornitura\" in cui vengono chiariti tutti i dettagli del servizio che l'agenzia pu\u00f2 offrire all'azienda e al lavoratore. Allo stesso tempo, l'agenzia fornisce al lavoratore il \"contratto di prestazione\", secondo cui egli \u00e8 dipendente dell'agenzia stessa, ma presta lavoro in una ditta esterna utilizzatrice. L'Agenzia per il Lavoro, inoltre, si occupa della selezione del personale con differenti profili, amministra i lavoratori (contratti di lavoro, busta paga, comunicazione al Centro per l'impiego, eventuale erogazione di ticket per pasto), eroga corsi di formazione di base e/o professionali, ha contatti commerciali con le aziende del territorio di interesse.\nCriticit\u00e0.\nIn alcuni settori come il lavoro agricolo, si sono sollevate critiche profonde all'operato di alcune agenzie di lavoro, con la segnalazione di abusi che, come riferiscono i \"media\", ricordano l'antico \"caporalato\" Alcuni casi di morti tra i lavoratori interinali in agricoltura hanno sollevato la necessit\u00e0 di un maggior controllo sulle Agenzie di lavoro.\nUn altro settore critico \u00e8 quello dei trasporti, clamore ha suscitato un volantino di una agenzia di lavoro in cui ha offerto l'applicazione del contratto di lavoro di diritto romeno ad aziende di Modena. Si specifica che l'agenzia era rumena e non italiana e utilizzava personale rumeno assunto nel paese d'origine secondo la loro legislazione."}
{"id": "909798", "revid": "36426", "url": "https://it.wikipedia.org/wiki?curid=909798", "title": "Piazza Duomo", "text": ""}
{"id": "909800", "revid": "1305772", "url": "https://it.wikipedia.org/wiki?curid=909800", "title": "F-Zero X", "text": " \u00e8 un videogioco del genere simulatore di guida pubblicato nel 1998 da Nintendo per Nintendo 64. Prodotto da Shigeru Miyamoto, il videogioco segna il ritorno in occidente della serie \"F-Zero\" dopo otto anni dall'uscita di \"F-Zero\" per Super Nintendo. Pubblicato il 14 luglio 1998 in Giappone e in seguito distribuito in America Settentrionale il 26 ottobre e il 6 novembre in Europa, il titolo \u00e8 stato convertito per iQue Player e distribuito in Cina solamente nel 2004. Nel 2007 il videogioco \u00e8 stato distribuito tramite Virtual Console per Wii. In Giappone \u00e8 stato inoltre distribuito \"F-Zero X Expansion Kit\" per Nintendo 64DD che aggiunge ulteriori tracciati e include un editor di livelli.\nPrimo videogioco della serie sviluppato in computer grafica 3D, presenta un elevato frame rate, raggiungendo i 60 FPS. Sviluppato da alcuni programmatori appartenenti allo stesso team di \"Wave Race 64\", il videogioco ha venduto 56,457 copie nella prima settimana di lancio in Giappone.\nModalit\u00e0 di gioco.\n\"F-Zero X\" riprende le caratteristiche presenti in \"F-Zero\". Il giocatore deve guidare delle macchine futuristiche attraverso delle piste sospese nel vuoto. La macchina possiede una quantit\u00e0 limitata di energia, che cala se ci si scontra contro il guardrail o contro le altre vetture. Dopo aver effettuato un giro di pista, la macchina disporr\u00e0 di una piccola accelerazione, chiamata \"booster\". Il booster \u00e8, ovviamente, limitato in quanto consuma l'energia della vettura.\nNel gioco vi sono disponibili diverse modalit\u00e0. La prima, chiamata \"Grand Prix\", consente al giocatore di gareggiare contro gli altri piloti di \"F-Zero\" in dei campionati, suddivisi ognuno in sei piste. \"Time Trial\", nel quale il giocatore deve effettuare i giri di pista in minor tempo, \"Death Race\", in cui bisogna eliminare le vetture degli altri concorrenti, e infine \"Practice\", utile per allenarsi liberamente.\nInoltre esiste una modalit\u00e0 multigiocatore dove \u00e8 possibile sfidare fino a quattro avversari."}
{"id": "909811", "revid": "1318658", "url": "https://it.wikipedia.org/wiki?curid=909811", "title": "Riserva naturale Montedimezzo", "text": "La Riserva Naturale Orientata Montedimezzo \u00e8 un'area naturale protetta situata nel comune di Vastogirardi, in provincia di Isernia. Gi\u00e0 Riserva di Caccia dei Borboni, con l'unit\u00e0 d'Italia fu incamerata dallo Stato che l'affid\u00f2 all'Amministrazione Forestale (L.1376/1908). Si sviluppa fra le quote di 900 e 1300 metri, occupa una superficie di circa 276 ettari. \u00c8 inserita fin dal 1977 nel programma sull'uomo e la biosfera, un programma scientifico intergovernativo avviato dall' UNESCO, per promuovere su base scientifica un rapporto equilibrato tra uomo e ambiente attraverso, la tutela della Biodiversit\u00e0 e le buone pratiche dello sviluppo sostenibile\nGeografia.\n\u00c8 situata nel cuore dell'Appennino molisano, ed occupa il versante settentrionale ed occidentale del Monte La Penna (1227 s.l.m.), entro lo spartiacque del torrente Vandra, affluente minore del Volturno.\nFlora.\nLa vegetazione \u00e8 arborea, con prevalenza di cerro e faggio, due specie che predominano l'una sull'altra in funzione della pendenza, dell'altitudine, del substrato pedologico e delle variazioni microclimatiche. Il cerro si sviluppa prevalentemente su substrati argillosi e marnosi, con condizioni climatiche intermedie e con tolleranza di periodi siccitosi."}
{"id": "909813", "revid": "729019", "url": "https://it.wikipedia.org/wiki?curid=909813", "title": "Metodo MCSCF", "text": "Il metodo MCSCF, dall'inglese Multi-Configurational Self-Consistent Field, in italiano Campo Auto-Coerente Multi-Configurazionale, \u00e8 un metodo post-Hartree-Fock utilizzato in chimica quantistica nel calcolo computazionale. Prevede l'utilizzo di una combinazione lineare di \"funzioni di configurazione di stato\" (\"CSF\"), combinazioni lineare di determinanti di Slater con simmetria adattata, per calcolare tramite approssimazione la funzione d'onda elettronica associata ad un sistema atomico o molecolare.\nIn un calcolo MCSCF si ottimizzano variazionalmente sia i coefficienti dei CSF sia i coefficienti degli orbitali molecolari che costituiscono ogni determinante. L'ottimizzazione dei coefficienti dei CSF pu\u00f2 essere realizzata simultaneamente o in uno stadio distinto dopo ogni perfezionamento degli orbitali molecolari. Al contrario dei metodi CI, MCSCF non \u00e8 lineare e dunque le sue equazioni devono essere risolte iterativamente.\nIl metodo.\nUn semplice esempio dell'applicazione di MCSCF riguarda il caso della molecola di idrogeno (H2) in cui si usi come basis set una doppia zeta (base con orbitali rappresentati da due contrazioni differenti) e come funzione d'onda la combinazione lineare di sole due configurazioni. Impiegare un basis set doppia zeta significa usare due funzioni monoelettroniche (formula_1 e formula_2) per rappresentare ognuno degli orbitali occupati secondo la semplice teoria della valenza. In questo caso si avranno quindi due funzioni per ognuno dei due orbitali 1s, complessivamente 4 funzioni monoelettroniche, due centrate sull'atomo A, due centrate sull'atomo B formula_3, formula_4, formula_5, formula_6. Dai quattro orbitali atomici si otterranno 4 orbitali molecolari, ognuno di forma\nLa funzione d'onda MCSCF, come la funzione d'onda CI, \u00e8 una combinazione lineare delle configurazioni che si possono ottenere da un dato set di orbitali molecolari. In questo esempio vengono usate solo due configurazioni, formula_8 e formula_9, quindi la funzione d'onda sar\u00e0\nformula_11 \u00e8 la configurazione in cui l'orbitale a pi\u00f9 bassa energia (formula_12) \u00e8 doppiamente occupato e formula_13 \u00e8 la configurazione in cui il LUMO (formula_14) \u00e8 doppiamente occupato. Queste sono le due configurazioni di singoletto a pi\u00f9 bassa energia e si pu\u00f2 quindi supporre che siano le pi\u00f9 importanti per descrivere lo stato fondamentale.\nIl calcolo MCSCF consiste nell'ottimizzazione variazionale sia dei coefficienti formula_15 e formula_16 delle configurazioni, sia dei coefficienti formula_17 formula_18, formula_19, formula_20, formula_21, formula_22, formula_23, formula_24 degli orbitali molecolari. Da notare che i rapporti formula_25/formula_26 e formula_27/formula_28 sono gi\u00e0 fissati uguali a 1 o -1 per questioni di simmetria (stiamo trattando una molecola biatomica omonucleare), l'ottimizzazione MCSCF riguarda quindi solo il rapporto formula_25/formula_27 = \u00b1 formula_28/formula_28.\nL'ottimizzazione simultanea dei coefficienti delle configurazioni e degli orbitali molecolari comporta problemi di convergenza e un elevato costo computazionale. D'altra parte \u00e8 in grado di fornire risultati accurati su tutta la superficie di energia potenziale. Rimanendo all'esempio esposto sopra, se si confronta il risultato MCSCF con il risultato CI, in cui si impieghino le due stesse configurazioni\nma in cui i coefficienti degli orbitali molecolari sono quelli fissati dal calcolo Hartree-Fock, si trova che l'energia di correlazione ottenuta con MCSCF \u00e8 pi\u00f9 che doppia rispetto al calcolo CI.\nComplete Active Space Self-Consistent Field (CASSCF).\nUna variante MCSCF molto importante \u00e8 rappresentata dall'approccio complete active space, dove la combinazione lineare di funzioni di configurazione di stato include tutte quelle ottenibili a partire da un dato numero di elettroni in un dato numero di orbitali. Ad esempio, si pu\u00f2 applicare il metodo CASSCF(11,8) all'ossido di azoto NO rappresentandolo come un sistema a 11 elettroni di valenza (5 di N e 6 di O) distribuiti fra tutte le configurazioni che possono essere costruite da 8 (4 + 4) orbitali molecolari."}
{"id": "909814", "revid": "113719898", "url": "https://it.wikipedia.org/wiki?curid=909814", "title": "Donnici", "text": "Donnici \u00e8 una frazione di Cosenza. Si divide in Donnici Inferiore a m 492 s.l.m. e Donnici Superiore a m 540 s.l.m.\nSi raggiunge dal capoluogo percorrendo la ex SS19 direzione sud-est per circa 6\u00a0km, poi la ex SS 178 per 1\u20132\u00a0km.\nLa localit\u00e0 \u00e8 rinomata per la bont\u00e0 dell'acqua (acquedotto dello Zumpo), per il clima salubre e per il vino pregiato che qui si produce.\nIl nome.\nSecondo alcuni storiografi, il toponimo \"Donnici\" deriverebbe dal vocabolo \"donax\", ossia luogo dove crescono le canne. Secondo altri, la denominazione avrebbe origine latina e vorrebbe significare \"Campi Dominici\", terreni del signore cio\u00e8 terreni demaniali e quindi amministrati direttamente dal governatore romano.\nTrattandosi di un territorio collinare, apparentemente poco adatto alla crescita delle canne, si propende per la seconda ipotesi.\nPer quanto riguarda l'evoluzione fonetica, da \"Dominici\" con la caduta della \"i\" si \u00e8 avuto \"Domnici\", da cui per successiva assimilazione intorno al XVI secolo, si \u00e8 avuto \"Donnici\".\nTale passaggio \u00e8 documentato anche dal Regesto Vaticano del 1424, che usa la trascrizione \"Dopnicis\" proprio per l'incertezza fonetica da \"m\" a \"n\".\nStoria.\nLa fondazione di Donnici risale alla fine del IX secolo quando i cosentini, per scampare alle incursioni Saracene, abbandonarono la citt\u00e0, semi-distrutta, e si trasferirono sui monti e sulle localit\u00e0 circostanti, formando i cosiddetti \"Casali\" di Cosenza.\nQuindi le sue origini si identificano con quelle dei numerosi piccoli centri abitati che gravitano intorno a Cosenza e ne formano una corona: i \"Casali\", distinti successivamente in \"Casali del Manco\" e \"Casali del Destro\".\nIn realt\u00e0 le origini sono molto pi\u00f9 antiche, sin da quando l'antica Cosentia era capitale dei Bretii, infatti Gabriele Barrio afferma che la popolazione che fuggiva da Cosenza in seguito alle incursioni saracene, si \u00abstabiliva sui monti, nei piccoli paesi antichi e numerosissimi allora edificati\u00bb.\n\u00c8 da ricordare che Donnici, fin dai tempi antichi, fu sempre diviso in Donnici \"Soprani\" e Donnici \"Sottano\" e formarono cos\u00ec due distinti casali di Cosenza.\nFu sede di Bagliva, e al tempo della Repubblica Napoletana, per effetto dell'ordinamento amministrativo imposto dal generale francese Jean Etienne Championnet, veniva considerato Comune nel cantone di Cosenza e riconosciuto col nome di Donnici Piano.\nDonnici Sottano, per la legge del 19.1.1807, venne classificato \"Luogo\" ed inserito nel Governo di Pietrafitta. Con il successivo decreto del 4.5.1811, essendo considerato villaggio di Donnici Soprani, entrava a far parte del Circondario di Aprigliano.\nAnche la legge di Ferdinando II di Borbone del 1.5.1816, confermava tale sistemazione.\nDonnici Soprani, ai sensi delle citate leggi, fu prima un Luogo nel Governo di Pietrafitta e poi pass\u00f2 nel Circondario di Aprigliano e divenne un Comune che aveva giurisdizione sul limitrofo Casale di Donnici Sottano.\nIn seguito al decreto del 18.6.1857, Donnici perdette la propria autonomia e venne aggregato al Comune di Cosenza, e da allora \u00e8 rimasto sempre una frazione della citt\u00e0 capoluogo, insieme ai paesi di Borgo Partenope e Sant'Ippolito.\nNell'agosto del 1860, fu avamposto dei mille di Garibaldi, che il 30 dello stesso mese discesero la valle del Savuto e a Soveria Mannelli dispersero 12\u00a0000 borbonici comandati dal generale Giuseppe Ghio.\nA perenne memoria di quei giorni, in localit\u00e0 Cozzo Piricheco, purtroppo semisommersa dalla vegetazione, giace una stele commemorativa.\nNella estate del 1943 Donnici Superiore fu sede della Hermann G\u00f6ring Panzer Flak Regiment (reggimento contraerei Hermann G\u00f6ring) il cui comando fu ospitato presso l'edificio della scuola elementare e le cui truppe furono accampate sulla collina (localit\u00e0 Cozzo Piricheco) antistante il paese, probabilmente perch\u00e9 tale collina si staglia alta nella valle del Crati dominando la pianura sottostante.\nIl 9 settembre 1943, con gran sollievo dei donnicesi (si trattava del giorno successivo l'armistizio), i soldati germanici abbandonarono Donnici in gran fretta per contrastare le truppe alleate sbarcate nella notte a Salerno.\nPopolazione.\nNel 1532 i due Donnici, Soprani e Sottani, assommavano a 151 fuochi, cio\u00e8 famiglie (un fuoco era composto in media da 4-5 persone).\nnel 1544 ha complessivamente 233 fuochi.\nNel 1595 ne conta appena 124, con un notevole calo rispetto al precedente censimento.\nAlla fine del Settecento gli abitanti erano in tutto 1153.\nDal censimento del 1816 la popolazione risulta: Donnici Soprani abitanti 470; Donnici Sottani 550, in tutto 1020 abitanti.\nSecondo il censimento del 1981, la popolazione di Donnici Superiore era di 728 abitanti, mentre Donnici Inferiore ne contava 2516.\nAttualmente la popolazione risulta: per Donnici Superiore circa 500 abitanti, per Donnici Inferiore circa 2000."}
{"id": "909819", "revid": "46291", "url": "https://it.wikipedia.org/wiki?curid=909819", "title": "Cercis", "text": "Cercis \u00e8 un genere di piante della famiglia delle Fabacee (o Leguminose), che comprende piccoli alberi spontanei nelle regioni temperato-calde di tutti i continenti dell'emisfero boreale: Nordamerica, Europa e Asia. In Italia il genere \u00e8 rappresentato dalla specie \"Cercis siliquastrum\", l'\"albero di Giuda\", spontaneo nella regione mediterranea e anche estesamente piantato per ornamento.\nDescrizione.\nIl genere \"Cercis\" comprende piccoli alberi o arbusti, con caratteristiche foglie tondeggianti o cuoriformi. Le foglie sono sempre caduche.\nI fiori appaiono in primavera prima delle foglie e sono di colore rosa-violaceo.\nSistematica.\nIl genere \"Cercis\", all'interno delle Fabacee, \u00e8 inserito nella sottofamiglia delle Cesalpinioidee e all'interno di questa nella trib\u00f9 delle \"Cercideae\", che prende nome proprio da questo genere.\nIl genere \"Cercis\" comprende 7-10 di specie, che qui elenchiamo:\nAlcune specie comprendono sottospecie o variet\u00e0 che alcuni studiosi elevano al rango di specie.\nQuesto vale in particolare per \"Cercis glabra\" e \"Cercis japonica\" (incluse in \"Cercis chinensis\") e per \"Cercis mexicana\", \"Cercis reniformis\", \"Cercis texensis\" (incluse in \"Cercis canadensis\")."}
{"id": "909820", "revid": "1005847", "url": "https://it.wikipedia.org/wiki?curid=909820", "title": "Elezioni parlamentari in Finlandia del 2007", "text": "Le elezioni parlamentari in Finlandia del 2007 si tennero il 18 marzo per il rinnovo dell'Eduskunta. Esse hanno visto la vittoria del Partito di Centro di Matti Vanhanen, che \u00e8 stato riconfermato Ministro capo. Nel giugno 2010 \u00e8 stato sostituito da Mari Kiviniemi, dello stesso partito."}
{"id": "909826", "revid": "125057010", "url": "https://it.wikipedia.org/wiki?curid=909826", "title": "Las Meninas (Vel\u00e1zquez)", "text": "Las Meninas (in italiano \"Le damigelle d'onore\") \u00e8 un dipinto a olio su tela di 318 \u00d7 276 centimetri realizzato dal pittore Diego Vel\u00e1zquez. Viene considerata l'opera maestra del pittore andaluso, e venne terminata, secondo lo storico dell'arte Antonio Palomino, nel 1656. Il dipinto viene conservato nel Museo del Prado a Madrid.\nStoria.\nNella Spagna del XVII secolo, i pittori raramente raggiungevano un elevato status sociale. La pittura era considerata una professione, non un'arte come per esempio la poesia o la musica. Durante gli ultimi otto anni della sua vita, Vel\u00e1zquez dipinse pochi quadri, per la maggior parte ritratti dei reali. Quando dipinse \"Las Meninas\", egli era gi\u00e0 stato 33 anni con la Corte.\nLa prima moglie di Filippo IV, Elisabetta di Borbone, mor\u00ec nel 1644 e il loro unico figlio, Baltasar Carlos, mor\u00ec due anni pi\u00f9 tardi. In mancanza di un erede, Filippo spos\u00f2 Marianna d'Austria nel 1649 e Margherita (1651\u20131673) fu la loro primogenita, nonch\u00e9 loro unica figlia al momento del dipinto. Successivamente nacquero Felipe Prospero (1657\u20131661), e poi Carlo II (1661\u20131700) che succedette al trono all'et\u00e0 di quattro anni.\nVel\u00e1zquez dipinse ritratti di Marianna e dei suoi figli e, nonostante lo stesso Filippo resistesse ad essere ritratto a causa dell'et\u00e0 avanzata, permise a Vel\u00e1zquez di includerlo nel quadro \"Las Meninas\", seppur non in maniera diretta. Attorno al 1650 diede a Vel\u00e1zquez la Pieza Principal (\"sala principale\") dell'ultimo appartamento di Carlo Baldassarre da usare come studio. \u00c8 qui che \u00e8 ambientato \"Las Meninas\". Filippo aveva la sua sedia nello studio e voleva spesso sedere e vedere Vel\u00e1zquez al lavoro. Nonostante fosse costretto a una rigida etichetta, il re amante dell'arte sembra che abbia avuto un'inusuale amicizia con il pittore. Dopo la morte di Vel\u00e1zquez, egli scrisse \"Sono annientato\" a margine di una comunicazione riguardo alla scelta del suo successore.\nDescrizione.\n\"Las Meninas\" \u00e8 ambientato nello studio di Vel\u00e1zquez, ubicato nel Real Alc\u00e1zar di Madrid di Filippo IV, a Madrid.\nIn quest'opera \u00e8 dipinta l'Infanta Margarita, la figlia maggiore della nuova regina, circondata dalle sue dame di corte. Alla sua destra compare Do\u00f1a Maria Augustina de Sarmiento, ed alla sua sinistra Do\u00f1a Isabel de Velasco, la sua nana ed il suo mastino, oltre che da altri membri della corte spagnola. Vel\u00e1zquez si trova di fronte al suo cavalletto.\n\u00c8 una composizione di enorme impatto raffigurativo. L'Infanta Margarita si erge orgogliosamente in mezzo alle sue damigelle d'onore, con una nana a destra. Sebbene sia la pi\u00f9 piccola, \u00e8 evidentemente la figura centrale. Una delle sue damigelle si sta inginocchiando di fronte a lei, mentre l'altra si sta piegando verso di lei, cosicch\u00e9 l'Infanta, in piedi, con la sua larga gonna con guardinfante, diventa il fulcro dell'azione. La nana, circa delle stesse dimensioni dell'Infanta ma un po' ingrandita dalla maggior vicinanza all'osservatore, per contrasto fa apparire Margarita pi\u00f9 delicata, fragile e preziosa.\nNello specchio sopra la testa dell'Infanta si riflette la coppia regnante, che si pensa sia la vera protagonista del dipinto.\nLa struttura ed il posizionamento spaziale delle figure \u00e8 tale che il gruppo di damigelle intorno all'Infanta sembri stare dal \"nostro\" lato, di fronte a Filippo IV e sua moglie Marianna. Non solo il quadro \u00e8 dipinto per loro beneficio, ma anche l'attenzione del pittore \u00e8 concentrata su di essi, poich\u00e9 sembra che stia lavorando al loro ritratto. Nonostante possano essere visti solo nel riflesso dello specchio, re e regina sono il vero punto focale del dipinto verso cui sono diretti gli sguardi di quasi tutti i personaggi. Come spettatori, capiamo di essere esclusi dalla scena, poich\u00e9 al nostro posto c'\u00e8 la coppia regnante. Ci\u00f2 che sembra a prima vista un dipinto \"aperto\" si dimostra essere completamente ermetico - un'affermazione ulteriormente intensificata dal fatto che il dipinto di fronte a Vel\u00e1zquez \u00e8 completamente nascosto alla nostra vista.\nAnalisi.\nL'artista \u00e8 riuscito a creare una vera e propria illusione. Alcuni studiosi dell'opera, pensano che essa possa avere due significati. Una parte ritiene che Vel\u00e1zquez volesse rendere protagonista l'osservatore, mentre l'altra parte che i due coniugi stessero posando per il quadro e che sia solo un'illusione il fatto di essere protagonisti dell'opera. Tuttavia in entrambi i casi, ci si sente profondamente coinvolti nell'opera, soprattutto perch\u00e9 i personaggi sono dinamici (cio\u00e8 in movimento) e creano un'atmosfera viva e realistica.\nLuca Giordano defin\u00ec \"Las Meninas\" la \u00abteologia della pittura\u00bb, un altro modo di esprimere l'opinione di Thomas Lawrence, secondo cui quest'opera sarebbe la filosofia dell'arte, essendo cos\u00ec vera nel rendere l'effetto desiderato. Si narra la storia che il re dipinse la croce rossa di Santiago sul petto del pittore, cos\u00ec come appare oggi sulla tela.\nIl critico teorico Michel Foucault scrisse un'interpretazione di questo quadro nell'introduzione del suo libro \"Le parole e le cose\", mettendone soprattutto a fuoco l'aspetto che esibisce i primi segni di una nuova episteme nell'arte europea, poich\u00e9 tentava di permettere al pubblico del dipinto di diventare la figura sovrana - il vero fulcro dell'arte della rappresentazione \u00e8 a stento rappresentato: \u00abla necessaria scomparsa [...] della persona cui assomiglia e della persona nei cui occhi \u00e8 solo una somiglianza\u00bb.\nLo specchio potrebbe essere in realt\u00e0 uno specchio-spia, da cui si pu\u00f2 osservare senza essere osservati. I due sovrani erano nascosti dietro questo specchio, quando Jos\u00e9 Nieto, in fondo sulle scale, sposta la tenda, facendo entrare la luce dietro lo specchio-spia, illuminando cos\u00ec i due sovrani che fino a quel momento erano invisibili. Il pittore e la corte, che stanno tutti davanti a uno specchio (che corrisponde alla superficie pittorica del quadro del Prado e che quindi l'osservatore non vede) preparandosi alla realizzazione di un ritratto pittorico della Principessa in primo piano, vedono riflessa nello specchio davanti a loro l'immagine dei due sovrani appena illuminati dalla luce che Nieto ha fatto entrare (sembra quasi che quest'ultimo indichi i due sovrani). Lo specchio in fondo all'atelier non riflette i due sovrani, ma li nasconde fino al momento in cui non vengono illuminati dall'interno, apparendo cos\u00ec alla loro famiglia, che viene colta di sorpresa. Tuttavia questa tesi appare alquanto insostenibile in quanto, all'epoca, la superficie riflettente degli specchi era costituita da una lastra di argento, e questo ne impediva la \"trasparenza\".\nInfluenze.\nNel 1692, il pittore napoletano Luca Giordano (1674\u20131735) divenne uno dei pochi autorizzati a vedere le opere che stavano negli appartamenti privati di Filippo\u00a0IV, e rimase molto impressionato da \"Las Meninas\". Giordano defin\u00ec l'opera la \"teologia della pittura\", e ad essa si ispir\u00f2 per dipingere \"omaggio a Vel\u00e1zquez\" (National Gallery, Londra).\nPablo Picasso dipinse una serie di interpretazioni de \"Las Meninas\" nel 1954, alcune delle quali riempiono un'intera stanza al Museo Picasso di Barcellona.\nCon il progetto che il Museo del Prado ha lanciato nel 2007 consentendo l'accesso alla pittura di \"Las Meninas\" in mega alta risoluzione attraverso Internet, tra il 2010 e il 2011 Felix de la Concha ha dipinto l'opera \"Las Meninas da una luce artificiale\". \u00c8 una copia meticolosa che ha fatto da \"Iowa City\", negli \"Stati Uniti\". Dipinti a olio in 140 pannelli, i frammenti uniti ricostruiscono il dipinto a dimensioni reali. Sebbene a 318 x 276 centimetri misurati dal dipinto attuale, 30 centimetri sono stati aggiunti alla sua parte sinistra che ricrea la perdita dell'originale su quel lato del dipinto dal fuoco dell'Alcazar nel 1734, dando una nuova lettura alla composizione. Questa composizione evidenzia anche con la sua frammentazione l'artificialit\u00e0 della riproduzione come un modo di vedere le opere d'arte oggi. \"Las Meninas da una luce artificiale\" \u00e8 in mostra dal 2018 all'hotel NH de Zamora, Spagna.\nBibliografia.\nhttps://www.sipps.it/wp/wp-content/uploads/2019/03/2019_01.pdf"}
{"id": "909831", "revid": "1013865", "url": "https://it.wikipedia.org/wiki?curid=909831", "title": "Papua Occidentale", "text": "Papua Occidentale (in indonesiano Papua Barat), gi\u00e0 Irian Jaya Occidentale, \u00e8 una delle cinque provincie dell'Indonesia a godere di un ordinamento a s\u00e9 stante.\nGeografia.\nSituata nell'estremit\u00e0 occidentale della Nuova Guinea, comprende la Penisola di Doberai, quella di Bomberai, l'arcipelago Raja Ampat e alcune isole minori.\nStoria.\nLa provincia fu creata nel febbraio 2003 con il nome di Irian Jaya Occidentale (\"Irian Jaya Barat\") distaccandosi dalla provincia di Papua. Dal 2007 ha assunto il nome di Papua Occidentale (\"Papua Barat\").\nAmministrazione.\nLa provincia di Papua Occidentale \u00e8 suddivisa in 10 reggenze (\"kabupaten\") ed una citt\u00e0 (\"kota\"):"}
{"id": "909833", "revid": "770813", "url": "https://it.wikipedia.org/wiki?curid=909833", "title": "Dassault Falcon 900", "text": "Il Dassault Falcon 900 \u00e8 un business jet trigetto della \"famiglia\" Dassault Falcon, transcontinentale prodotto dall'azienda francese Dassault Aviation dagli anni novanta. L'aereo \u00e8 caratterizzato da una fusoliera larga, da un'ala bassa a freccia, da tre turbofan Honeywell 731-60, oggi sostituiti dai pi\u00f9 performanti TFE731-60, montati nella sezione di coda della fusoliera ed il terzo montato al di sotto della deriva verticale, dai piani orizzontali in posizione bassa e utilizza la plancia di comando prodotta da Honeywell, e comune a tutti i Falcon.\nStoria.\nIl Falcon 900 venne presentato per la prima volta nel 1983 durante il Salone internazionale dell'aeronautica e dello spazio di Parigi-Le Bourget.\nIl 900 \u00e8 stato sviluppato a partire dal Falcon 50 aumentando il diametro della fusoliera, in modo da garantire un maggior comfort ai passeggeri e nel contempo portando il numero di questi ultimi da 8 a 14 rispetto al Falcon 50.\nIl primo volo del prototipo avvenne il 21 settembre 1984 all'aeroporto di Bordeaux-M\u00e9rignac. La prima consegna ad un cliente avvenne nel novembre 1986. I concorrenti del Falcon 900 sono il Challenger Cl-300/Cl-600, il Legacy e il Gulfstream IV.\nUtilizzatori.\nCivili.\nUn elevato numero di compagnie aerotaxi e come aereo privato aziendale."}
{"id": "909838", "revid": "155634", "url": "https://it.wikipedia.org/wiki?curid=909838", "title": "Torrenova (zona di Roma)", "text": "Torrenova \u00e8 la sedicesima zona di Roma nell'Agro Romano, indicata con Z. XVI.\nGeografia fisica.\nTerritorio.\nSi trova nell'area est del comune, a ridosso ed esternamente al Grande Raccordo Anulare, fra la via Casilina a nord e la via Tuscolana a sud.\nLa zona confina:\nGeografia antropica.\nUrbanistica.\nNel territorio di Torrenova si estende settore ovest della zona urbanistica 8C Giardinetti-Tor Vergata, l'intera 10G Romanina e il settore ovest della 10I Barcaccia.\nSuddivisioni storiche.\nDel territorio di Torrenova fanno parte, oltre l'omonima frazione, quelle di Giardinetti, Ponte Linari e la parte di Tor Vergata a ovest della via di Tor Vergata."}
{"id": "909839", "revid": "155634", "url": "https://it.wikipedia.org/wiki?curid=909839", "title": "Torre Gaia", "text": "Torre Gaia \u00e8 la diciassettesima zona di Roma nell'Agro Romano, indicata con Z. XVII.\nGeografia fisica.\nTerritorio.\nSi trova nell'area est del comune, a ridosso ed esternamente al Grande Raccordo Anulare, fra la via Casilina a nord e la via Tuscolana a sud.\nLa zona confina:\nGeografia antropica.\nUrbanistica.\nNel territorio di Torre Gaia si estendono le zone urbanistiche 8C Giardinetti-Tor Vergata, 8F Torre Angela e 10G Romanina.\nSuddivisioni storiche.\nDel territorio di Torre Gaia fanno parte il consorzio omonimo e le frazioni di Vermicino, Villa Verde e Villaggio Breda."}
{"id": "909842", "revid": "15756", "url": "https://it.wikipedia.org/wiki?curid=909842", "title": "Cena in Emmaus (Caravaggio Londra)", "text": "La Cena in Emmaus \u00e8 uno dipinto a olio su tela (139\u00d7195\u00a0cm) di Caravaggio, databile al 1601-1602 e conservato nella National Gallery di Londra.\nStoria.\nLa cena in Emmaus di Londra \u00e8 contemporanea al \"San Giovanni Battista\", ed \u00e8 stata riconosciuta come quella commissionata da Ciriaco Mattei nel 1601 e pagata 150 scudi il 7 gennaio 1602. Dal momento che nell'Inventario dei beni Mattei del figlio erede di Ciriaco, Giovanni Battista (1616), Maurizio Mariini ipotizza che il dipinto fu ceduto al cardinale Scipione Borghese dopo il 1605, anno in cui Scipione giunge a Roma nominato cardinale dallo zio papa Paolo V, nell'Inventario Borghese del 1693 la Cena in Emmaus del Caravaggio \u00e8 presente con una cornice intagliata e dorata. Nel 1801 il marchese Camillo Borghese, marito di Paolina Bonaparte, vendette il dipinto ad un antiquario di Parigi, monsieur Durand; in seguito entr\u00f2 a far parte della raccolta di lord Georges Venon che lo don\u00f2 alla National Gallery di Londra nel 1839. Nel 1606 Caravaggio dipinse una seconda versione del tema, oggi alla Pinacoteca di Brera, dal tono molto pi\u00f9 sommesso.\nDescrizione e stile.\nIl dipinto rappresenta il culmine dell'azione dell'episodio descritto nel Vangelo di Luca (24:13-32): due discepoli di Cristo, Cleofa a sinistra e l'altro a destra, forse Giacomo Maggiore, riconoscono Cristo risorto, che si era presentato loro come un mendicante e lo avevano invitato a cena, nel momento in cui compie il gesto della benedizione del pane e del vino, alludendo cos\u00ec al sacramento dell'eucaristia, la cui celebrazione periodica, prefigurata nella cena di Emmaus, viene rievocata nel dipinto. A tal proposito Hibbard ricorda come all'epoca del pittore esisteva un testo molto consultato, le \"Evangelicae historiae imagines\" del 1593, di Hyeronimus Nadal, in cui era scritto che l'episodio della cena in Emmaus fu prefigurazione del sacrificio celebrato dal sacerdote durante la messa.\nCristo \u00e8 rappresentato con le fattezze del Buon Pastore, immagine frequente nell'arte paleocristiana, un giovane imberbe dall'aspetto androgino, che simboleggia la promessa di vita eterna, la rinascita e l'armonia, intesa come unione di contrari. \u00c8 anche probabile che l'artista abbia voluto ritrarre un Cristo all'apparenza non riconoscibile dallo spettatore immediatamente tramite le fattezze, ma piuttosto guardandone i gesti e lo svolgersi dell'avvenimento.\nI due discepoli mostrano stupore, Cleofa si alza dalla sedia e mostra in primo piano il gomito piegato; l'altro vestito da pellegrino con la conchiglia sul petto, allarga le braccia con un gesto che mima simbolicamente la croce, e misura in tralice lo spazio a disposizione, oltre ad unire la zona in ombra con quella dove cade la luce; la sua mano destra \u00e8 troppo grande, ma serve per dirigere l'occhio dello spettatore verso Cristo. Anche il braccio di Cristo, proteso in avanti, dipinto di scorcio, d\u00e0 l'impressione di profondit\u00e0 spaziale.\nIl quarto personaggio, l'oste, mostra uno stupore senza consapevolezza, non coglie il significato dell'episodio cui sta assistendo; il discepolo posto di spalle, infine, funge da espediente per coinvolgere pi\u00f9 direttamente lo spettatore nella scena, il quale \u00e8 come invitato simbolicamente a prendere il posto libero lasciato al tavolo, davanti a Ges\u00f9. L'orchestrazione del colore e della luce induce strategicamente lo spettatore a spostarsi su tutti i punti salienti della tela; il predominare del rosso, del bianco e del verde potrebbe alludere alle tre virt\u00f9 teologali: Fede, Speranza e Carit\u00e0.\nL'attenzione alla rifrazione della luce proprio nella \"Cena in Emmaus\" raggiunge il suo culmine, il punto d'arrivo di precedenti sperimentazioni, dai primi dipinti giovanili, sino a questo: scrive Ferdinando Bologna che la parte sinistra della tavola mostra una bottiglia ed un bicchiere di vino bianco\" \"attraversati dalla luce, e riverberati nella parte inferiore\" \"dalla polla luminosa con cui quella luce interrompe l'ombra proiettata sulla tovaglia dai due recipienti\"\". Gli studi sull'uso della luce che scopre o crea immagini era sviluppato in area nordica, Caravaggio aveva portato questo aspetto dalla scala miniaturistica, presente nella pittura fiamminga e olandese del XV secolo, alla scala umana, attraverso l'ingrandimento della pittura rinascimentale, nella piena verit\u00e0 dell'immagine. Inoltre, il Merisi si serve della tecnica artistica nota come Trompe-l'\u0153il utilizzata in entrambe le versioni, con lo scopo di riprodurre l'idea di movimento delle figure. Svetlana Alpers, nell'opera \"Arte del descrivere,\" a proposito di Caravaggio afferma che artisti come Honthorst e Terbruggen sono considerati seguaci del fare pittorico del Merisi, ma che esso a sua volta era profondamente attratto dalla tradizione pittorica del nord per cui\" \"si\" \"potrebbe sostenere che il Caravaggio non fece altro che ricondurli alle proprie radici\".\". Radici che il Merisi aveva assimilato dando modo di privilegiare l'osservazione ottica della cosa da dipingere in tutta la sua verit\u00e0 ed i suoi effetti naturali.\nLa natura morta.\n\u00c8 nella tradizione della pittura veneta e lombarda, Caravaggio d\u00e0 risalto al brano di natura morta sul tavolo, con i vari oggetti descritti con grande virtuosismo, unendo ancora una volta realismo e simbolismo in un linguaggio unico. La brocca di vetro e il bicchiere riflettono la luce, concordano, la canestra di frutta, soggetto analogo ad un altro celebre dipinto del Merisi, la \"Canestra\" o \"Fiscella,\" dell'Ambrosiana a Milano che pende pericolosamente sul bordo del tavolo, contiene diversi frutti, dipinti magistralmente con le loro imperfezioni. In particolare la mela \u00e8 affetta da ticchiolatura, una malattia di origine fungina di cui si crede sia questo dipinto una delle prime segnalazioni. Il protendersi in avanti \u00e8 l'ennesima invasione del campo visivo dello spettatore, dando enfasi alla tridimensionalit\u00e0. Ferdinando Bologna sostiene che nella pittura caravaggesca era essenziale il pareggiare le cose con le persone ed in questo egli andava contro le tesi controriformiste del Paleotti e dei due Borromeo che sostenevano che il tema principale andava distinto, tanto nelle pitture profane che soprattutto in quelle sacre, dagli \"accessori\". Ed in questo il \"Giovane con canestro di frutta della Borghese\", il \"Bacco degli Uffizi\" e \"La cena in\" \"Emmaus\" della National Gallery, sono esempi provocatori di questa concezione del Caravaggio. L'intenzione prioritaria di Caravaggio era quella di \"prendere tutta la natura\", sia quella che si manifesta in fiori e frutti ( e va ricordato il passo della lettera di Vincenzo Giustiniani a Teodoro Amayden in cui di Caravaggio ricorda che diceva come : \" \"tant\"a \"manifattura gli era a fare un quadro buono di fiori, come di figure\"\" ) che in figure. Quella del Merisi, conclude Bologna, era\" \"l'operazione culturale pi\u00f9 avanzata del momento: quella dell'osservazione per esperienza che i nuovi scienziati venivano conducendo sulle manifestazioni e sulla struttura del mondo naturale\"\".\nIconografia e iconologia.\nLa posizione scientifica e naturalistica, in cui le cose naturali, sono s\u00ec deperibili come ogni cosa soggetta agli agenti atmosferici e al trascorrere del tempo, ma sono pur sempre\"pezzi di universo\", come gli chiama Ferdinando Bologna, con una loro lucida dignit\u00e0, tanto che essi siano figure umane o frutti, si scontra con quella, alquanto agguerrita della interpretazione religiosa e simbolica, secondo la quale il naturale presentato non pu\u00f2 essere capito al di fuori della dimensione cristologica: si tratta di posizioni di vari studiosi ed in particolare di Maurizio Calvesi, i cui vari ed importanti studi su Caravaggio sono riuniti nel testo pubblicato nel 1990, e Alessandro Zuccari. Che la tradizione simbolica rinascimentale fosse ben radicata soprattutto nelle attivit\u00e0 di bottega e assimilata dai giovani artisti, non vi \u00e8 motivo di dubitare, che i fruitori colti fossero ben avvertiti dei significati \u00e8 anche vero; i significati religiosi sono segnalati anche da Federico Borromeo che, tuttavia, afferma che talvolta sono espressi anche dopo la realizzazione del dipinto e che personalmente non era cos\u00ec vincolato agli aspetti simbolici.\nNella \"Cena in Emmaus\" gli attenti e colti osservatori vi vedevano ci\u00f2 che c'era e tal volta lo descrivevano anche in termini dispregiativi, in quanto figure che non si adattano ad una scena sacra. Jusepe Martinez, pittore e trattatista educato a Roma al tempo del Domenichino, scrive un trattato, il \"Discursus praticables del nobilissimo arte de la peintura\", pubblicato fra il 1675 e il 1676. A proposito della \"Cena in Emmau\"s di Caravaggio scrive che il giovane Cristo senza barba sembra un ragazzo di bottega e i discepoli sono raffigurati \" \"con tan poca decencia, que aun es poco decir che parecen dos birbones\"\" (\" \"con cos\u00ec poco pudore che\" \"sembrano due birboni\" ) . Dove il termine \"birbone\" ha connotazione negativa e significa mendicante, vagabondo e tali apparivano al Martinez i due apostoli che, trascinato da questa posizione ostile non vedeva nemmeno che l'apostolo di destra, forse Giacomo Maggiore, era un pellegrino e la conchiglia che ha sul braccio \u00e8 tradizionale simbolo dei pellegrini, come vediamo anche in S. Agostino nella \"Madonna dei Pellegrini\" o \"di Loret\"o. Il simbolo qui \u00e8 necessario al riconoscimento e san Giacomo, fratello pi\u00f9 anziano di Giovanni e compagno di San Pietro \u00e8 direttamente collegato al pellegrinaggio di Santiago de Compostela, in Spagna. la tradizione iconografica, che risente anche della \"Legenda\" \"Aurea\" di Jacopo da Varaggine, vedeva, per la \"Cena in Emmaus\" ( l'altra iconografia \u00e8 l\"Andata ad Emmaus\" ), la presenza fissa di tre personaggi, di cui uno \u00e8 sempre identificato con Cleofa, mentre l'altro, nella tradizione della \"Legenda\" \u00e8 S. Luca stesso, che per\u00f2 non \u00e8 un apostolo, ma l'autore del Vangelo che narra l'episodio, questi tre personaggi sono visti ad una tavola con Cristo al centro mentre \u00e8 intento nel rito della \"fractio panis,\"cos\u00ec nel dipinto di Tiziano, \"Cena ad Emmaus\" , anch'esso alla National Gallery di Londra. Tiziano, si noti, accanto a Cristo, in piedi, situa l'oste, non diversamente da Caravaggio e, come del resto nell'opera del Merisi, anche qui l'oste sembra estraneo alla Rivelazione di Cristo, di cui sono pi\u00f9 moderatamente partecipi Cleofa a sinistra e Luca a destra\nNella versione di Londra l'apostolo di sinistra, di spalle, che si sta sollevando \u00e8 identificato dal Papa come Luca, cos\u00ec come descritto nella Legenda Aurea e esprimerebbe in una visione teatrale-etimologica, il sollevarsi dalla supposta etimologia \"che si eleva\"\" (dall'amore per il mondo a quello per dio) mentre nella seconda versione, del 1606, a Brera, Luca \u00e8 l'apostolo di destra che posa le mani sul tavolo (forse un inizio o un'intenzione di sollevarsi preso dallo stupore di fronte al riconoscimento del Salvatore). Tuttavia l'etimologia pi\u00f9 accreditabile \u00e8 quella che deriva il nome da lux, luce, quella che nella \"Cena\" di Londra proviene dall'alto a sinistra in quella che sarebbe la zona ove dovrebbe essere Luca. Tuttavia i due personaggi sono Cleofa a sinistra e Giacomo Maggiore a destra identificato dalla conchiglia del pellegrino. Il Cristo giovane e sbarbato (spesso nell'immagine del \"Buon pastore\"), che \u00e8 presente nell'arte paleocristiana, ad esempio nelle Catacombe di Domitilla, \u00e8 mostrato anche con un'apparenza androgina. Maurizio Calvesi afferma che la giovinezza\" \"\u00e8 un segnale della vita eterna in cui Cristo fa dono ai fedeli...l'androgina l\"o \"\u00e8 di quella unione dei contrari in cui si realizza la perfetta armonia\".\". La composizione \u00e8 data da un triangolo equilatero al cui vertice \u00e8 la testa di Cristo (cui in basso corrispondono le mani benedicenti) e ai due lati sono Cleofa, a sinistra e Giacomo Maggiore a destra. Entrambi sono in una posizione simmetrica e dinamica: Cleofa si sta sollevando stupito, Giacomo allarga le braccia meravigliato ( le braccia allargate con il corpo dell'apostolo formano una croce ). Ad interrompere questa perfezione di gesti (che risentono della trattatistica da Alberti a Leonardo a Lomazzo), movimenti, sguardi \u00e8 la presenza statica e distaccata dell'oste. Tuttavia \u00e8 proprio con lui che si instaura una dialettica semantica per il tramite del colore rosso, presente sulla tunica di Cristo e sulla manica della camicia dell'oste, ad indicare simbolicamente il sangue sacrificale del Salvatore, versato per gli uomini. Ma non basta. L'ombra proiettata sulla parete alle spalle di Cristo non \u00e8 quella del Salvatore, ma geometricamente, quella dell'oste. Cristo si manifesta ai due apostoli (che pur sconvolti possono comprendere la sua rivelazione fra di loro), attraverso la corporeit\u00e0 dell'uomo comune, che non \u00e8 in grado di capire il mistero dell'incarnazione.\nCome sottolinea Stefano Levi della Torre, sotto la cesta si vede bene (particolare qui al lato sinistro) un'ombra a coda di pesce che non sembra una casualit\u00e0, ma un fatto intenzionale. Si tratta di un rimando allegorico a Cristo, infatti in greco \"ikthus\" significa pesce, ma \u00e8 anche il tradizionale acronimo paleocristiano: \"Iesus\" \"Kristos theon Ulios Soter\", Ges\u00f9 Cristo figlio di Dio, Salvatore. Il punto focale \u00e8 nella cesta, nella sua asimmetria e nella sua ombra misteriosa; si tratta, per lo studioso, della soluzione dell'enigma, del rebus, della rivelazione di Cristo ai due apostoli. Vi sono, all'interno del dipinto, due visioni opposte: quella dell'oste e della sua umanit\u00e0 che non ha ancora occhi per vedere la verit\u00e0 e guarda i fatti empirici e quella dei due apostoli che sanno guardare oltre ci\u00f2 che c'\u00e8 e vi vedono, in quei fatti, il verbo incarnato. E tornando alla canestra, lo studioso vi vede una doppia metafora a chiasmo\" \"della incarnazione e della rivelazione: in primo piano la frutta, ossia la caducit\u00e0 delle creature si proietta e si riscatta nell'ombra di Cristo (nell'acrostico del pesce), mentre sullo sfondo il Cristo si proietta nell'ombra dell'uomo generico, forma della sua incarnazione\". In questo senso, le stesse ombre spinte verso il fruitore possono offrirgli due percezioni del fatto rappresentato: quella delle ombre come proiezioni dei corpi negli spazi di luce o come figurazione simbolica. \u00c8 una direzione questa della doppia percezione proposta da Levi della Torre, che potrebbe in qualche modo conciliare una rappresentazione naturalistica del fatto e una sua rappresentazione simbolica che pure sembra essere presente. La veste del Cristo mostra una tunica interna rosso sangue ed una sopraveste bianca, questi due colori , come si \u00e8 detto, sono ripresi, dalla manica della camicia dell'oste, ma anche dal suo berretto, dove il rosso indica il sangue sacrificale e il bianco il sudario; abbiamo gi\u00e0 detto come l'oste, accanto al Cristo, pur ancora estraneo alla comprensione della Verit\u00e0, \u00e8 in rapporto semantico col Salvatore, nel senso che esso (come abbiamo visto a proposito della proiezione della sua ombra alle spalle di Ges\u00f9) si incarna nell'uomo comune; anche la tovaglia \u00e8 bianca che \u00e8 sotto le mani benedicenti di Ges\u00f9 pu\u00f2 indicare ancora una volta il sudario, su di essa posa la cesta quasi fuori del tavolo, l\u00ec per l\u00ec per cadere in basso: essa \u00e8 il particolare che indica il provvisorio e l'accidentale e le mele ( \"melus\"-\"malus\" ) poste in primo piano nella cesta ed attaccate dalla malattia, mostrano simbolicamente, il segno della corruzione, il rimando al \"Peccato Originale\"\".\" E allora descrivere ci\u00f2 che si vede, mostrare gli \"accessori\"\"allo stesso livello delle figure sacre, senza, per\u00f2, tralasciare quei significati simbolici che ancora la tradizione richiede per rendere intellegibile l'immagine sacra. Ma Caravaggio \u00e8 ad una svolta: nel dipinto del 1606, realizzato a Paliano dopo l'omicidio di Ranuccio Tomassoni, queste differenziazioni cromatiche scompaiono, gli scuri si infittiscono, i simboli tacciono: il fatto \u00e8 gettato allo sguardo del fruitore nella sua cruda quotidiana realt\u00e0."}
{"id": "909849", "revid": "729019", "url": "https://it.wikipedia.org/wiki?curid=909849", "title": "Agusta A106", "text": "L'Agusta A106 era un piccolo elicottero monoposto progettato nel 1965 per le fregate della classe Bergamini, con delle capacit\u00e0 antisommergibili. Fu, insieme con l'A101, un tentativo da parte della Agusta di occupare un posto di rilievo tra i produttori mondiali di elicotteri, cosa che si concretizzer\u00e0 poi iniziando con le produzioni su licenza (come l'SH3 della Sikorsky o l'AB212 della Bell), ed evolvendosi successivamente con macchine completamente proprie come l'A109 e l'Agusta A129 Mangusta\nIl velivolo.\nEra un elicottero leggero dotato di pattini, a cui venivano attaccati due grossi galleggianti, che gli fornivano delle capacit\u00e0 anfibie. Dotato di rotore bipala e elichetta di coda posta sul lato sinistro della macchina, vista frontalmente, aveva un motore scarsamente potente, un Turbom\u00e9ca-Agusta TAA 230 da 220 kW, che offriva prestazioni molto limitate pur col ridotto peso del mezzo. Le pale e la trave di coda erano ripiegabili per facilitarne lo stivaggio nel piccolo hangar delle fregate classe Bergamini. All'inizio non era dotato di sistemi di stabilizzazione e quindi poteva operare solo di giorno, ma in tre anni di sperimentazione venne costruito da Agusta un Sistema Automatico di Stabilizzazione (SAS-2) che ne miglior\u00f2 le caratteristiche di volo ma non offrivano comunque la certezza di operare in condizioni ognitempo; i costi elevati ed i lunghi tempi di sviluppo di un sistema pi\u00f9 complesso e dotato di autopilota fecero abbandonare il programma in favore del pi\u00f9 grande AB204AS, anche se non poteva trovare posto sulle fregate classe Bergamini, e il 17 luglio 1972 cess\u00f2 ogni sviluppo.\nArmamento.\nIl suo carico bellico consisteva in un siluro, o cariche di profondit\u00e0, o mitragliatrici e razzi in pod esterni per missioni anti-unit\u00e0 di superficie.\nLa storia.\nTerminata la fase di progetto, il prototipo vol\u00f2 il 10 novembre 1965, ed esistono foto del 1972 che lo ritraggono con i contrassegni della Marina Militare. Il progetto venne poi cancellato perch\u00e9 l'Agusta acquis\u00ec la licenza di costruzione di macchine della Bell, come detto sopra, che alla data del 2007 ancora equipaggiano con compiti ASW le fregate della Marina Militare e di altre nazioni, come ad esempio la Turchia. Cionondimeno, rappresent\u00f2 un passo importante nella acquisizione di una capacit\u00e0 di progettazione e produzione per l'azienda italiana."}
{"id": "909850", "revid": "123839779", "url": "https://it.wikipedia.org/wiki?curid=909850", "title": "San Fruttuoso (Genova)", "text": "San Fruttuoso (\"San Frut\u00f4zo\" in genovese) \u00e8 un quartiere residenziale di 34.310 abitanti del comune di Genova, compreso nel Municipio III Bassa Valbisagno.\nSan Fruttuoso \u00e8 stato un comune autonomo fino al 1873, quando insieme ad altri cinque comuni della bassa val Bisagno fu inglobato nel comune di Genova. Dopo l'annessione alla citt\u00e0 il piccolo borgo rurale appena fuori delle mura con l'espansione urbanistica del primo Novecento si \u00e8 trasformato in un quartiere residenziale semi-centrale.\nIl nome del quartiere deriva da quello dell'omonima chiesa, con annesso convento, oggi scomparsi, di cui si ha memoria dal 1130, ma fino al XVI secolo la zona era detta Terralba, toponimo oggi limitato all'area pi\u00f9 bassa della valle del Rio Noce.\nGeografia fisica.\nSan Fruttuoso, ubicato nella bassa val Bisagno, si compone di una parte collinare, comprendente anche il santuario della Madonna del Monte e il colle di Camaldoli e di una parte bassa, estesa nella piana sulla sponda sinistra del Bisagno, alla confluenza del rio Noce ma comprendente anche il Borgo Incrociati. Quest'ultimo situato sulla sponda destra del torrente e collegato al resto del quartiere dal ponte Castelfidardo, che in epoca recente ha sostituito l'antico ponte di Sant'Agata, oggi diroccato a seguito dell'alluvione del 1970, durante la quale il Bisagno in piena ne fece crollare la parte centrale.\nIl \"polmone verde\" del quartiere \u00e8 costituito dal parco pubblico annesso alla storica villa Imperiale e dal \"Bosco dei Frati\".\nStoria.\nDalle origini al Settecento.\nIl primo nucleo urbano di San Fruttuoso si form\u00f2 in epoca medioevale intorno a ospitali e monasteri a servizio dei viandanti che percorrevano la via medioevale da Genova alla riviera di levante che, uscita dalla citt\u00e0 attraverso la Porta Romana, aperta nelle secentesche Mura Nuove (e in precedenza dalla medioevale Porta Aurea e poi dalla rinascimentale Porta dell'Arco), attraversava il Bisagno sul lungo ponte di Sant'Agata. Raggiunta l'altra sponda nei pressi della chiesa di Sant'Agata, con annesso ospitale, di cui si hanno notizie scritte dal 1191, l'antica via, il cui percorso a tratti \u00e8 ancora riconoscibile nel moderno tessuto urbano, proseguiva verso il colle di San Martino per le attuali via San Fruttuoso e salita della Noce.\nAttorno al convento di Sant'Agata e lungo la salita sulla sponda destra del Noce, nei pressi della chiesa di San Fruttuoso, sorsero i primi nuclei abitati. Al 1183 risalgono le prime notizie del santuario della Madonna del Monte, sorto sul colle che dominava la via verso San Martino.\nIn epoca rinascimentale e nei secoli successivi nella zona sorsero progressivamente numerosi insediamenti signorili, tra i quali la villa Imperiale con il suo vasto giardino.\nNel 1746, quando la Repubblica di Genova, alleata della Francia, si trov\u00f2 coinvolta nella guerra di successione austriaca, la citt\u00e0 di Genova fu occupata da un esercito austro-piemontese, al comando del generale Antoniotto Botta Adorno, poi cacciato in seguito all'insurrezione popolare del 5 - 10 dicembre 1746, che prese avvio con il leggendario episodio del Balilla. In quei giorni, a San Fruttuoso avvenne un episodio simile a quello del Balilla, ad opera di un ragazzo bisagnino di soli dieci anni soprannominato Pittamuli. Questi il 10 dicembre 1746, nei pressi del ponte di Sant'Agata, visti i vani tentativi di alcuni popolani di assaltare un gruppo di soldati austriaci asserragliati all'interno di un'osteria, riusc\u00ec a introdurre nel locale una fascina accesa, provocando un incendio, cos\u00ec che i soldati furono costretti ad uscire, arrendendosi.\nL'Ottocento.\nNel 1818 fu istituito il Comune di San Fruttuoso al quale fu annesso anche il borgo degli Incrociati, formatosi sulla sponda destra del Bisagno fuori della seicentesca Porta Romana, all'imboccatura a ponente del ponte di Sant'Agata. Il borgo ospitava l'antica chiesa di Santa Maria e il Convento dei Cruciferi che aveva funzionato per secoli come ospitale al servizio dei viandanti.\nIn un acquerello del paesaggista Luigi Garibbo, che raffigura i sobborghi orientali di Genova dalle mura di Santa Chiara si vede sullo sfondo San Fruttuoso; si distinguono Borgo Incrociati, il ponte di Sant'Agata, ancora nella sua interezza, le chiese di Sant'Agata e San Fruttuoso, villa Imperiale e il santuario della Madonna del Monte, in un contesto ancora scarsamente edificato. In primo piano i poderosi bastioni delle Fronti Basse, che delimitavano a levante la citt\u00e0 di Genova e il ponte Pila, oltre il quale si vede Borgo Pila, allora frazione di San Francesco d'Albaro.\nIniziava in quegli anni lo sviluppo urbanistico che avrebbe visto il suo culmine nei decenni successivi all'annessione al comune di Genova, rendendo necessaria l'apertura di nuove direttrici viarie e infrastrutture varie, tra le quali la nuova casa comunale, costruita nell'attuale piazza Manzoni tra il 1865 e il 1870.\nIn quel periodo, caratterizzato in tutta l'Europa da un impetuoso sviluppo industriale, l'amministrazione comunale dovette prendere in carico vari servizi di pubblica utilit\u00e0, tra i quali la fornitura del gas per l'illuminazione pubblica. La produzione del gas illuminante, estratto dal carbone con un processo di distillazione e raffinazione fu affidata fin dal 1844 alla \"Societ\u00e0 di illuminazione a gas\", che impiant\u00f2 uno stabilimento di produzione e stoccaggio nei pressi di Borgo Incrociati, in via Canevari, nel sito dove sorge oggi la chiesa dei Diecimila Martiri Crocifissi. Nel 1857 alla \"Societ\u00e0 di illuminazione a gas\" subentr\u00f2 la francese \"Union des gaz\".\nIl comune di San Fruttuoso, pur nella ristrettezza dei fondi, dovette fronteggiare anche eventi disastrosi quali l'alluvione causata dallo straripamento del Bisagno nell'ottobre del 1822, che caus\u00f2 ingentissimi danni, e l'epidemia di colera del 1835. Cos\u00ec il Casalis descrive nel 1849 il comune di San Fruttuoso:\nL'annessione a Genova.\nNel 1873, con un Regio Decreto, il Comune di Genova si espandeva oltre il confine del Bisagno, inglobando, oltre a San Fruttuoso, i comuni di San Francesco d'Albaro, San Martino, Staglieno, Marassi e Foce, e dando avvio ad un'espansione urbanistica che avrebbe radicalmente cambiato il volto di quei quartieri.\nL'espansione urbanistica tra Ottocento e Novecento.\nGi\u00e0 al termine del periodo municipale, nel 1873, nonostante le molte avversit\u00e0 San Fruttuoso era cresciuto notevolmente, ma il maggiore sviluppo urbanistico avvenne tra il 1880 e il 1930, quando il quartiere si espanse nelle aree pianeggianti che costituivano l'antico letto del Bisagno, ristretto tra nuovi argini. Nelle aree in precedenza occupate da orti e dal greto del torrente furono aperte nuove vie e piazze, costruiti nuovi caseggiati, edifici scolastici e luoghi di culto, modificando per sempre l'antico paesaggio della zona. Al ponte di Sant'Agata fu affiancato il nuovo ponte Castelfidardo, per consentire il transito delle vetture tramviarie dirette da Genova al capolinea di piazza Martinez.\nNel 1895 in via Canevari, di fronte allo stabilimento del gas, fu costruita una centrale termoelettrica a carbone delle Officine Elettriche Genovesi, rimasta in funzione fino al 1967.\nNel 1929 fu inaugurato il mercato ortofrutticolo di corso Sardegna, importante struttura commerciale, che ha funzionato in quella sede fino al 2009 quando, ormai inadeguato per le nuove esigenze, fu trasferito nella nuova sede di Bolzaneto. Nell'area dismessa del mercato saranno collocati diversi servizi pubblici tra cui strutture sanitarie e la nuova sede della Polizia Municipale del Municipio Bassa Valbisagno.\nIl quartiere sub\u00ec gravi danni durante l'alluvione del 7 ottobre 1970, quando il Bisagno, dopo prolungate piogge torrenziali, super\u00f2 gli argini allagando tutta la bassa val Bisagno e causando oltre venti morti. L'alluvione provoc\u00f2 anche il crollo di due delle arcate superstiti del ponte di Sant'Agata.\nMonumenti e luoghi d'interesse.\nArchitetture religiose.\nIl vicariato \"San Fruttuoso\" dell'arcidiocesi di Genova, coincidente con il territorio dell'ex circoscrizione, comprende sette chiese cattoliche parrocchiali ed altri tre storici luoghi di culto, il santuario della Madonna del Monte, la chiesa di Sant'Agata e la chiesa di San Giovanni Battista di Paverano.\nArchitetture militari.\nForte Santa Tecla.\nSituato sulla collina alle spalle dell'ospedale San Martino ad un'altitudine di 195\u00a0m s.l.m. domina i quartieri di San Fruttuoso e San Martino. Sorge nel luogo in cui anticamente si trovava una chiesetta dedicata a santa Tecla, di cui si hanno notizie dall'XI secolo e che nel 1359, abbandonata dagli Agostiniani, era stata incorporata nella propriet\u00e0 del doge Simon Boccanegra. Passata ai Camaldolesi nel 1622, quando nel Settecento fu iniziata la costruzione del forte vi rimase racchiusa all'interno, finch\u00e9 fu demolita nella prima met\u00e0 dell'Ottocento per l'ampliamento della struttura militare. La costruzione dei forti sulle colline a levante di Genova fu decisa nel 1747, quando in seguito all'assedio austriaco di Genova, nel contesto della guerra di successione austriaca, emerse la necessit\u00e0 di fortificare la dorsale tra la val Bisagno e la valle Sturla. La costruzione del forte Santa Tecla fu iniziata alla fine dello stesso anno, ma i lavori proseguirono a rilento, con varie modifiche al progetto iniziale. Nel 1751 erano state completate solo le mura perimetrali. Nuove proposte di ampliamento furono ritenute onerose e non necessarie dalle autorit\u00e0 dell'epoca e solo durante l'assedio del 1800 furono condotti alcuni lavori dalle truppe francesi. Il completamento del forte riprese nel 1815 per volere del governo sabaudo, dopo l'annessione della Repubblica Ligure al Regno di Sardegna e fu completato nel 1833, con la costruzione della caserma, di un'ulteriore cinta difensiva e di una batteria rivolta verso Sturla. Durante i moti popolari del 1849 il forte fu occupato dagli insorti, i quali l'abbandonarono all'approssimarsi dei soldati regi. Utilizzato saltuariamente da reparti militari fino alla prima met\u00e0 del '900, fu poi dismesso dal demanio militare e trasformato in abitazione privata: restaurato una prima volta negli anni settanta e chiuso in attesa di una destinazione, fu danneggiato da atti vandalici. Nuovamente restaurato, \u00e8 oggi custodito dai volontari della Protezione Civile. L'ingresso \u00e8 consentito solo su specifica autorizzazione.\nVie e piazze.\nCorso Sardegna.\nQuesta ampia via \u00e8 stata aperta nell'Ottocento nell'area di nuova urbanizzazione ricavata nell'antico greto del Bisagno; \u00e8 il principale collegamento tra il quartiere della Foce e quello di Marassi. Sulla via si affacciano il vecchio mercato ortofrutticolo, ora dismesso, e la chiesa di Santa Fede, costruita negli anni venti del Novecento.\nVia Giacometti.\nPerpendicolare a corso Sardegna, \u00e8 la via di collegamento tra il centro di Genova e il levante. Corre ampia, parallela alla via San Fruttuoso, l'antica via \"romana\", collegando le principali piazze della parte bassa del quartiere, da piazza Giusti (adiacente a piazza Manzoni e corso Sardegna) a piazza Martinez.\nPiazza Terralba.\nLa piazza, che riprende l'antico nome del borgo, si trova nella parte bassa della valletta del rio Noce, dove inizia la salita verso il colle di San Martino. La piazza ospita un mercato comunale coperto; nei pressi si trova l'ex scalo-merci ferroviario contiguo alla stazione di Genova Brignole. A poca distanza dalla piazza si trova l'accesso al parco della Villa Imperiale.\nPiazza Manzoni.\nPiazza Manzoni, ubicata tra il lungo Bisagno e Corso Sardegna, nei pressi dell'antico Ponte di S. Agata, \u00e8 stata recentemente oggetto di un intervento di riqualificazione ed \u00e8 oggi un centro di aggregazione del quartiere. Sulla piazza si affaccia l'edificio che dal 2009, dopo lavori di restauro e messa in sicurezza, ospita la sede del Municipio \"Bassa Valbisagno\"; costruito tra il 1865 e il 1870 come casa comunale del comune di San Fruttuoso, su progetto dell'architetto Pietro Pallas, l'edificio non fu mai utilizzato a tale scopo per la contemporanea annessione del comune a quello di Genova, divenendo dapprima sede di uffici comunali decentrati e pi\u00f9 recentemente istituto scolastico.\nPiazza Martinez.\nLa piazza aperta nella zona di Terralba, considerata il centro del moderno quartiere, all'inizio del Novecento ospitava il capolinea dei tram provenienti dal centro di Genova e nel 1915 vi fu costruita la nuova chiesa che sostituiva l'antica parrocchiale di San Fruttuoso, distrutta da un incendio nel 1912.\nDall'estate del 2016, una parte di essa \u00e8 stata chiusa per una ristrutturazione costata all'amministrazione 280.000 \u20ac.\nCultura.\nEventi.\nIn occasione della festa di Sant'Agata, la prima domenica di febbraio nel quartiere si tiene una grande fiera di merci varie, molto frequentata dai genovesi. Se oggi vi partecipano soprattutto banchi ambulanti di prodotti alimentari, biancheria e oggetti per la casa, un tempo la fiera era anche un grande mercato agricolo e zootecnico. Le origini di questo periodico mercato all'aperto risalgono a tempi lontani, quando la zona era un punto di incontro di mercanti appena fuori delle mura cittadine.\nGeografia antropica.\nSan Fruttuoso \u00e8 compreso tra i quartieri di Marassi a nord, San Martino a est e Foce e Albaro a sud. Per un breve tratto, nella zona di Borgo Incrociati, confina anche con il quartiere di Castelletto.\nL'ex circoscrizione di San Fruttuoso fa parte, insieme ai quartieri di Marassi e Quezzi, del Municipio III Bassa Valbisagno e comprende le unit\u00e0 urbanistiche \"San Fruttuoso\" e \"Sant'Agata\", che insieme hanno una popolazione di 34.310 abitanti al 31 dicembre 2017, di cui 25.243 nell'area di San Fruttuoso e 9.067 in quella di Sant'Agata.\nA San Fruttuoso bassa si trovano le vie e le piazze principali che costituiscono il centro del moderno quartiere (Piazza Manzoni, Piazza Giusti, Piazza Martinez, Piazza Terralba, Corso Sardegna, Corso Galliera, Via Giacometti).\nIl quartiere si estende poi verso San Martino nella valletta del rio Noce, fino a via Barrili e a met\u00e0 di via Donghi (in corrispondenza della grande grotta-edicola votiva conosciuta come \"La Madonnetta\"); a sud San Fruttuoso \u00e8 separato dai quartieri di Albaro e Foce dalla linea ferroviaria Genova-La Spezia, appena fuori dalla stazione di Genova Brignole.\nFrazioni e localit\u00e0.\nBorgo Incrociati.\nBorgo Incrociati, l'unica porzione del quartiere di San Fruttuoso sulla sponda destra del Bisagno, si trova immediatamente a monte della Stazione di Genova Brignole.\nL'antico borgo, sorto come punto di sosta dei viaggiatori all'imboccatura di ponente del ponte di Sant'Agata, \u00e8 uno dei meglio conservati tra gli antichi borghi fuori delle mura di Genova, con il suo aspetto medioevale, ancora riconoscibile in mezzo alle moderne costruzioni, le sue case colorate e gli stretti vicoli, ed ospita numerose attivit\u00e0 commerciali (soprattutto negozi di antiquariato \"povero\" e modernariato \"vintage\", divenuti nel tempo l'attivit\u00e0 principale del rione, e antiche trattorie).\nIl toponimo deriva dagli \"Incrociati\", termine con il quale erano chiamati popolarmente i Canonici ospitalieri Crociferi, presenti fin dal 1191 in un convento-ospitale sorto nei pressi del ponte. Questo toponimo fu ufficialmente definito a partire dal 1632, dopo la costruzione delle Mura Nuove; in precedenza era noto come Borgo di Mirteto o Borgo Inferiore di Bisagno.\nMolte dicerie circolavano a Genova riguardo all'ospedale degli Incrociati, poich\u00e9 si riteneva che spesso vi trovassero ospitalit\u00e0 malfattori e cospiratori politici, essendo il monastero esente dalla giurisdizione vescovile.\nNel 1776 quanto restava del convento, ormai abbandonato, fu venduto a privati. Nello stesso anno l'antica chiesa intitolata a Santa Maria e ai Diecimila Crocefissi venne eretta in parrocchia. Demolita nel 1940, la chiesa fu ricostruita poco distante, davanti alla vecchia sede delle Officine Elettriche Genovesi.\nIl \"Monte\".\nSulla piana del Bisagno si eleva un'altura (138\u00a0m s.l.m.) da sempre chiamata il \"monte\", che nell'antichit\u00e0 fu probabilmente una postazione di guardia.\nOggi sulla vetta sorge il santuario di Nostra Signora del Monte, un tempo meta di gite fuori porta dei genovesi. Dal piazzale antistante il santuario, pavimentato con un artistico \"risseu\", si pu\u00f2 osservare un ampio panorama sulla citt\u00e0.\nLungo le numerose vie che salgono al \"monte\" nei secoli sono cresciute moltissime case dalle modeste abitazioni rurali di un tempo ai condomini del moderno quartiere; l'espansione edilizia ha comunque risparmiato il \"Bosco dei Frati\", ampia area verde recintata da un alto muraglione impiantata dai frati francescani nel Seicento. Il bosco, ricco di piante ad alto fusto tipiche della macchia mediterranea, in prevalenza lecci, \u00e8 oggi di propriet\u00e0 del comune di Genova ed \u00e8 aperto al pubblico.\nLa costa della collina prosegue quasi in piano verso nord, prendendo il nome di \"Pianderlino\"; da qui il panorama spazia sul quartiere di Marassi e le colline della Valbisagno.\nCamaldoli.\nNella parte pi\u00f9 alta del colle di Santa Tecla sorge l'abitato di Camaldoli, che prende il nome dai Camaldolesi di Toscana che vi si insediarono tra il XVII e il XVIII secolo.\nL'insediamento trae origine da un primo convento di agostiniani ai quali la famiglia Cybo, subentrata agli originari proprietari, i Boccanegra, aveva affidato la chiesa di Santa Tecla.\nNel XVII secolo i nuovi proprietari (la famiglia Maineri) affidarono il complesso prima ai Camaldolesi di Piemonte e poi, essendo questi malvisti dai governanti genovesi dell'epoca, ai Camaldolesi di Toscana, che costruirono un nuovo convento e vi rimasero dal 1637 al 1798, quando il complesso fu abbandonato a causa delle leggi napoleoniche di soppressione degli ordini religiosi.\nLa propriet\u00e0 del complesso, che gi\u00e0 aveva subito gravi danni nella guerra del 1747, pass\u00f2 alla famiglia Borsotto, che trasform\u00f2 in abitazioni rurali quanto restava del convento.\nAll'inizio del Novecento fu acquistato dall'impresario teatrale Domenico Chiarella, che intendeva costruire un villaggio residenziale per artisti di teatro a riposo, ma per la sua morte il progetto rimase incompiuto, finch\u00e9 negli anni trenta vi si insedi\u00f2 l'opera della Divina Provvidenza fondata da don Orione. Nel villaggio, rinominato \"Villaggio della carit\u00e0\", sono ospitati diversamente abili e malati psichici.\nSport.\nA San Fruttuoso sono attive diverse societ\u00e0 di calcio dilettantistiche; le due principali sono l'Associazione Sportiva Dilettantistica Borgo Incrociati, che milita tra la Terza e la Seconda Categoria fondata nel 2009, e la Dinamo Santiago fondata nel 2016. In via Canevari \u00e8 presente un campo sportivo gestito dall'Associazione Sportiva Dilettantistica Polisportiva Canevari, che pratica il calcio a 5. Infine, legata alla parrocchia dei Diecimila Martiri Crocefissi la Crociati Genova Societ\u00e0 Polisportiva\nInfrastrutture e trasporti.\nStrade.\nNumerose strade urbane collegano il quartiere di San Fruttuoso con il centro di Genova e gli altri quartieri della Val Bisagno. Il principale asse di collegamento \u00e8 costituito da corso Sardegna che collega Marassi e l'alta Val Bisagno con Brignole, corso Torino e il quartiere della Foce.\nIl quartiere \u00e8 attraversato dalla Strada statale 45 di Val Trebbia, che collega Genova a Piacenza e nel tratto urbano assume le denominazioni di Via Giacomo Moresco e Via Canevari.\nIl casello autostradale pi\u00f9 vicino \u00e8 quello di \"Genova-Est\" sull'Autostrada A12, Genova - Livorno, che si trova nel quartiere di Staglieno, appena dopo il quartiere di Marassi, percorrendo corso Sardegna e corso De Stefanis.\nFerrovie.\nLa stazione ferroviaria pi\u00f9 vicina al quartiere \u00e8 quella di Genova Brignole, limitrofa al rione di Borgo Incrociati."}
{"id": "909858", "revid": "1573940", "url": "https://it.wikipedia.org/wiki?curid=909858", "title": "Contea di Crawford (Arkansas)", "text": "La contea di Crawford, in inglese Crawford County, \u00e8 una contea dello Stato dell'Arkansas, negli Stati Uniti. La popolazione al censimento del 2000 era di 53.247 abitanti. Il capoluogo di contea \u00e8 Van Buren. Il nome le \u00e8 stato dato in onore a William Harris Crawford, segretario del dipartimento per la guerra.\nGeografia fisica.\nLa contea si trova nella parte occidentale dell'Arkansas. L'U.S. Census Bureau certifica che l'estensione della contea \u00e8 di 1.565\u00a0km\u00b2, di cui 1.542\u00a0km\u00b2 composti da terra e i rimanenti 23\u00a0km\u00b2 composti di acqua.\nStoria.\nLa Contea di Crawford venne costituita il 18 ottobre 1820."}
{"id": "909860", "revid": "486946", "url": "https://it.wikipedia.org/wiki?curid=909860", "title": "Raymond Albert Barone", "text": ""}
{"id": "909861", "revid": "155634", "url": "https://it.wikipedia.org/wiki?curid=909861", "title": "Casal Morena", "text": "Casal Morena \u00e8 la diciannovesima zona di Roma nell'Agro romano, indicata con Z. XIX.\nGeografia fisica.\nTerritorio.\nSi trova nell'area sud-est della citt\u00e0, a ridosso ed esternamente al Grande Raccordo Anulare, fra la via Tuscolana a nord e la via Appia Nuova a sud-ovest. La zona \u00e8 attraversata da ovest a est dalla via Anagnina.\nLa zona confina:\nStoria.\nIl terreno fu di propriet\u00e0 del console romano Aulo Terenzio Varrone Murena (I secolo a.C.), da cui il nome dell'area.\nIn zona sono presenti i resti di tre ville romane, una attribuita al console romano Lucio Licinio Murena, la seconda si trova presso la Torre di Mezzavia e la terza \u00e8 detta villa dei Centroni, tutte del periodo imperiale. Oggi la zona fa parte delle borgate di Roma est.\nGeografia antropica.\nUrbanistica.\nNel territorio di Casal Morena si estendono le zone urbanistiche 10H Gregna e 10L Morena e l'area urbana di Centroni."}
{"id": "909862", "revid": "155634", "url": "https://it.wikipedia.org/wiki?curid=909862", "title": "Aeroporto di Ciampino (zona di Roma)", "text": "Aeroporto di Ciampino \u00e8 la ventesima zona di Roma nell'Agro Romano, indicata con Z. XX.\nGeografia fisica.\nTerritorio.\nSi trova nell'area sud-est della citt\u00e0, a ridosso ed esternamente al Grande Raccordo Anulare, sul lato nord della via Appia Antica e confinante con il comune di Ciampino.\nLa zona confina:\nGeografia antropica.\nUrbanistica.\nNel territorio della zona Aeroporto di Ciampino si estendono le zone urbanistiche 10H Gregna (settore sud), 10X Ciampino e la 11Y Appia Antica Sud (settore nord-est)."}
{"id": "909863", "revid": "117552076", "url": "https://it.wikipedia.org/wiki?curid=909863", "title": "Tassellatura", "text": "In geometria piana, si dicono tassellature (talvolta tassellazioni o pavimentazioni) i modi di ricoprire il piano con una o pi\u00f9 figure geometriche ripetute all'infinito senza sovrapposizioni.\nTali figure geometriche, dette appunto \"tasselli\", sono spesso poligoni, regolari o no, ma possono anche avere lati curvilinei, o non avere alcun vertice. L'unica condizione che solitamente si pone \u00e8 che siano connessi, anzi semplicemente connessi (ovvero che siano un pezzo unico e non abbiano buchi).\nIn matematica sono state molto studiate anche le tassellazioni dello spazio, dove i tasselli sono solidi.\nTassellature regolari.\nSi dicono regolari (o \"periodiche\") quelle tassellature che rispettano la seguente regola: \"esistono due traslazioni indipendenti che mandano la tassellatura in s\u00e9 stessa\" (con \"indipendenti\" si intende che le due traslazioni non devono avere la stessa direzione).\nTale condizione viene solitamente detta regola del parallelogramma perch\u00e9 se chiamiamo formula_1 e formula_2 i vettori associati alle due pi\u00f9 piccole traslazioni che mandano la tassellatura in s\u00e9 ci accorgiamo che il parallelogramma avente come lati formula_1 e formula_2 (e che viene detto \"parallelogramma di base\") \"genera\" la tassellatura mediante le due traslazioni (in altre parole, possiamo ridisegnare tutta la tassellatura replicando il parallelogramma di base e senza mai doverlo ruotare o \"rovesciare\").\nSebbene tale condizione possa sembrare molto restrittiva, \u00e8 rispettata da quasi tutte le pavimentazioni a cui si possa pensare. Il motivo per cui risulta utile \u00e8 che permette di confrontare tra di loro tassellature all'apparenza totalmente diverse.\nDisegno minimo e classificazione delle tassellature regolari.\nLa sagoma del parallelogramma di base non \u00e8 per\u00f2 il modo pi\u00f9 completo per classificare le tassellature regolari; conoscere le misure dei suoi angoli e dei suoi lati infatti non ci permette di stabilire con certezza le caratteristiche geometriche della nostra tassellatura: potrebbe accadere che ci sia una porzione di piano \"pi\u00f9 piccola\" del parallelogramma (pi\u00f9 precisamente, una proporzione del parallelogramma) con la quale sia possibile ricostruire tutta la tassellatura (non pi\u00f9 con sole traslazioni, ma utilizzando anche altre isometrie): il disegno minimo. Diremo quindi che due tassellature appartengono alla stessa classe se:\nAd esempio, nell'immagine a fianco vediamo una tassellatura con accanto il suo parallelogramma di base (un quadrato) e il suo disegno minimo (un triangolo rettangolo). La tassellatura si pu\u00f2 ottenere traslando il quadrato, ma anche traslando e riflettendo il solo triangolo rettangolo. Invece non esiste nessuna porzione di piano pi\u00f9 piccola del triangolo con cui si possa ricreare tutta la tassellatura.\nSi dimostra che le classi di tassellature regolari sono esattamente 17. Per catalogare una qualsiasi tassellazione \u00e8 sufficiente conoscere le trasformazioni necessarie per generarla a partire dal disegno minimo, come schematizzato nella seguente tabella:\nTassellature regolari con poligoni regolari.\nEsiste una grandissima variet\u00e0 di tassellature regolari aventi come tasselli dei poligoni regolari. Si dimostra per\u00f2 che ne esistono \"solo 11\" che rispettano le seguenti due condizioni:\nQuando diciamo che ne esistono esattamente 11, non ci riferiamo pi\u00f9 alle classi, ma proprio alla forma degli spigoli: stiamo dicendo che date 12 tali tassellature ce ne saranno sempre almeno 2 tali che, scalandone e colorandone opportunamente una, essa diventi identica all'altra.\nIn particolare, \u00e8 piuttosto facile osservare che se imponiamo l'utilizzo di \"un solo poligono regolare\" per tutta la tassellatura, abbiamo 3 configurazioni possibili; infatti la misura degli angoli del tassello dovr\u00e0 essere un divisore intero di 360, e quindi andranno bene solo il triangolo equilatero (formula_5), il quadrato (formula_6) e l'esagono regolare (formula_7):\nCon due o pi\u00f9 poligoni regolari abbiamo invece le seguenti configurazioni (sotto ogni immagine sta la \"descrizione dei vertici\", che - ricordiamo - sono tutti uguali: ogni numero indica il tipo di poligono adiacente, girando in senso orario):\nTassellature non regolari.\nCome gi\u00e0 detto, molte delle tassellature a cui viene da pensare sono regolari. Altre tassellature, pur non essendo regolari, vengono mandate in s\u00e9 stesse da particolari traslazioni (\u00e8 il caso ad esempio di tassellature composte da bande di lunghezza infinita una accanto all'altra che siano ricoperte ognuna da una stessa tassellatura regolare ma disposte sfalsate tra di loro).\n\u00c8 possibile per\u00f2 realizzare, ed \u00e8 un risultato a cui i matematici sono arrivati in tempi relativamente recenti, anche tassellature \"aperiodiche\", ovvero tali che \"nessuna\" traslazione le mandi in s\u00e9. \u00c8 il caso ad esempio dei domino di Wang, delle piastrelle di Robinson e della famosa tassellatura di Penrose.\nConnessione e semplice connessione dei tasselli.\nAbbiamo visto che l'unico requisito richiesto a una forma geometrica per essere un \"buon\" tassello \u00e8 essere connessa, anzi semplicemente connessa. Il motivo \u00e8 semplice: supporre che un tassello non abbia tale caratteristica non aumenta sostanzialmente le possibili configurazioni, quindi non \u00e8 geometricamente interessante.\nInfatti se un tassello non sar\u00e0 connesso sar\u00e0 diviso in due parti, che potranno essere considerate come due tasselli separati.\nSe un tassello invece \u00e8 un pezzo unico ma presenta un buco dovr\u00e0 essere riempito con uno o pi\u00f9 tasselli, ma questo riempimento diventa un problema completamente indipendente dalla tassellatura intorno.\nLe tassellature nell'arte.\nLe tassellature nell'arte figurativa, astratta e nell'architettura sono da sempre un modo di unire estetica, eleganza e semplicit\u00e0, e sono state utilizzate in miriadi di contesti; riportiamo alcuni esempi significativi:\nArchitettura.\nNon \u00e8 un caso che le tassellature vengano chiamate anche \"pavimentazioni\": in effetti ogni possibile modo di coprire un pavimento con delle mattonelle di forma data non \u00e8 altro che una tassellatura. \u00c8 per questo che le tassellature sono necessariamente presenti in grandissima parte degli edifici realizzati nel corso della storia. In particolare tassellature colorate sono state spesso viste come un espediente per vivacizzare un pavimento, o una parete.\nFamosissime sono le tassellature che ricoprono molte pareti del complesso de l'Alhambra, a Granada, frutto dell'arte e dei gusti arabi della dinastia nasride: gli arabi sono sempre stati grandi studiosi di matematica e geometria, e tali conoscenze pervadono anche la loro arte, tanto che \u00e8 tuttora comunemente usato, per indicare motivi decorativi geometrici, il termine \"arabesco\".\nArte figurativa.\nMoltissime delle opere dell'artista olandese Maurits Cornelis Escher sono tassellature, i cui tasselli rappresentano solitamente pesci, uccelli, cavalli, pipistrelli, ma anche figure antropomorfe. Escher non solo dedic\u00f2 moltissima attenzione alla realizzazione di tasselli che assomigliassero effettivamente agli animali che desiderava rappresentare, ma anche allo studio matematico e alla catalogazione delle tassellature, confrontandosi anche con matematici del suo tempo.\nDal punto di vista matematico le sue opere pi\u00f9 ardite sono probabilmente quelle in cui raffigura tassellature disposte non su un ordinario piano euclideo ma trasferendo sul piano geometrie non euclidee. Sebbene queste non siano formalmente delle tassellature (dato che i tasselli non vengono solo ripetuti ma anche scalati), il ragionamento geometrico di base \u00e8 lo stesso, adattato al modello di geometria non euclidea scelto. Ad esempio, nella famosa serie Limite del cerchio si pu\u00f2 riconoscere i postulati del piano iperbolico studiato da Henri Poincar\u00e9.\nNotevole \u00e8 anche la serie Metamorphosis, in cui Escher concatena in una lunga striscia diverse tassellature alternate ad altri motivi geometrici o disegnati a mano libera, dando cos\u00ec anche l'idea che le semplici regole geometriche alla base delle tassellature siano presenti ovunque e alla base della natura stessa.\nLe tassellature in natura.\nMolti materiali, sia naturali che artificiali, sono caratterizzati da una struttura microscopica che si ripete sempre pi\u00f9 o meno uguale (fino alla regolarit\u00e0 estrema dei cristalli).\nCi sono svariati casi in cui \u00e8 per\u00f2 possibile trovare tassellature di una regolarit\u00e0 talvolta sorprendente anche di dimensioni macroscopiche e quindi visibili a occhio nudo:\nLa tassellatura nella computer grafica.\nNella computer grafica, in particolar modo nel rendering di ambienti 3D, questa tecnica permette di suddividere ulteriormente i poligoni, i quali grazie ad una displacement mapping o mappatura spostamenti potranno creare una forma tridimensionale pi\u00f9 dettagliata.\nCon la tassellazione dinamica si ha una diversa incisione di questo effetto, il quale sar\u00e0 pi\u00f9 marcato per oggetti vicini, mentre sar\u00e0 ridotto per oggetti distanti, evitando cos\u00ec un inutile spreco di risorse."}
{"id": "909864", "revid": "122347185", "url": "https://it.wikipedia.org/wiki?curid=909864", "title": "Nuova Svezia", "text": "La Nuova Svezia (in svedese \"Nya Sverige\") era una piccola colonia svedese situata lungo il fiume Delaware sulla costa est del Nord America. La colonia fu uno dei primi insediamenti europei e l'unico insediamento continentale della corona svedese in Nord America.\nIl centro pi\u00f9 importante era Fort Christina (in epoca moderna noto come Wilmington, nel Delaware). La colonia includeva parte degli attuali Delaware, New Jersey, e Pennsylvania. L'insediamento fu fondato il 29 marzo 1638 e inglobato nella colonia olandese dei Nuovi Paesi Bassi il 15 settembre 1655. I coloni, oltre che svedesi, erano in minoranza anche finlandesi e olandesi.\nLe ambizioni coloniali svedesi e la spedizione nel Delaware.\nAlla met\u00e0 del XVII secolo, i confini del Regno di Svezia si erano ulteriormente estesi e consolidati con la firma della pace di Vestfalia e il Paese entrava nel novero delle grandi potenze europee. Il dominio svedese in Europa comprendeva l'Ingria, buona parte della Pomerania, le arcidiocesi di Brema e Verden, l'Estonia, e la Lettonia. Oltre a questi territori bisogna ricordare che il regno svedese comprendeva tutta l'attuale Finlandia e parte dell'attuale Russia. Gli Svedesi cercarono, quindi, di estendere la loro influenza nell'area nordamericana creando una colonia specializzata nella produzione di prodotti agricoli (soprattutto tabacco) e di pellicce, al fine di aggirare il monopolio dei mercanti francesi e inglesi. Fu quindi istituita la Compagnia di Nuova Svezia, che includeva azionisti svedesi, olandesi e tedeschi.\nLa prima spedizione svedese in Nord America, organizzata dall'ammiraglio Clas Fleming, salp\u00f2 dal porto di G\u00f6teborg nel 1637. La spedizione venne organizzata e supervisionata dall'ammiraglio Klaus Fleming. Un olandese, Samuel Blommaert, assistette ai preparativi e design\u00f2 Peter Minuit quale guida della spedizione.\nI membri della spedizione viaggiarono sulle navi \"Fogel Grip\" e \"Kalmar Nyckel\", e arrivarono nella baia di Delaware, in un punto situato nella zona rivendicata dagli olandesi. Successivamente raggiunsero Capo May e Capo Henlopen nel marzo 1638 e gettarono l'ancora in corrispondenza di una zona rocciosa vicino a Minquas Kill.\nLa fondazione di Fort Christina e l'ostilit\u00e0 olandese.\nGli svedesi costruirono un forte, vicino all'odierna Wilmington, che chiamarono Fort Christina. Negli anni seguenti, circa 600 svedesi e finlandesi si insediarono in quest'area. L'insediamento rappresentava de facto un'invasione della colonia dei Nuovi Paesi Bassi, in quanto questo territorio era stato esplorato e reclamato dai coloni olandesi.\nPeter Minuit fu il primo governatore della colonia di \"Nuova Svezia\". Essendo stato il direttore della \"Compagnia Olandese delle Indie Occidentali\", ed il predecessore dell'attuale direttore al momento della fondazione della colonia, Willem Kieft, Minuit conosceva la situazione dei territori su entrambe le sponde del Delaware in quel momento. Sapeva che gli olandesi si erano insediati solo nella zona orientale (New Jersey), ma non in quella occidentale (Maryland, Delaware, e Pennsylvania). Minuit accolse i capi delle popolazioni native a bordo della \"Kalmar Nyckel\" e acquist\u00f2 dai nativi i territori corrispondenti all'attuale citt\u00e0 di Filadelfia, la Pennsylvania del Sud, il Delaware e il Maryland.\nKieft protest\u00f2, ma Minuit lo ignor\u00f2, perch\u00e9 sapeva bene che al momento gli olandesi erano militarmente impotenti. Minuit complet\u00f2 Fort Christina nel 1638 e quindi torn\u00f2 a Stoccolma, ma prima fece scalo nei Caraibi per acquistare tabacco da rivendere in Europa e rendere il viaggio economicamente proficuo. Minuit mor\u00ec nel corso di questo viaggio a causa di un uragano nei pressi dell'isola di Saint Christopher, nei Caraibi. In seguito a questo avvenimento, gli obblighi ufficiali del primo governatore di \"Nuova Svezia\" vennero trasferiti a M\u00e5ns Nilsson Kling, un finlandese, fino all'invio di un nuovo governatore dalla madrepatria, due anni dopo.\nLo scontro con i Paesi Bassi e la fine della colonia.\nNel 1643 la compagnia si espanse lungo il fiume e costru\u00ec Fort Nya Elfsborg vicino all'attuale Salem. Nel maggio 1654 l'insediamento olandese di Fort Casimir fu occupato da un contingente svedese guidato da Johan Rising. , e fu rinominato Fort Trefaldigheets. Come rappresaglia, gli olandesi - guidati dal governatore Peter Stuyvesant \u2014 posizionarono un esercito vicino al fiume Delaware nell'estate 1655, chiedendo la resa immediata di Fort Trefaldigheets e Fort Christina e presero il comando della colonia.\nNonostante l'occupazione olandese, i coloni svedesi e finlandesi continuarono a godere di uno status autonomo, possedendo una propria milizia, religione e terre.\nQuesta condizione dur\u00f2 ufficialmente fino alla conquista inglese della colonia dei Nuovi Paesi Bassi, nell'ottobre 1664, e continu\u00f2 non ufficialmente fino a che l'intera area venne inclusa nello stato della Pennsylvania da parte di William Penn nel 1682. Durante questo periodo l'immigrazione e l'espansione svedese continuarono. Il primo insediamento svedese, con l'annesso Fort Wicaco, nell'area di Filadelfia fu costruito solo nel 1669, ma la maggiore immigrazione svedese in Nord America avvenne due secoli dopo, nel periodo tra il 1870 e il 1910, quando, soprattutto nel Minnesota, giunsero circa un milione di svedesi.\nLista dei governatori.\nTutti i governatori vissero a Fort Christina, eccetto Johan Bj\u00f6rnsson Printz, che visse a Fort Nya G\u00f6teborg."}
{"id": "909867", "revid": "123370947", "url": "https://it.wikipedia.org/wiki?curid=909867", "title": "Yoshi's Story", "text": " \u00e8 il sequel del gioco \"\". Fu pubblicato per la console Nintendo 64 il 21 dicembre 1997 in Giappone, il 12 marzo 1998 in Nord America e il 9 aprile 1998 in Europa. Inizialmente intitolato \"Yoshi's Island 64\", in analogia con \"Super Mario 64\", fu rinominato in \"Yoshi's Story\" nell'agosto del 1997.\nIl gioco fu sviluppato dal \"Yoshi's Island team\", diretto da Hideki Konno e prodotto da Takashi Tezuka. Questo \u00e8 uno dei primi giochi che non fu prodotto da Shigeru Miyamoto.\n\"Yoshi's Story\" era uno dei primi giochi che supportava l'accessorio Rumble Pak. Come molti giochi con protagonista Yoshi, \"Yoshi's Story\" \u00e8 un platform 2D.\nTrama.\nA Yoshi's Island era una bella giornata di sole e tutti gli Yoshi erano felici. Ad un certo punto arriv\u00f2 Baby Bowser con Kamek a cavallo di una scopa. Rubarono il Super Happy Tree (la fonte di felicit\u00e0 dell'isola) e lanciarono un incantesimo agli Yoshi, impedendogli di fermarli. Ma la magia non colp\u00ec dei Baby Yoshi ancora nell'uovo che, quando si schiudono, decidono di arrivare al castello del malvagio Koopa, lo sconfiggono e recuperano il Super Happy Tree, facendo ritornare gli abitanti dell'isola alla normalit\u00e0.\nModalit\u00e0 di gioco.\nYoshi dovr\u00e0 procedere nella natura sconfiggendo gli stessi nemici di Super Mario Bros. 2, tranne Wart. Nel livello finale, Yoshi dovr\u00e0 sconfiggere piccolo Bowser"}
{"id": "909868", "revid": "80598", "url": "https://it.wikipedia.org/wiki?curid=909868", "title": "Dischi Ricordi", "text": "Dischi Ricordi \u00e8 stata una casa discografica italiana, nata a Milano nel 1958 e attiva fino al 1994, data di acquisizione da parte della tedesca Bertelsmann Music Group, successivamente assorbita dal gruppo multinazionale Sony Music\nTutto il catalogo Ricordi si presenta con il marchio storico sia per le nuove incisioni sia per le ristampe in CD di titoli gi\u00e0 pubblicati.\nFu distributrice in Italia della Virgin Records fino a quando il gruppo britannico istitu\u00ec una propria filiale nazionale.\nLa storia.\nL'idea di ampliare il settore della Ricordi, che fino a quel momento si era occupata solo di edizioni musicali con le edizioni musicali R.R.R., e di entrare nel mercato discografico fu di uno dei membri della famiglia, Nanni Ricordi, e di un suo collaboratore, Franco Crepax: fu il primo ottobre 1958 che nacque ufficialmente la Dischi Ricordi S.p.A., azienda autonoma anche se di propriet\u00e0 al 100% delle edizioni musicali.\nIl primo disco, uscito nello stesso mese, fu un album di Maria Callas, quasi per ribadire una sorta di continuit\u00e0 con l'attivit\u00e0 della casa editrice; ma gi\u00e0 nel mese di novembre vennero pubblicati i primi 45 giri di Giorgio Gaber.\nIn contemporanea venne deciso di trasformare i diciotto negozi di propriet\u00e0 della casa editrice (che fino a quel momento vendevano per lo pi\u00f9 spartiti e articoli musicali) anche in negozi di dischi, per poter promuovere le proprie incisioni.\nCome ha pi\u00f9 volte raccontato Nanni, l'idea gli era venuta proprio ascoltando nei locali di Milano questi nuovi autori e interpreti che scrivevano canzoni che nessuno pubblicava, ed allora decise di farli incidere lui stesso, fondando una nuova casa discografica.\nIn breve tempo gli autori messi sotto contratto da Ricordi (oltre a Gaber, Gino Paoli, Ornella Vanoni, Umberto Bindi) iniziarono a riscuotere successo, al punto che Nanni Ricordi decise di creare una sottoetichetta, la Tavola Rotonda, con l'obiettivo di lanciare esclusivamente nuovi autori, da girare poi, in caso di successo, alla casa madre: e fu cos\u00ec che incisero i primi dischi da solisti Sergio Endrigo e Enzo Jannacci.\nSempre in quegli anni la Ricordi mise sotto contratto anche un gruppo storico come il Quartetto Cetra ed Emilio Pericoli; mise insieme inoltre uno staff di arrangiatori come Giampiero Boneschi o i due fratelli Gian Piero Reverberi e Gianfranco Reverberi che contribuirono a creare un tipo di suono caratteristico per quelle incisioni.\nUn primo momento di crisi si ebbe nel 1963: Nanni Ricordi, per contrasti con le edizioni musicali (che erano sempre le proprietarie dell'azienda) abbandon\u00f2 la Dischi Ricordi per diventare direttore artistico alla RCA Italiana, trasferendosi da Milano a Roma e portando via con s\u00e9 artisti quali Paoli ed Endrigo; anche Crepax fece la stessa scelta, passando alla CGD - Compagnia Generale del Disco.\nRicordi fu rimpiazzato da uno dei pi\u00f9 capaci dirigenti della RCA Italiana, Vincenzo Micocci, che si trasfer\u00ec a Milano e rilanci\u00f2 l'etichetta, da un lato valorizzando interpreti del catalogo come la Vanoni o Milva, dall'altro scoprendo e lanciando un giovane cantante, Bobby Solo, che nel 1964 con \"Una lacrima sul viso\" super\u00f2 il milione di copie vendute.\nNel frattempo a capo dell'azienda (che era diventata di propriet\u00e0 di un gruppo di azionisti di Varese e Milano), arriv\u00f2 Guido Rignano in qualit\u00e0 di presidente e di amministratore delegato, grazie al quale la societ\u00e0 conobbe anni sempre pi\u00f9 proficui: infatti la crisi fu superata in maniera definitiva grazie all'esplosione del beat, poich\u00e9 la Ricordi ebbe l'intuito di mettere sotto contratto due gruppi come i Dik Dik e l'Equipe 84, che dominarono le classifiche del 1966 rispettivamente con \"Sognando la California\" e \"Io ho in mente te\", e nel 1967 sotto la direzione artistica di Alessandro Colombini grazie alla scoperta e al lancio di Lucio Battisti; Micocci ritorn\u00f2 a Roma, per fondare la Parade.\nNegli stessi anni la Dischi Ricordi siglava accordi per la distribuzione in Italia di case discografiche estere, come la statunitense Vanguard (per cui incideva Joan Baez, consentendo cos\u00ec all'artista la pubblicazione di due dischi solo per il mercato italiano, come \"Joan Baez in Italy\" nel 1967 e \"24 luglio 1970 all'Arena civica di Milano\" nel 1970). Inoltre dal 1971 al 1975 distribu\u00ec i dischi delle case discografiche del gruppo Kinney, poi WEA, fino alla nascita della WEA Italiana nel 1975.\nNel frattempo era cresciuta una nuova generazione di produttori che lavoravano per la Ricordi, come Alessandro Colombini che dopo l'esperienza Numero Uno ritorn\u00f2 a collaborare con la casa discografica portando artisti come Edoardo Bennato e il Banco del Mutuo Soccorso. Con lo sviluppo del progressivo che si ebbe negli anni '70 la Dischi Ricordi fu all'avanguardia, sia lanciando un gruppo storico come il Banco del Mutuo Soccorso o i Napoli Centrale, sia ottenendo la distribuzione esclusiva per l'Italia della Manticore, la casa discografica fondata da Emerson, Lake &amp; Palmer, e della Island Records (per cui incidevano Cat Stevens, gli Amazing Blondel e poi, in seguito, Bob Marley).\nInoltre otteneva la distribuzione di case discografiche indipendenti come la Produttori Associati (della quale, al momento del fallimento, avrebbe rilevato il catalogo e i contratti di artisti come Fabrizio De Andr\u00e9 e gli Alunni del Sole), la Bla Bla (Franco Battiato), la Spark e la Carosello Records (Domenico Modugno, Giorgio Gaber e alcuni anni dopo Vasco Rossi).\nTra gli artisti che negli anni settanta hanno inciso per la Dischi Ricordi sono da ricordare anche Milva, Mia Martini, Franco Califano e, anche se per un solo album, Patty Pravo. Nella seconda met\u00e0 degli anni settanta lanci\u00f2 la serie Orizzonte in cui venivano ristampati, in linea economica e con veste grafica spartana, alcuni dei vecchi dischi del catalogo divenuti ormai introvabili: la caratteristica in copertina era un logo triangolare in alto a sinistra con disegnate delle nuvole, mentre sul retro vi era la scritta \"Orizzonte\".\nNel catalogo Ricordi era presente un'altra collana della serie Orizzonte dedicata esclusivamente alla musica classica. Le registrazioni presenti erano pubblicate in licenza di altre case discografiche europee come l'americana Vanguard Records, la russa Melodija, la spagnola Hispavox, la cecoslovacca Supraphon.\nNel 1981 acquis\u00ec la distribuzione della casa discografica romana Lupus, e l'anno successivo della Heinz Music, l'etichetta fondata da Antonello Venditti.\nNel 1994, anno in cui la Dischi Ricordi ottenne il 1\u00ba e 2\u00ba posto al Festival di Sanremo (con Aleandro Baldi e Giorgio Faletti), Guido Rignano firm\u00f2 l'atto di vendita del Gruppo Ricordi alla multinazionale BMG."}
{"id": "909869", "revid": "73843", "url": "https://it.wikipedia.org/wiki?curid=909869", "title": "Terminate Damnation", "text": "Terminate Damnation \u00e8 l'album di debutto della progressive metal band Becoming the Archetype. Il nome dell'album \u00e8 stato preso dal titolo della canzone \"Terminate Damnation\" dei Mortification, contenuto nell'album \"Scrolls of the Megilloth\".\nLa copertina del disco \u00e8 stata disegnata da Dan Seagrave, famoso realizzatore di cover per dischi metal."}
{"id": "909871", "revid": "580", "url": "https://it.wikipedia.org/wiki?curid=909871", "title": "Museo dell'Opera del Duomo (Prato)", "text": "Il Museo dell'Opera del Duomo di Prato \u00e8 stato fondato nel 1967 in alcuni ambienti del Palazzo Vescovile ed ampliato in pi\u00f9 tempi per ospitare opere provenienti dalla Cattedrale di Santo Stefano e dal territorio diocesano. L'ingresso \u00e8 ubicato in piazza duomo alla base del campanile.\nStoria.\nIl Museo sorse nel 1967 in due sale (le ultime descritte) tra il palazzo Vescovile e la cattedrale; fu poi ampliato nel 1976 con altri ambienti prospicienti il chiostro romanico della cattedrale per ospitare opere provenienti dall'intera diocesi e i prestigiosi rilievi del pulpito di Donatello, tolti dall'esterno della chiesa nel 1970. Nel 1980 vennero collegate al museo le \"Volte\" sotto il transetto della cattedrale, e altri ambienti si aggiunsero nel 1993-1996, avviando anche i lavori per ricollegare le varie sezioni in un unico percorso che dal campanile della cattedrale scende alla zona sepolcrale sotto le cappelle del transetto della stessa chiesa, e attraversa varie sale dell'antico Palazzo dei Proposti, intorno all'armonioso chiostro romanico. La raccolta si configura come Museo diocesano. \nFino al 2013 l'ingresso del museo era dal cortiletto di fianco alla facciata del Duomo di Prato; dopo questa data, avendo collegato la visita del museo a quella degli affreschi di Filippo Lippi in cattedrale (con un unico biglietto), il nuovo ingresso \u00e8 stato posto sotto il campanile duecentesco del Duomo di Prato. \nPercorso espositivo e opere.\nL'itinerario espositivo del Museo Diocesano si sviluppa in sette sale, oltre alla sezione archeologica, al chiostro romanico, all\"'Antiquarium\" e alle \"Volte\".\n\"Volte\", Cappella di Santo Stefano e \"Antiquarium\".\nL'ingresso del Museo dal campanile conduce nelle cosiddette \"Volte\", vasto ambiente seminterrato coperto da volte a crociera sotto le cinque cappelle del transetto della cattedrale, realizzate nel 1320-1326 come area sepolcrale. Restano molti stemmi scolpiti e insegne dipinte, del XIV-XVIII secolo. Tra le opere pi\u00f9 significative:\nSul fondo delle \"Volte\", nell'area sottostante la sacrestia della cattedrale, \u00e8 la Cappella di Santo Stefano, della prima met\u00e0 del Trecento, ornata sulle volte con \"Evangelisti e santi\", opera di un anonimo pittore del tardo Trecento-inizi Quattrocento, e sulle pareti da affreschi di Pietro e Antonio di Miniato, eseguiti intorno al 1420:\nUn moderno corridoio ottenuto con lo scavo dell'area sottostante il transetto ricollega la parte finale delle \"Volte\" all\"'Antiquarium\", dove sono esposti frammenti dal periodo romano al Medioevo trovati negli scavi del 1970 tra cattedrale e palazzo Vescovile, e alla cappella sepolcrale dei Migliorati (XII secolo).\nChiostro romanico.\nDalla Sepoltura Migliorati, al termine del corridoio collegato alle \"Volte\", si accede al suggestivo chiostro romanico (1165 circa), in marmo bianco e serpentino verde, arricchito da tarsie marmoree, caratterizzato da originali capitelli zoomorfi - presso il varco centrale - attribuiti al Maestro di Cabestany. Del chiostro, che in origine circondava i quattro lati del cortile di fianco alla cattedrale, resta solo il lato orientale; il secondo ordine, con colonnine ottagonali e capitelli a \"foglie d'acqua\", fu rifatto nel 1428.\nSala del Seicento.\nSotto il chiostro romanico \u00e8 l'accesso alla sala successiva del museo, che mostra resti della struttura medievale, dove sono collocati interessanti dipinti su tela e supplettile liturgica, databili dal XVII al XIX secolo. Di rilievo:\nSala del Cinquecento.\nUtilizzata anche per esposizioni temporanee, la sala ospita dipinti di piccolo-medio formato, da devozione privata, tra i quali:\nSala del Pulpito di Donatello.\nLa sala, ristrutturata nel Quattrocento, prende nome dal celebre \"Pulpito\" realizzato da Donatello e Michelozzo sull'angolo esterno della facciata della cattedrale per le ostensioni solenni della reliquia della Sacra Cintola. Le opere esposte nell'ambiente sono:\nSala del Rinascimento.\nL'ambiente, di struttura medievale ma con volta quattrocentesca, conserva opere del XV-XVI secolo. Di particolare interesse: \nArea di scavo - Sezione archeologica.\nDalla \"Sala del Rinascimento\" si scende nella zona seminterrata, con l'area archeologica, realizzata per collegare due sezioni del Museo. Lo scavo ha consentito il recupero di vari reperti che attestano la frequentazione della zona dal periodo etrusco alla formazione del nucleo abitato longobardo. La parete nord dell'ambiente \u00e8 un tratto delle mura urbane di Prato, del XII secolo. Interessanti, per la storia della citt\u00e0, vari reperti: \nSala della Sacra Cintola.\nDall'area di scavo si risale a un ambiente, antico loggiato trecentesco, dedicato al culto della Sacra Cintola, preziosa reliquia mariana venerata a Prato, secondo antiche tradizioni, fino dal XII secolo (sicuramente presente nella chiesa dalla prima met\u00e0 del Duecento): \nSala dei Corali e dei Parati.\nContigua alla precedente \u00e8 una sala di struttura tre-quattrocentesca dove si conservano:\nSala del Duecento e Trecento.\nAl termine del percorso museale, la sala ospita importanti sculture e dipinti (soprattutto parti di polittici) dal XIII agli inizi del XV secolo, di provenienza pratese, e suppellettile sacra coeva:"}
{"id": "909875", "revid": "287204", "url": "https://it.wikipedia.org/wiki?curid=909875", "title": "L'ombra del sole", "text": "L'ombra del sole (\"The Dark of the Sun\") \u00e8 un romanzo d'avventura scritto da Wilbur Smith nel 1965. Nel 1968 ne \u00e8 stato tratto un film: \"Buio oltre il sole\".\nTrama.\nCongo belga, anni Sessanta. Un gruppo di mercenari guidati da Bruce Curry deve trarre in salvo la popolazione di un piccolo villaggio rimasto isolato nel territorio in mano ai ribelli. Ex avvocato in fuga dal suo doloroso passato, Bruce sa bene che lo scopo della sua missione non \u00e8 soltanto umanitario: in realt\u00e0 nel villaggio, che fu sede dell'Union Mini\u00e8re, \u00e8 rimasta una cassetta di diamanti che fa gola a molti. Insieme con i suoi compagni, Bruce affronter\u00e0 un allucinante \"viaggio all'inferno\", al termine del quale, dietro la disperazione e la violenza, sembra poter rinascere un nuovo sentimento di dignit\u00e0 e speranza."}
{"id": "909877", "revid": "1632387", "url": "https://it.wikipedia.org/wiki?curid=909877", "title": "Requiem - Mezzo Forte", "text": "Requiem - Mezzo Forte \u00e8 un album della band symphonic/doom metal Virgin Black e pezzo centrale di una trilogia di dischi. L'album \u00e8 stato pubblicato il 3 aprile 2007 in Nord America con la casa discografica The End Records e il 13 aprile 2007 in Europa con la Massacre Records.\nIl disco.\nIl primo brano che apre l'album \u00e8 \"Requiem, Kyrie\", ed \u00e8 totalmente sinfonico ma non difetta di potenza e incisivit\u00e0. Si passa poi attraverso la decadente \"In death\", caratterizzata da vocalizzi, cori sepolcrali, ansimanti arpeggi violinistici e una batteria marziale, e attraverso \"Midnight's Hymn\", versione rivisitata di \"Drink the Midnight Hymn\" presente in \"Sombre Romantic\" in un costante crescendo di intensit\u00e0. La lunga \"\u2026And I am Suffering\", caratterizzata da un incedere lento ma ridondante, viene seguita da \"Domine\", che presenta il canto in growl e un martellamento di batteria nella sua parte finale. Segue la solenne \"Lacrimosa (I Am Blind With Weeping)\", ove sinfonie violinistiche, riff pesanti e un assolo fanno da sfondo a imponenti cori e a un duetto Rowan-Susan. Questo primo capitolo si chiude con \"Rest Eternal\", una preghiera al Signore per avere l'eterno riposo, che si ricollega al motivo iniziale del concept, riprendendone anche i versi."}
{"id": "909878", "revid": "1543377", "url": "https://it.wikipedia.org/wiki?curid=909878", "title": "Jamie Delano", "text": "Ha fatto parte della prima invasione britannica di scrittori di fumetti post-Alan Moore. \u00c8 meglio conosciuto per essere stato il primo scrittore della serie di fumetti \"Hellblazer\", che ha come protagonista John Constantine.\nCarriera.\nJamie Delano fu selezionato attentamente da Alan Moore per continuare a dar vita a John Constantine, che in origine era un personaggio secondario introdotto all'interno del rivoluzionario fumetto di Moore \"Swamp Thing\". Delano stabil\u00ec le caratteristiche del personaggio da s\u00e9, aggiungendo a quello che era stato nelle mani di Moore, una figura pi\u00f9 misteriosa e ironica. Fu lo stesso Delano che decise di far stabilire saldamente il personaggio a Londra, mentre Moore (ed in seguito Veitch) preferiva presentarlo mentre viaggiava virtualmente in ogni posto a piacere. Il Constantine di Delano \u00e8 fatto di carne e ossa, non usa mai la magia quando pu\u00f2 usare l'inganno, \u00e8 spesso ubriaco, depresso e sballato, e tormentato dall'aver accidentalmente condannato una piccola bambina di nome Astra all'Inferno.\nL'approccio di Delano deve molto all'operato calmo, freddo ma brutale della \"nuova ondata\" di scrittori britannici come Ramsey Campbell e James Graham Ballard ed \u00e8 questo tono che gli scrittori successivi o hanno adottato o hanno rifiutato violentemente. Questo rende inoltre Delano lo scrittore principale della Vertigo, visto che \"Hellblazer\" \u00e8 spesso considerato come il titolo pi\u00f9 importante della compagnia. Delano ha anche stabilito la storia del personaggio \u2013 e quello della sua famiglia\u00a0\u2013 andando a ritroso fino al tempo di Re Art\u00f9 in una delle storie di Constantine pi\u00f9 emblematiche, The Bloody Saint (1989), disegnata da Bryan Talbot. Molto della sua versione di Constantine \u00e8 stata alla base del film del 2005 \"Constantine\".\nLa maggior parte dei suoi lavori da quando ha lasciato il fumetto nelle mani di Garth Ennis (nonostante sia ritornato sul personaggio pi\u00f9 volte) sono stati per la DC Comics/Vertigo e sono trattamenti radicali di personaggi gi\u00e0 affermati e lavori pi\u00f9 mirati e politici.\nMolto dell'opera spesso ironicamente arguta di Delano condivide le inquietudini con quelle di molti altri scrittori di fumetti britannici come Pat Mills, e pu\u00f2 essere descritta come fantascienza, o horror, ma spesso \u00e8 una miscela di questi che viene usata allegoricamente. Nella sua idea di trasformazione dei corpi e delle culture, attraverso la psichedelia, la cospirazione, o la scienza, i suoi lavori rassomigliano molto a quelli di David Cronenberg ed altri, come \"Ghostdancing\" o \"Animal Man\", hanno ricevuto molta influenza da Carlos Castaneda e da Jim Morrison.\nI soggetti frequenti nei suoi lavori sono la guerra tra i sessi (\"World Without End\"), imperialismo e genocidio (\"Ghostdancing\"), e il crollo ambientale e culturale (\"2020 Visions\", \"Animal Man\"). Delano viene considerato da molti come il pi\u00f9 prolifico, il pi\u00f9 fondamentale ma troppo spesso ignorato tra i creatori; alcuni sono pronti a sostenere anche che solamente l'influenza di Alan Moore \u00e8 stata pi\u00f9 importante."}
{"id": "909879", "revid": "125995864", "url": "https://it.wikipedia.org/wiki?curid=909879", "title": "Antonio Conte", "text": "Giocatore combattivo e molto versatile tatticamente, \u00e8 cresciuto nel settore giovanile del , con cui ha esordito in Serie A e in cui ha militato per nove annate, per poi assurgere ad alti livelli nella , club di cui ha vestito la maglia per tredici stagioni, a cavallo degli anni 1990 e 2000, diventandone capitano e simbolo in virt\u00f9 della propria dedizione, tenacia e grinta. In bianconero ha vinto cinque campionati italiani di Serie A, oltre a trofei internazionali quali la Coppa UEFA 1992-1993, la UEFA Champions League 1995-1996 e la Coppa Intertoto UEFA 1999. Con la nazionale italiana \u00e8 stato vicecampione del mondo nel 1994 e vicecampione d'Europa nel 2000.\nConsiderato tra gli allenatori pi\u00f9 capaci della sua generazione, ha iniziato la sua attivit\u00e0 in panchina segnalandosi per le promozioni in Serie A con (2008-2009) e (2010-2011). Tornato alla Juventus, questa volta in veste tecnica, tra il 2011 e il 2014 si \u00e8 confermato campione d'Italia per tre stagioni consecutive (una striscia in precedenza riuscita ai soli Carcano, Capello e Mancini e successivamente migliorata dal solo Allegri), oltre ad avere vinto due Supercoppe italiane (2012 e 2013). Tra il 2014 e il 2016 \u00e8 stato commissario tecnico della nazionale italiana, che ha guidato nella fase finale del , quindi tra il 2016 e il 2018 ha allenato il , con cui ha trionfato nella Premier League 2016-2017 e nella FA Cup 2017-2018. Dal 2019 al 2021 ha guidato l', con cui ha raggiunto la finale della UEFA Europa League 2019-2020 e si \u00e8 laureato campione d'Italia (quarto successo personale) nell'edizione 2020-2021.\nNel 2022 \u00e8 stato introdotto nella Hall of Fame del calcio italiano.\nBiografia.\nSposato dal 2013 con Elisabetta, dalla loro unione \u00e8 nata una figlia. Ha una laurea in scienze motorie, conseguita all'Universit\u00e0 di Foggia nel 2008 con il voto di 110 e lode.\nHa un fratello minore, Gianluca, che lo accompagna nello staff come \"match analyst\" e assistente tecnico.\nCaratteristiche tecniche.\nGiocatore.\nConte era un giocatore combattivo e forte fisicamente, abile nell'inserirsi a sorpresa in area di rigore per concludere a rete, caratteristica che lo rendeva sovente decisivo in campo: centrocampista discretamente prolifico, si segnal\u00f2 per marcature d'istinto e, talvolta, acrobatiche e spettacolari; pur non eccellendo sotto l'aspetto tecnico, col passare degli anni miglior\u00f2 anche sul piano del palleggio. Il suo ruolo originale era quello di centrale di centrocampo, ma sotto la guida di Marcello Lippi ha ricoperto vari ruoli del reparto, come quello pi\u00f9 difensivo di mediano; in virt\u00f9 della sua duttilit\u00e0, all'occorrenza \u00e8 stato impiegato anche come esterno destro da vari allenatori.\nAllenatore.\nTecnico dotato di forte carisma e personalit\u00e0, tra i cardini della sua metodologia di lavoro c'\u00e8 un \u00absenso di competitivit\u00e0 esasperato\u00bb financo a livelli \u00abinstancabili e ossessivi\u00bb. Proprio questa sua indole \u2014 che gli ha valso il soprannome di \"Martello\" \u2014 si \u00e8 rivelata un'arma a doppio taglio nel corso della carriera in panchina: da una parte l'ha fatto salire alla ribalta per la capacit\u00e0 di ottenere risultati immediati, spesso ribaltando i pronostici della vigilia; dall'altra, gli strascichi di una condotta cos\u00ec totalizzante \u2014 \u00abquando parli di calcio con Antonio Conte, o quando lo segui in televisione, lo vedi che \u00e8 provato fisicamente, soprattutto quando perde\u00bb, ha detto di lui il collega Slaven Bili\u0107 \u2014 l'hanno portato a logorare invariabilmente, repentinamente e bruscamente i rapporti con l'ambiente di turno.\nPer quanto concerne i suoi principi di gioco, si era fatto notare agli esordi per l'avere abbracciato stabilmente un modulo spregiudicato come il 4-2-4, scelta che gli aveva fatto guadagnare l'iniziale fama di \u00abintegralista\u00bb tattico. Negli anni seguenti, in particolare nelle esperienze di Torino, Londra e Milano, ha parzialmente smentito tale nomea plasmando la sua idea di calcio in funzione degli elementi a disposizione in rosa, quindi optando anche per schieramenti similmente offensivi come il 4-3-3 e il 3-4-3, pi\u00f9 bilanciati come il 3-4-1-2 o pi\u00f9 coperti come il 3-5-1-1.\nA conti fatti, tuttavia, \u00e8 il 3-5-2 che ha finito per assurgere a \u00abmarchio di fabbrica\u00bb della sua seconda parte di carriera. Un approccio a sua volta integralista, e tutt'altro che esente da critiche, nei confronti di uno schieramento in cui Conte riversa gran parte dei suoi dettami di gioco: un ampio possesso palla e una costruzione dell'azione che passa da un \"playmaker\" difensivo e da un regista di centrocampo, con la presenza di esterni chiamati ad agire lungo tutta la fascia, sia in ripiegamento sia in proiezione offensiva. In particolare, con il passare degli anni ha palesato una crescente e quasi dogmatica propensione per la difesa a tre, di cui \u00e8 riconosciuto tra i massimi teorici della sua generazione.\nCarriera.\nGiocatore.\nClub.\nLecce.\nIniziato al calcio dal padre Cosimo, ex calciatore dilettante, titolare di un autonoleggio e presidente nonch\u00e9 \"factotum\" della Juventina Lecce, societ\u00e0 calcistica del capoluogo salentino, Conte \u00e8 ceduto al all'et\u00e0 di 13 anni in cambio di 200\u00a0000 lire e una fornitura di 8 palloni. Da piccolo \u00e8 chierichetto e gioca a calcio al campo dell'oratorio della parrocchia di \"Sant'Antonio a Fulgenzio\", poi frequenta l'istituto tecnico commerciale \"Francesco Calasso\" di Lecce.\nCresce calcisticamente nella principale squadra della propria citt\u00e0, il Lecce, con cui debutta in Serie A il 6 aprile 1986, a 16 anni e 8 mesi, mandato in campo da Eugenio Fascetti nei minuti finali di Lecce- (1-1). L'arrivo di Carlo Mazzone sulla panchina giallorossa \u00e8 decisivo per la maturazione mentale e fisica di Conte, il quale, nonostante la giovane et\u00e0, in breve tempo diventa un elemento imprescindibile per la squadra.\nNel 1987 si frattura la tibia della gamba destra, infortunio che mette in pericolo la sua carriera agonistica e gli fa saltare quasi tutto il campionato 1987-1988, che vede i salentini ottenere la promozione in Serie A: le presenze stagionali di Conte in serie cadetta saranno solo 3. Tornato in campo nell'annata 1988-1989, segna il suo primo gol in Serie A, oltrech\u00e9 l'unico con la maglia leccese, in casa del , nella partita vinta al San Paolo per 3-2 dai partenopei, il 5 novembre 1989. Rimane l'unica rete nelle sue sette stagioni trascorse coi giallorossi, collezionando in totale 99 presenze, di cui 89 in campionato.\nJuventus.\n1991-1996: i primi successi.\nDurante la carriera a Lecce, Conte attira le attenzioni di Giovanni Trapattoni, tecnico della ; nella sessione di calciomercato dell'autunno 1991, dopo 9 presenze in Serie B con i salentini, \u00e8 quindi acquistato dal club torinese per 7 miliardi di lire. Il 17 novembre, alla decima giornata di campionato, debutta con la nuova squadra nella vittoria per 1-0 nel derby di Torino, subentrando nel finale a Salvatore Schillaci.\nPer la stagione 1992-1993 diventa una pedina inamovibile della squadra bianconera. Il 16 settembre 1992 bagna con una rete il proprio esordio in Coppa UEFA, nella vittoria per 6-1 dei bianconeri contro l'. Il 10 aprile decide con una doppietta (primi gol in Serie A con la maglia bianconera) il derby di Torino, vinto dalla Juventus per 2-1; questa sar\u00e0 la sua prima e unica doppietta in carriera. Conte conclude la sua seconda stagione alla Juve con 3 reti (2 in campionato e una in Coppa UEFA) e contribuendo alla vittoria della Coppa UEFA. Nella finale di andata contro il gioca da titolare, mentre rimane in panchina nella decisiva finale di ritorno.\nNella stagione 1993-1994 Conte si conferma sui livelli della precedente, mostrandosi inoltre pi\u00f9 prolifico sottorete. Realizza 4 gol in campionato e due in Coppa UEFA e, al termine della stagione, convince il CT Arrigo Sacchi a convocarlo per il .\nCon l'arrivo di Marcello Lippi sulla panchina della Juve, Conte si trova a essere impiegato in pi\u00f9 ruoli a centrocampo, molti di questi non sempre graditi dal giocatore. Gioca ottime partite e risulta decisivo in molte gare di Coppa UEFA. Conte conclude la sua stagione mettendo a segno 3 reti (una in campionato alla Sampdoria e due in Coppa UEFA) e contribuendo alla vittoria dello scudetto e della Coppa Italia da parte dei bianconeri.\nIl 13 settembre 1995 realizza una rete nella gara d'esordio in UEFA Champions League, quella vinta per 1-3 dai bianconeri in casa del ; qualche settimana pi\u00f9 tardi, il 18 ottobre, sigla la propria seconda rete in Champions nella vittoria per 4-1 dei bianconeri sui . Le fatiche europee si riverberano sul cammino in campionato, dove la Juventus non riesce a difendere il titolo, ma sul piano personale Conte \u00e8 ormai tra i \"senatori\" della squadra bianconera: il 20 aprile 1996 scende in campo a San Siro nel derby d'Italia indossando per la prima volta la fascia di capitano, trovando nell'occasione anche la seconda e decisiva rete che vale il successo 2-1 dei suoi.\nIl successivo 22 maggio scende in campo da titolare nella finale di UEFA Champions League all'Olimpico di Roma contro l', ma \u00e8 costretto a uscire anzitempo al 44' per problemi fisici, sostituito da Vladimir Jugovi\u0107; i torinesi vinceranno la competizione ai tiri di rigore mentre negli spogliatoi Conte scoprir\u00e0 che l'infortunio \u00e8 pi\u00f9 grave del previsto, impedendogli di prendere parte con la nazionale al successivo .\n1996-2001: gli anni da capitano.\nNell'estate 1996, stante la partenza di Gianluca Vialli, Conte succede a quest'ultimo come nuovo capitano della squadra. La sua prima stagione con la fascia al braccio si rivela, tuttavia, molto sfortunata. Dopo avere recuperato dal problema fisico occorsogli nella finale contro l'Ajax, a novembre si infortuna nuovamente, stavolta in maniera ancora pi\u00f9 grave, durante Italia-, riportando una rottura del legamento crociato anteriore sinistro. L'infortunio lo costringe all'operazione e a chiudere anzitempo l'annata, non consentendogli quindi di fregiarsi delle vittorie bianconere in Coppa Intercontinentale e Supercoppa UEFA e relegandolo a comprimario nel cammino verso il tricolore dei suoi compagni di squadra.\nTorna a pieno regime per la stagione 1997-1998, che si apre con la vittoria della sua seconda Supercoppa nazionale, giocando la finale del 23 agosto 1997 vinta dalla Juventus per 3-0 sul : nell'occasione Conte sigla la rete che fissa il risultato e che, a livello personale, pone simbolicamente fine all\"annus horribilis\" da cui \u00e8 reduce. Il successivo 31 agosto, alla prima di campionato, segna la rete del definitivo 2-0 in casa contro il , sua ex squadra; a fine stagione, con 44 presenze e 6 gol, Conte contribuisce alla vittoria dello scudetto, il suo terzo in carriera.\nLa stagione 1998-1999 si apre in maniera negativa sia sul piano sportivo, con la sconfitta in Supercoppa italiana contro la , sia su quello personale; perde temporaneamente i gradi di capitano per scelta dello spogliatoio \u2014 che li affida a un convalescente Alessandro Del Piero \u2014 e soprattutto entra in rotta con il tecnico Lippi, uscendo per questo dal novero dei titolari. Nella seconda parte dell'annata, con le sopravvenute dimissioni dell'allenatore viareggino e l'arrivo sulla panchina juventina di Carlo Ancelotti, Conte ritrova immediatamente centralit\u00e0 nell\"undici\" bianconero: il tecnico reggiolese lo riposiziona nel ruolo di centrocampista centrale, rendendolo un intoccabile nel suo 3-5-2.\nRinfrancato e motivato dalla rinnovata \"leadership\", Conte approfitta del nuovo modulo per cercare con pi\u00f9 frequenza la porta. La sua \"verve\" sottorete si palesa in particolar modo nella fase a eliminazione diretta di UEFA Champions League, dove il capitano juventino \u00e8 grande protagonista, ripagando la fiducia di Ancelotti siglando ben 3 gol: il 3 marzo 1999 realizza la seconda marcatura bianconera nell'andata dei quarti di finale contro l'; va in gol anche nella gara di ritorno, il 17 dello stesso mese, trovando nei minuti finali l'1-1 che permette ai suoi di superare il turno; infine il successivo 7 aprile porta in vantaggio la Juventus nella semifinale di andata pareggiata 1-1 in casa del . Sar\u00e0 proprio questa squadra, nella sfida di ritorno, a eliminare i torinesi con il risultato finale di 2-3. A fine anno, Conte eguaglia il suo record di marcature stagionali (7) stabilito l'annata precedente.\nNella stagione 1999-2000, nonostante l'arrivo di nuovi giocatori come Sunday Oliseh e Gianluca Zambrotta, Conte rimane titolare nel centrocampo juventino. Il 24 agosto 1999 realizza il suo primo gol stagionale nella finale di ritorno della Coppa Intertoto, conclusa con un pareggio 2-2 sul campo del e con la conseguente vittoria del trofeo da parte bianconera. A fine stagione segna in totale 6 gol in 38 presenze complessive tra campionato e coppe e, complice la positiva annata, riceve la convocazione del commissario tecnico Dino Zoff per il . Nella stagione 2000-2001, chiusa al secondo posto, totalizza 28 presenze e 3 gol.\n2001-2004: l'epilogo.\nA partire dall'annata 2001-2002, ormai trentaduenne e alle prese con un fisico falcidiato da vari acciacchi, Conte entra nella fase calante della carriera agonistica. Il ritorno sulla panchina juventina di Lippi lo priva definitivamente dei gradi di capitano a vantaggio di Del Piero e, conseguentemente, di un posto tra i titolari. Pur scivolato tra le seconde linee, in questa stagione riuscir\u00e0 comunque a dare ancora un importante contributo alla causa bianconera: ricucito man mano il rapporto col tecnico viareggino e, anche senza fascia, rimasto tra le voci pi\u00f9 autorevoli dello spogliatoio, il centrocampista colleziona 28 presenze e 1 gol in un campionato che si conclude con la vittoria dello scudetto, quello del \u00ab5 maggio\u00bb, passato agli annali per l'impronosticabile sorpasso all'ultima giornata sui rivali dell'.\nSar\u00e0 questa, \"a posteriori\", l'ultima stagione di Conte ad alti livelli. Nel campionato 2002-2003 \u00e8 impiegato sporadicamente, pur potendosi fregiare nuovamente del titolo italiano; ha inoltre modo di giocare la finale di UEFA Champions League persa ai rigori contro il Milan dove, subentrato nel secondo tempo, colpisce di testa una clamorosa traversa della porta di Dida. Al termine della stagione 2003-2004 decide di ritirarsi dal calcio giocato, rifiutando un ulteriore rinnovo propostogli dalla societ\u00e0, sia per i sopraggiunti 35 anni d'et\u00e0 sia per l'ideale fine di un ciclo a Torino, con il contemporaneo e definitivo addio di Lippi alla panchina bianconera. Conte gioca la sua ultima partita in Serie A a San Siro il 4 aprile 2004, un derby d'Italia contro l'Inter (3-2), mentre l'ultima in Europa era stata il precedente 25 febbraio al Riazor di A Coru\u00f1a, contro il (1-0). In 13 stagioni con la Juventus, ha collezionato in campionato 295 presenze e 29 gol, in totale 418 presenze e 43 gol.\nNazionale.\nIl suo esordio nella nazionale maggiore avviene sotto la guida di Arrigo Sacchi a 24 anni, il 27 maggio 1994, nell'amichevole premondiale contro la ; viene quindi convocato dallo stesso commissario tecnico per il negli Stati Uniti d'America. Nel corso della manifestazione gioca titolare la sfida dei quarti di finale contro la e subentra nel secondo tempo nella semifinale contro la . Rimane in panchina nella decisiva sfida in finale contro il , persa ai tiri di rigore.\nNon partecipa al in Inghilterra, a causa di un infortunio patito poche settimane prima con la Juventus nella finale di UEFA Champions League.\nConvocato solo in due occasioni da Cesare Maldini, peraltro senza scendere in campo, non prende parte al in Francia. Torna a giocare in nazionale il 27 marzo 1999, durante la gestione del nuovo CT Dino Zoff, nella trasferta contro la valevole per le qualificazioni al : nell'occasione realizza di testa il suo primo gol in azzurro, fissando il risultato sul definitivo 1-2 per l'Italia.\nViene scelto da Zoff per la fase finale dell'Europeo in Belgio e nei Paesi Bassi. L'11 giugno, nella prima gara della fase a gironi contro la , Conte realizza in rovesciata il primo gol degli azzurri nel torneo, contribuendo alla vittoria dell'Italia per 2-1. Disputa anche l'altra partita della fase a gironi contro il e quella dei quarti di finale contro la , dove, a causa di un fallo di Gheorghe Hagi che gli procura una lesione ai legamenti della caviglia destra, conclude in anticipo l'Europeo, poi perso dall'Italia in finale, al \"golden goal\", contro la .\nIn maglia azzurra ha totalizzato 20 presenze e 2 reti.\nAllenatore.\nGli inizi con Siena e Arezzo.\nGi\u00e0 sul finire della carriera agonistica, Conte aveva palesato l'intenzione di rimanere nel mondo del calcio come allenatore. Il desiderio di intraprendere questa nuova professione in seno allo staff juventino \u00e8, tuttavia, osteggiato dal neotecnico della prima squadra, Fabio Capello, cos\u00ec l'ex centrocampista comincia dalla panchina di un altro club bianconero, il , dove nel campionato 2005-2006 va a ricoprire il ruolo di vice per Luigi De Canio.\nDella stagione successiva \u00e8 la sua prima esperienza da capo allenatore, venendo chiamato a guidare l', che va a iniziare il campionato di Serie B con una penalizzazione di 6 punti in classifica, conseguenza di Calciopoli. Dopo un pessimo avvio che vede la formazione amaranto stagnare sul fondo della graduatoria, Conte viene esonerato il 31 ottobre 2006 e sostituito da Maurizio Sarri; viene richiamato il 13 marzo 2007, subentrando allo stesso Sarri e ritrovando la squadra ancora all'ultimo posto. Questa volta l'avvicendamento sortisce effetti e, con 24 punti nelle ultime 10 partite, Conte trascina gli aretini a sfiorare una salvezza che appariva insperata fino a poche settimane prima, ma infine sfuggita all'ultima giornata. Senza la succitata penalizzazione, l'Arezzo si sarebbe classificato undicesimo, evitando agevolmente il declassamento in Serie C1.\nBari.\nIl 28 dicembre 2007 diventa il nuovo allenatore del , subentrando al dimissionario Giuseppe Materazzi; quella con i galletti pugliesi \u00e8 per lui la seconda esperienza sulla panchina di una squadra di Serie B. Ottiene la salvezza anticipatamente piazzandosi a met\u00e0 classifica, segnalandosi inoltre per la vittoria del derby pugliese contro il , fatto che porta a forti attriti con i suoi conterranei salentini.\nPer la stagione 2008-2009, conferma l'impegno con il Bari nella serie cadetta. In Puglia schiera un modulo che ha nelle fasce offensive il suo punto di forza, ispirato al modulo adottato da Gian Piero Ventura al nella stagione precedente; il Bari di Conte si proietta da solo in testa alla classifica e ottiene infine, dopo otto anni, la promozione in Serie A, matematicamente giunta l'8 maggio 2009, con quattro giornate di anticipo, a seguito della sconfitta del rivale Livorno con la Triestina. Il 2 giugno Conte accetta inizialmente il rinnovo del contratto con il club pugliese, tuttavia, dopo tre settimane, risolve consensualmente l'accordo con la societ\u00e0 biancorossa.\nAtalanta, ritorno a Siena.\nDopo quasi tre mesi dall'addio al Bari, il 21 settembre 2009 \u00e8 ingaggiato in Serie A dall', subentrando all'esonerato Angelo Gregucci. Alla prima panchina in massima categoria, in casa col (0-0), Conte \u00e8 espulso per proteste. La prima vittoria in A \u00e8 il 18 ottobre, sul campo dell'. Dopo aver ottenuto 13 punti in 13 partite (3 vittorie, 4 pareggi, 6 sconfitte), si dimette il 7 gennaio 2010, in seguito alla sconfitta rimediata in casa col Napoli. Il successivo 1\u00ba febbraio, vince il premio \"Panchina d'argento\" della stagione 2008-2009 per avere riportato il Bari nella massima divisione; il premio \u00e8 istituito dal settore tecnico della Federcalcio e riservato agli allenatori della Serie B che si siano particolarmente distinti durante il campionato.\nIl 23 maggio 2010 diventa allenatore del neoretrocesso , ritornando sulla panchina dove, da vice di Luigi De Canio, aveva iniziato il percorso da tecnico. Con i toscani ottiene il secondo posto finale in campionato, che vale la promozione diretta in Serie A (seconda della sua carriera dopo quella con il Bari) con tre giornate di anticipo.\nJuventus.\nOrmai considerato tra i migliori tecnici emergenti della sua generazione, il 31 maggio 2011 Conte ritorna dopo sette anni in seno alla squadra di cui era stato \"bandiera\" e capitano da calciatore, la : il presidente Andrea Agnelli gli affida il difficile compito di riportare la squadra bianconera, ancora a secco di successi nel post-Calciopoli e in uno dei momenti sportivamente pi\u00f9 difficili della sua storia, ai vertici del calcio italiano.\nL'11 settembre ottiene la sua prima vittoria in campionato con la Juventus battendo 4-1 il , inaugurando lo Juventus Stadium. Il successivo 25 ottobre, alla nona giornata del campionato, la squadra si impone per 2-1 contro la Fiorentina, portando la Juventus in solitaria alla testa della classifica, evento che non accadeva da cinque anni, dalla stagione calcistica 2005-2006.\nCon la vittoria esterna a Lecce dell'8 gennaio 2012, Conte entra nella storia della Juventus eguagliando il record della stagione 1949-1950 con 17 risultati utili consecutivi dalla prima di campionato. La settimana dopo supera il record stabilendone uno nuovo di 18 risultati utili consecutivi da inizio campionato, col pareggio interno col (1-1). Una settimana dopo la Juve ottiene il titolo d'inverno dopo avere battuto 0-2 l'Atalanta. Chiude imbattuto il girone d'andata con 11 vittorie, 8 pareggi, 0 sconfitte.\nIl 12 marzo una giuria di esperti, giornalisti e dirigenti sportivi decreta Conte vincitore del \"Premio Maestrelli\" per la stagione in corso, precedendo Guidolin e Mazzarri. Il 6 maggio vince il suo primo campionato da allenatore battendo 2-0 il Cagliari a Trieste (campo neutro) alla 37\u00aa giornata, grazie anche alla contemporanea sconfitta del rivale nel derby milanese, portando il distacco a 4 punti. Conclude il campionato raccogliendo 23 vittorie e 15 pareggi, mantenendo l'imbattibilit\u00e0. La striscia di risultati utili consecutivi termina il 20 maggio, quando la Juventus perde 2-0 col , finale di Coppa Italia.\nL'11 agosto 2012, a Pechino, vince la prima Supercoppa italiana da allenatore, battendo ancora il Napoli 4-2. Il 5 maggio 2013 vince il secondo scudetto consecutivo alla guida della Juventus con 3 giornate d'anticipo, diventando il quinto allenatore alla guida della squadra capace di vincere due scudetti nei primi due anni dopo Carcano (1930-1931 e 1931-1932), Parola (1959-1960 e 1960-1961), Vycp\u00e1lek (1971-1972 e 1972-1973) e Trapattoni (1976-1977 e 1977-1978).\nIl 18 agosto 2013 vince la sua seconda Supercoppa italiana battendo 4-0 la all'Olimpico di Roma. Il 12 gennaio 2014 ottiene il record di 11 vittorie consecutive, superando il precedente primato del \"Quinquennio d'oro\" di Carcano. Il 4 maggio \u00e8 campione d'Italia per il terzo anno di fila, in virt\u00f9 della sconfitta della rivale a Catania. Oltre a ci\u00f2, sul piano personale, il tecnico, al suo terzo scudetto in panchina, entra nel novero dei colleghi pi\u00f9 titolati nel campionato italiano di calcio, appaiando colleghi quali Garbutt, Herrera, Mancini e Weisz. A fine torneo la \"Vecchia Signora\" taglia due traguardi storici: 102 punti in campionato (record europeo) e totale imbattibilit\u00e0 casalinga con 57 punti ottenuti su altrettanti disponibili.\nNella stessa stagione porta la Juventus in semifinale di UEFA Europa League, dov'\u00e8 estromessa dal : un'eliminazione cocente per i tifosi bianconeri che, per la prima volta in questo ciclo, non risparmiano critiche a Conte nella gestione del doppio confronto coi lusitani e, in generale, del doppio impegno campionato-coppa; fatto che \"a posteriori\" comincia a incrinare il fin l\u00ec saldo rapporto tra il tecnico e l'ambiente torinese. La situazione pare appianarsi nelle settimane seguenti, quando la societ\u00e0 conferma il tecnico in panchina anche per la stagione seguente; tuttavia il 15 luglio 2014, a ritiro estivo iniziato, a sorpresa Conte, entrato definitivamente in rotta con la dirigenza juventina circa i piani futuri della squadra, si dimette risolvendo il proprio contratto.\nNazionale italiana.\nIl 14 agosto 2014 si accorda con la FIGC per ricoprire, fino al , il doppio incarico di commissario tecnico della nazionale italiana e di coordinatore delle squadre giovanili azzurre. Il 4 settembre esordisce sulla panchina dell'Italia con una vittoria, sconfiggendo 2-0 in amichevole i . Il 10 ottobre 2015, con la vittoria per 3-1 a Baku contro l', raggiunge la qualificazione all'Europeo.\nAlla fase finale in Francia, l'Italia vince il proprio girone con due vittorie contro il per 2-0 e contro la per 1-0 e subendo una sconfitta contro l' per 1-0, qualificandosi per gli ottavi di finale, dove gli azzurri battono 2-0 i campioni in carica della . Nei quarti di finale l'Italia cede il passo alla dopo i tiri di rigore, in una gara che mette la parola fine all'esperienza di Conte in azzurro: il club inglese del aveva infatti ufficializzato, tre mesi prima, l'ingaggio di Conte come proprio allenatore a partire dalla stagione di Premier League 2016-2017.\nChelsea.\nIl 14 luglio 2016 s'insedia quale nuovo tecnico del . Il 15 agosto ottiene la sua prima vittoria sulla panchina dei \"Blues\" durante il derby londinese contro il , per 2-1. Il 12 maggio 2017, vincendo per 1-0 sul campo del , il tecnico si laurea campione d'Inghilterra alla stagione d'esordio e con due turni di anticipo; \u00e8 il quarto allenatore italiano ad aggiudicarsi il titolo inglese dopo Carlo Ancelotti, Roberto Mancini e Claudio Ranieri. Arriva inoltre in finale di FA Cup, venendo per\u00f2 sconfitto dai concittadini dell'.\nAlla positiva annata d'esordio, tuttavia, fa seguito una pi\u00f9 negativa sul piano sportivo e, ancor pi\u00f9, ambientale. Sconfitto ancora dai \"Gunners\" nella sfida di Community Shield, nel corso dell'annata il Chelsea, dopo aver superato come secondo classificato un difficile girone di UEFA Champions League comprendente , e , viene eliminato agli ottavi di finale dal ; in campionato non riesce a difendere il titolo, chiudendo la classifica al quinto posto e fallendo l'obiettivo minimo della qualificazione in Champions. La vittoria a fine stagione dell'ottava FA Cup della storia \"Blues\", raggiunta battendo in finale il per 1-0, non riesce a ricucire i rapporti tra Conte e la societ\u00e0 londinese, che il 13 luglio 2018 annuncia l'esonero dell'allenatore leccese.\nInter.\nDopo un anno sabbatico e a distanza di cinque anni dalla sua precedente esperienza in Serie A, il 31 maggio 2019 diventa il nuovo allenatore dell', in sostituzione dell'esonerato Luciano Spalletti. Il debutto in nerazzurro \u00e8 del 26 agosto seguente, in campionato, battendo per 4-0 a San Siro la squadra dei suoi esordi, il . L'arrivo sulla panchina interista di una storica ex \"bandiera\" juventina rinfocola immediatamente la pi\u00f9 grande rivalit\u00e0 del calcio italiano e, nello specifico, divide nettamente gli animi della tifoseria nerazzurra; ci\u00f2 nonostante, a Milano il tecnico \u00e8 protagonista di un positivo avvio, rigenerando repentinamente un ambiente che, negli anni precedenti, raramente aveva saputo essere protagonista: vince le prime sei gare di campionato, stracittadina compresa, un filotto che in casa nerazzurra aveva l'unico precedente nella stagione 1966-1967 con Helenio Herrera in panchina.\nIl 6 gennaio 2020, con la vittoria per 3-1 al San Paolo sul , Conte raggiunge le 100 vittorie in Serie A da allenatore, il pi\u00f9 veloce a tagliare questo traguardo nella storia del campionato italiano. Il successivo 9 febbraio, vincendo anche il derby di ritorno, diventa il primo tecnico interista a fare sue entrambe le stracittadine alla sua stagione di esordio, dopo Carlo Carcano nell'annata 1945-1946. Proprio dopo il derby, che aveva proiettato la squadra in testa alla classifica, questa accusa una flessione di risultati, lasciando definitivamente la vetta; il tecnico salentino porta comunque i lombardi al secondo posto finale \u2014 piazzamento che mancava dall'edizione 2010-2011 \u2014, dietro alla sola Juventus campione con due turni di anticipo. Di rilievo anche il cammino stagionale nelle coppe europee, seppur a due facce: smaltita la delusione per la precoce eliminazione nella fase a gironi di UEFA Champions League, in UEFA Europa League gli uomini di Conte raggiungono l'atto conclusivo del torneo \u2014 a ventidue anni dall'ultima volta nella manifestazione e a dieci dall'ultima finale europea assoluta per i nerazzurri \u2014, dove tuttavia non riescono a sollevare il trofeo, venendo sconfitti dal .\nL'inizio del campionato successivo \u00e8 contrassegnato da risultati altalenanti nei primi due mesi, che tuttavia tengono la squadra a contatto con le posizioni di vertice; al ritorno dalla sosta di novembre, l'Inter inanella una striscia di otto vittorie consecutive che la proietta al secondo posto, a ridosso del Milan poi campione d'inverno. Dopo qualche passo falso sul finire del girone di andata, chiuso alle spalle dei concittadini, all'inizio della tornata conclusiva i nerazzurri ottengono undici successi consecutivi e ipotecano il tricolore. Il 2 maggio 2021, grazie alla vittoria sul Crotone e complice il pareggio della rivale Atalanta con il Sassuolo, l'Inter si laurea campione d'Italia con quattro giornate d'anticipo: per Conte, che riporta il titolo ai meneghini dopo undici anni, si tratta del quarto campionato italiano vinto da allenatore e del quinto in assoluto, contando anche quello con il Chelsea. Nuovamente deludenti, invece, sono i percorsi nelle coppe: in UEFA Champions League l'Inter viene eliminata gi\u00e0 nella fase a gironi, mentre in Coppa Italia esce in semifinale. Nonostante il successo tricolore, il 26 maggio 2021 arriva la repentina risoluzione contrattuale tra l'allenatore e il club milanese, alla luce delle divergenze d'intenti sul futuro della squadra.\nTottenham.\nIl 2 novembre 2021 subentra a stagione in corso alla guida del , in sostituzione dell'esonerato Nuno Esp\u00edrito Santo. Due giorni dopo debutta sulla panchina dei londinesi, vincendo per 3-2 la gara interna a New White Hart Lane contro il valevole per la fase a gironi di Europa Conference League. In Premier League, dopo lo 0-0 al debutto a Goodison Park con l', la prima vittoria arriva il 21 novembre grazie al 2-1 casalingo sul . Il 29 dicembre seguente, a seguito del pareggio sul campo del diventa il primo allenatore degli \"Spurs\" ad essere imbattuto in campionato nelle prime sette gare disputate (4 vittorie e 3 pareggi), superando Jacques\u00a0Santini\u00a0e Tim\u00a0Sherwood, entrambi fermi a sei con rispettivamente due vittorie e quattro pareggi il primo e cinque vittorie e un pareggio il secondo.\nControversie.\nIl 26 luglio 2012, Conte viene deferito dalla Procura Federale nell'ambito del , con l'accusa di omessa denuncia in relazione alle partite \"Novara-Siena 2-2\" e \"AlbinoLeffe-Siena 1-0\" del campionato di Serie B 2010-2011, quando sedeva sulla panchina senese. Il successivo 1\u00ba agosto la Commissione Disciplinare definisce \u00abnon congrua\u00bb l'istanza di patteggiamento a 3 mesi e euro concordata tra il procuratore Palazzi e i legali del tecnico; caduta ogni possibilit\u00e0 di un nuovo accordo tra le parti, il giorno seguente viene resa nota la richiesta di 15 mesi di squalifica da parte della Procura Federale.\nIl 10 agosto 2012, l'allenatore viene squalificato per 10 mesi dalla Commissione Disciplinare della Federcalcio. Il 22 dello stesso mese, lo stop viene confermato dalla Corte Federale che riformula parzialmente la decisione della Disciplinare, prosciogliendo allenatore per \"Novara-Siena\", ma ribadendo la squalifica di 10 mesi per l'omessa denuncia di \"Albinoleffe-Siena\". Il 29 agosto il tecnico presenta ricorso al Tribunale Nazionale d'Arbitrato per lo Sport (TNAS) del CONI per ottenere la procedura d'urgenza e la sospensione cautelare della squalifica; il presidente del TNAS accoglie l'istanza di urgenza del ricorso, respingendo invece quella cautelare per neutralizzare la squalifica, con un rimando su questa decisione ai giudici dell'arbitrato competenti. Il 5 ottobre 2012, il TNAS riduce la squalifica inflitta in secondo grado a 4 mesi, consentendo al tecnico di tornare in panchina a partire dal successivo 8 dicembre.\nSul fronte della giustizia ordinaria, il 7 luglio 2015 la Procura di Cremona chiede il rinvio a giudizio per Conte e altri 103 indagati con l'accusa di frode sportiva in relazione alla partita \"AlbinoLeffe-Siena\", mentre per \"Novara-Siena\" il PM Di Martino chiede l'archiviazione cos\u00ec come per l'originaria accusa di associazione a delinquere. Il 5 aprile 2016 la procura cremonese chiede per Conte 6 mesi di reclusione con pena sospesa e euro di multa, anzich\u00e9 8 mesi, considerando lo sconto di un terzo previsto dal rito abbreviato: il 16 maggio seguente Conte viene assolto dal giudice dell'udienza preliminare \u00abper non aver commesso il fatto\u00bb.\nStatistiche.\nStatistiche da allenatore.\nClub.\n\"Statistiche aggiornate al 26 febbraio 2022. In grassetto le competizioni vinte.\""}
{"id": "909881", "revid": "110157", "url": "https://it.wikipedia.org/wiki?curid=909881", "title": "Picasa", "text": "Picasa \u00e8 stato un software grafico che permetteva di organizzare e modificare fotografie digitali e video e condividerli tramite un servizio di photosharing. Il programma, creato originariamente nel 2002 da un'azienda chiamata Lifescape, \u00e8 stato acquisito nel 2004 da Google ed \u00e8 stato distribuito con licenza freeware. La parola \"Picasa\" deriva dalla fusione del cognome del pittore spagnolo Pablo Picasso, dalla frase in spagnolo \"mi casa\" (in italiano significa \"Casa mia\") e dalla parola inglese \"Pic\" (abbreviazione di \"pictures\" che in italiano significa \"immagini\").\nIl 12 febbraio 2016, Google ha annunciato, per il 15 marzo dello stesso anno, l'interruzione del supporto all'applicazione desktop di Picasa, incentrandosi sul servizio Google Foto come il suo successore.\nVersioni.\nWindows.\nA gennaio 2015, la versione pi\u00f9 recente di Picasa \u00e8 la 3.9, che \u00e8 compatibile con Windows XP, Windows Vista, Windows 7, Windows 8 e Windows 8.1. Questa versione possiede, inoltre, l'integrazione con Google+ e la rimozione dell'integrazione con Picasa Web Albums.\nLinux.\nDa giugno 2006, Picasa per Linux \u00e8 disponibile in una versione adattata da Windows basata sul software Wine. Attualmente, l'ultima versione rilasciata ufficialmente da Google per Linux \u00e8 la 3.0 Beta.\nIl 20 aprile 2012, Google ha annunciato l'interruzione del supporto per questo sistema operativo.\nMac OS.\nIl 5 gennaio 2009 \u00e8 stata rilasciata una versione beta di Picasa disponibile solo per iMac basati su piattaforma Intel. \u00c8 disponibile, inoltre, un plugin per il caricamento di foto e video su Picasa Web Albums.\nCaratteristiche.\nPer l'organizzazione delle foto, Picasa permette l'importazione di file dal proprio computer, l'assegnazione di tag, il riconoscimento facciale, e molte altre funzioni di modifica quali aggiunta del testo, aumento di luminosit\u00e0 e contrasto, riduzione degli occhi rossi e funzione di ritaglio delle immagini. Sono inoltre incluse altre caratteristiche quali la creazione di presentazioni, la stampa, e l'invio tramite e-mail. Picasa supporta le immagini in formato JPG, BMP, RAW, GIF, PNG, PSD, TIFF, WebP e i filmati in formato AVI, MPEG, WMV, ASF, MOV.\nPicasa utilizza il file picasa.ini e lo standard IPTC per mantenere traccia di tutte le parole chiave eventualmente assegnate ad ogni immagine.\nLe parole chiave possono essere lette anche da altri software di organizzazione fotografica quali Adobe Photoshop Album, Adobe Bridge, Adobe Photoshop Lightroom, digiKam, Aperture e iPhoto.\nSu Picasa \u00e8 integrata anche una barra di ricerca che, grazie ai filtri, \u00e8 in grado di trovare nomi di file, didascalie, tag, cartelle ed altri metadati. \u00c8 inclusa anche una funzione di ricerca tramite la colorazione dell'immagine.\nPrima di ogni modifica di un'immagine, Picasa crea una copia di backup e la salva nel file nascosto picasa.ini. Ci\u00f2 permette molteplici modifiche senza per\u00f2 alterare l'immagine originale.\nDa giugno 2007, \u00e8 integrata in Picasa la funzione di geolocalizzazione (o \"geotagging\") che consiste nella scrittura delle coordinate geografiche attraverso i metadati Exif. Questa funzione \u00e8 descritta nel manuale utente di Picasa.\nPicasa Web Albums.\nOltre Google+, Picasa integra Picasa Web Albums, ossia un servizio di image hosting e di photosharing che permette, a tutti i possessori di un account Google, di archiviare e condividere le proprie foto. Gli utenti con un account Google+ attivo hanno a disposizione uno spazio di archiviazione illimitato per immagini con risoluzione non superiore a 2048x2048 pixel; gli altri account possono archiviare immagini con risoluzione non superiore a 800x800 pixel.\nFine del supporto.\nIl 12 febbraio 2016, Google ha annunciato, per il 15 marzo dello stesso anno, l'interruzione del supporto all'applicazione desktop di Picasa, seguito dalla chiusura di Picasa Web Albums il 1\u00ba maggio. Google ha dichiarato che il motivo principale del ritiro di Picasa \u00e8 quello di concentrarsi esclusivamente su un unico servizio di photosharing, Google Foto. Nonostante la fine del supporto, \u00e8 possibile continuare ad utilizzare l'applicazione desktop di Picasa senza per\u00f2 avere la possibilit\u00e0 di usufruire di nuovi aggiornamenti."}
{"id": "909884", "revid": "99236958", "url": "https://it.wikipedia.org/wiki?curid=909884", "title": "Rescue diver", "text": "Il rescue diver \u00e8 una tipologia di brevetto per la subacquea prevista da alcune didattiche, come quella NAUI, PADI, SDI, NASE, SNSI e altre che abilita al soccorso subacqueo. Per le organizzazioni di matrice italiana, si tratta del brevetto \"Salvamento Sub\".\nDurante il corso l'allievo impara le manovre di soccorso, ma soprattutto le capacit\u00e0 per poter intervenire in caso di un incidente subacqueo e sarebbe opportuno che tutti i sub partecipassero a questo corso.\nInoltre \u00e8 un passo indispensabile per poter avanzare nel campo professionale dell'insegnamento ed \u00e8 requisito fondamentale per accedere al corso di livello superiore, ovvero il Divemaster SNSI, PADI e ANIS (equivalente al Subacqueo CMAS o Sommozzatore di 3\u00ba grado FIPSAS).\nEquivalenze.\nQuesto tipo di brevetto non ha equivalenze particolari se non appunto quella di essere denominato in un modo per alcune sigle (straniere) o in un altro per le didattiche con radici storiche italiane."}
{"id": "909885", "revid": "125873983", "url": "https://it.wikipedia.org/wiki?curid=909885", "title": "Guglielmo Giordano di Cerdanya", "text": "Origine.\nGuglielmo Giordano, secondo il \"Gesta Comitum Barchinonensium\", era il figlio primogenito del Conte di Cerdanya e di Conflent, Guglielmo Raimondo I e della sua terza moglie, Sancha di Barcellona (ca. 1058- dopo il 13 aprile 1102), figlia del conte di Barcellona, Gerona, Osona e Carcassonne, Raimondo Berengario I di Barcellona e di Almodis de La Marche), come confermano le \"Europ\u00e4ische Stammtafeln\", vol III, 137 (non consultate).\n&lt;br&gt;Guglielmo Raimondo I, secondo il \"Gesta Comitum Barchinonensium\", era il figlio primogenito del Conte di Cerdanya e di Conflent, Raimondo Goffredo e di Adela, di cui non si conoscono gli ascendenti.\nBiografia.\nGuglielmo Giordano viene citato in due documenti inerenti a donazioni:\nNel 1095, suo padre, Guglielmo Raimondo fece testamento, nominando esecutore il fratello Enrico (\"Henricum fratrem meum\") e disponendo l'eredit\u00e0 ai due figli, Guglielmo Giordano (\"Guillelmo Iordani filio meo\") e Bernardo (\"filio meo Bernardo\").\n&lt;br&gt;Ancora secondo il \"Gesta Comitum Barchinonensium\", Guglielmo Raimondo mor\u00ec nel 1095 e Guglielmo Giordano gli succedette come Guglielmo II Conte di Cerdanya; la morte nel 1095 viene confermata dal \"Chronicon alterum Rivipullense\" (\"1095. Obiit Guillelmus comes Ceritani\u00e6\").\nL'anno dopo essere succeduto al padre, Guglielmo Giordano segu\u00ec lo zio (fratellastro di sua madre) Raimondo di Saint Gilles alla Prima crociata, lasciando la contea nelle mani del fratello Bernardo.\n&lt;br&gt;Quando fu in Terra Santa si fece ribattezzare nelle acque del fiume Giordano ed assunse il soprannome di Giordano, come ci conferma il documento n\u00b0 CCCXIII della \"Marca Hispanica sive Limes Hispanicus\", datato 1097, inerente ad una donazione, si cita come Guglielmo Giordano col titolo di principe (\"Guillermus qui cognominor Iordanis nuru Divino Cerdani\u00e6 princeps\").\nNel 1102, Guglielmo Giordano, dopo aver fatto testamento, in cui, in caso di sua morte, designava suo fratello, Bernardo, suo successore, raggiunge nuovamente la zio, Raimondo di Saint Gilles, che stava assediando la citt\u00e0 di Tripoli e che aveva ricevuto il titolo di conte di Tripoli.\nSuo zio, Raimondo mor\u00ec il 28 febbraio del 1105, durante l'assedio, molto prima che Tripoli fosse conquistata, come narra l'Arcivescovo di Tiro, Guglielmo, nel suo Historia rerum in partibus transmarinis gestarum. Guglielmo Giordano gli succedette alla guida dell'assedio.\nLa morte di Raimondo, nel febbraio 1105, sul monte Pellegrino viene confermata anche dal canonico e cronista, Alberto di Aquisgrana, nel suo \"Historia Hierosolimitana\" (che conferma che anche la sepoltura di Raimondo avvenne nello stesso luogo). \nDopo la morte dello zio Raimondo, dato che i cugini Bertrando e Alfonso Giordano, erano rientrati nei loro possedimenti Occitani assunse il titolo di conte di Tripoli.\n&lt;br&gt;Nel 1106, secondo il documento n\u00b0 91 del \"Cartulaire de l'\u00e9glise de Saint-S\u00e9pulchre de Jerusalem\", Guglielmo Giordano per lo zio (\"Nepos eius Guillelmus Iordanis\"), fece una donazione alla chiesa del Santo Sepolcro di Gerusalemme.\nNel 1109, Guglielmo Giordano, assedi\u00f2 Arqa, e in tre settimane la conquist\u00f2.\n&lt;br&gt;In quello stesso anno, il cugino, Bertrando decise di raggiungere Tripoli per succedere al padre Raimondo; secondo Alberto di Aquisgrana nel libro II dell\"'HISTORIA HIEROSOLYMITANAE EXPEDITIONIS\" nei cap. III - XII, Bertrando lascio Saint-Gilles, arriv\u00f2 a Pisa, viaggi\u00f2 via mare su una nave di Genovesi, pass\u00f2 da Costantinopoli, dove giur\u00f2 fedelt\u00e0 all'imperatore bizantino Alessio I; nel 1109, raggiunse i possedimenti di Tancredi ad Antiochia, e prosegu\u00ec per Tartus, che era governata dal cugino, Guglielmo Giordano, il quale conduceva l'assedio di Tripoli; infine, con Guglielmo Giordano, si rec\u00f2 a Tripoli dove partecip\u00e8 all'assedio e alla conquista della citt\u00e0 anche con l'aiuto di Baldovino I e Tancredi; e, dopo la conquista, Bertrando assunse il titolo di conte di Tripoli e divise la contea col cugino, Guglielmo Giordano, che per sei anni aveva condotto l'assedio della citt\u00e0, prima a fianco di Raimondo di Saint Gilles e poi da solo.Siccome nella conquista della citt\u00e0 aveva avuto l'aiuto dei Genovesi e delle loro navi, secondo l'autore degli \"Annali Genovesi di Caffaro e de\u00b4 suoi continuatori, Vol. 1\", Caffaro di Rustico da Caschifellone, Bertrando concesse loro la terza parte della contea.Secondo lo storico britannico, medievalista e bizantinista, Steven Runciman, invece, nel mese di giugno venne deciso la spartizione della contea che, dopo la caduta di Tripoli, sotto la sovranit\u00e0 di Baldovino I a Bertrando sarebbero andate, Tripoli e Gibelet, a Guglielmo Giordano Tortosa e Arqa.\nSempre Alberto di Aquisgrana narra che poco tempo dopo la presa di Tripoli, nel 1110, Guglielmo Giordano fu assassinato da un suo armigero, per cui tutta la contea fu riunita nelle mani di Bertrando. La morte di Guglielmo Giordano \u00e8 ricordata anche dall\"'Ex Gesta Comitum Barcinonensium\": nella cittadina di Arqa, colpito da una freccia, mor\u00ec senza prole. La contea di Tripoli fu governata dal cugino, Bertrando, mentre la contea di Cerdanya and\u00f2 al fratello Bernardo.\n&lt;br&gt;Secondo il \"Cartulaire de l'\u00e9glise de Saint-S\u00e9pulchre de Jerusalem\", a seguito della morte di Guglielmo Giordano, Bertrando, assieme al figlio, Ponzio, fece una donazione alla chiesa del Santo Sepolcro per l'anima del cugino.\nDiscendenza.\nDi Guglielmo Giordano non si conosce il nome di una eventuale moglie n\u00e9 si conosce alcuna discendenza legittima."}
{"id": "909890", "revid": "300067", "url": "https://it.wikipedia.org/wiki?curid=909890", "title": "Elegant... and Dying", "text": "Elegant... and Dying, pubblicato nel giugno 2003 con la The End Records, \u00e8 il terzo album della band symphonic/doom metal Virgin Black.\nIl disco.\nAl primo ascolto si resta stupiti dall'opener \"Adorned in Ashes\", caratterizzata da un'epicit\u00e0 sinfonica e da sonorit\u00e0 doom, con London che utilizza il suo tipico timbro tenore; la traccia si conclude con un malinconico finale in pianoforte. Risulta invece ampiamente contaminata dall'elettronica la successiva \"Velvet Tongue\", brano anti religiosit\u00e0 istituzionale, che invita invece ad una vita intima in Dio, senza intermediari. Musicalmente il brano muta spesso sonorit\u00e0 prossime al death e crolli doom. Una lunga scia di distorsione lega questo al successivo brano, \"And the Kiss of God's Mouth Part I\", cui l'assolo di Samantha aleggia su un riff di tastiera. Segue \"And the Kiss of God's Mouth Part II\", vivace, progressiva, solare eppur sinistra, in continuo sforzo ascendente. A questo punto le sonori\u00e0 cambiano, incappando in polifonie neoclassiche, interpretazioni straziate e minimalismi, ma anche battute ipnotiche e riff empirei: il doom \u00e8 solenne, i silenzi presenti nella composizione lo sono ancora di pi\u00f9; il brano descritto \u00e8 \"Renaissance\", il preludio per le successive composizioni. Segue \"The Everlasting\", un brano in cui fluttua informe la descrizione dell'umana esperienza del Divino, un profluvio di situazioni sonore polimorfe quanto misteriche, che da sussurri, conturbante pathos, rarefazioni, distese iperuranie ed espressioni in gregoriano, sconfinano persino nel black, nell'epic, nel prog, in un duetto polifonia-tenore e nelle coralit\u00e0 serafiche nella narrazione. La seguente \"Cult of Crucifixion\" \u00e8 caratterizzata dall'atmosfera grave e i bruschi passaggi death-doom lo rimarcano: canzone intricata, con fill percussionistici ma con continue implosioni ritmiche e cambi di umore repentini, dal violento al mistico, ad indicare il confuso smarrimento del post Evento. Segue la depressa e nervosa \"Beloved\", e chiude la malinconica \"Our wings are Burning\"."}
{"id": "909893", "revid": "125071012", "url": "https://it.wikipedia.org/wiki?curid=909893", "title": "Sombre Romantic", "text": "Sombre Romantic, pubblicato nel febbraio 2001 dalla The End Records, \u00e8 il secondo album della band symphonic/doom metal Virgin Black.\nIl disco.\nQuesto album \u00e8 caratterizzato da svariate influenze da parte di altri generi; le sonorit\u00e0 principali richiamano il gothic, ma vengono rese pi\u00f9 cupe e gravi dall'arricchimento di ritmiche marcatamente doom, arricchite con sonorit\u00e0 proveniente dalla musica classica al black, da quella elettronica al death metal. Il suono risulta essere compatto e variegato al tempo stesso: se da una parte abbiamo chitarre acustiche, pianoforte, violoncello, cori operistici, rintocchi di campane, dall'altra rispondono invece momenti pi\u00f9 aggressivi, grazie ai pesanti riff e agli accenni di voce scream che si fanno pesanti solo nell'inizio di Drink the Midnight Hymn."}
