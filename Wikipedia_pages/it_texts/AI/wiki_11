{"id": "791746", "revid": "104458", "url": "https://it.wikipedia.org/wiki?curid=791746", "title": "Alessandro Fattori", "text": "Biografia.\nOriginario di Tizzano Val Parma, Fattori esord\u00ec in campo internazionale ai Mondiali juniores di Maribor 1992 e in Coppa del Mondo ottenne il primo piazzamento di rilievo il 10 gennaio 1993, nella discesa libera di Garmisch-Partenkirchen (55\u00ba). Debutt\u00f2 ai Giochi olimpici invernali a (non concluse n\u00e9 il supergigante n\u00e9 la combinata) e ai Campionati mondiali a Sierra Nevada 1996 (8\u00ba nel supergigante, non concluse lo slalom gigante). Ai successivi XVIII Giochi olimpici invernali di ottenne i suoi migliori piazzamenti olimpici in carriera, chiudendo 4\u00ba nel supergigante e 6\u00ba nella combinata.\nAi Mondiali di Vail/Beaver Creek 1999 fu 19\u00ba nel supergigante e 7\u00ba nella combinata. Conquist\u00f2 il primo podio - e la prima vittoria - in Coppa del Mondo il 16 dicembre 2000 nella discesa libera di Val-d'Is\u00e8re; nella stessa stagione prese parte anche ai Mondiali di Sankt Anton am Arlberg, classificandosi 9\u00ba nella discesa libera, 8\u00ba nel supergigante e 5\u00ba nella combinata. L'anno dopo ai XIX Giochi olimpici invernali di , sua ultima presenza olimpica, si piazz\u00f2 19\u00ba nella discesa libera e 13\u00ba nella combinata, mentre non termin\u00f2 il supergigante. Al termine di quella stagione 2001-2002 ottenne il 4\u00ba posto nella classifica finale della Coppa del Mondo di supergigante.\nIl 3 marzo 2003 conquist\u00f2 la sua seconda e ultima vittoria in Coppa del Mondo, nel supergigante di Lillehammer Kvitfjell, e il 31 gennaio 2004 l'ultimo podio, con il 3\u00ba posto nella discesa libera di Garmisch-Partenkirchen. Disput\u00f2 ancora i Mondiali di Bormio/Santa Caterina Valfurva 2005 (27\u00ba nella discesa libera, non concluse il supergigante) e abbandon\u00f2 l'attivit\u00e0 agonistica al termine della stagione 2006-2007; la sua ultima gara in Coppa del Mondo fu il supergigante di Coppa del Mondo disputato a Lillehammer Kvitfjell l'11 marzo (48\u00ba) e la sua ultima gara in carriera fu la discesa libera dei Campionati italiani 2007, disputata il 23 marzo a Santa Caterina Valfurva e chiusa da Fattori al 28\u00ba posto.\nBilancio della carriera.\nSpecialista delle prove veloci, contribu\u00ec a far emergere lo sci alpino italiano (tradizionalmente pi\u00f9 competitivo nelle specialit\u00e0 tecniche) anche nelle gare di discesa libera e supergigante. La squadra italiana di velocit\u00e0, soprannominata \"Italjet\", di cui egli fece parte, riusc\u00ec negli anni 1990 a esprimersi agli alti livelli delle ben pi\u00f9 quotate selezioni austriaca e svizzera.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nSG = supergigante"}
{"id": "791749", "revid": "125436327", "url": "https://it.wikipedia.org/wiki?curid=791749", "title": "Solfonazione", "text": "La solfonazione \u00e8 una reazione organica con cui si introduce su un composto organico uno o pi\u00f9 gruppi \"solfonici\" -SO3H, derivanti dall'acido solforico. Il prodotto che si ottiene \u00e8 maggiormente idrosolubile del composto di partenza, sia che lo si ottenga come acido libero che come sale (prevalentemente di sodio).\nI prodotti derivanti da solfonazione di substrati aromatici vengono chiamati arilsolfonici, mentre i prodotti di substrati alifatici sono detti alchilsolfonici.\nI prodotti alchilsolfonici trovano largo impiego nella detergenza, specialmente come sali.\nI prodotti arilsolfonici sono diffusi come intermedi di reazione per innumerevoli processi di sintesi, tra cui la fabbricazione di coloranti organici.\nLa solfonazione, maggiormente impiegata su substrati aromatici, si pu\u00f2 ottenere per sostituzione di un atomo di idrogeno, impiegando i seguenti reagenti:\nmentre si pu\u00f2 anche ottenere per:\nMeccanismo.\nIl meccanismo della solfonazione di molecole aromatiche con specie acide \u00e8 quello della sostituzione elettrofila aromatica.\nNelle reazioni che impiegano acido solforico, l'anidride solforica \u00e8 la specie elettrofila che attacca l'anello benzenico. L'atomo di idrogeno che viene sostituito invece di essere espulso si lega al doppietto elettronico non condiviso dell'ossigeno dell'anidride solforica al fine di ristabilire il carattere aromatico del nucleo. \nLa reazione \u00e8 la seguente (qui sul benzene, dove il prodotto di reazione \u00e8 l'acido benzensolfonico):\nLa reazione \u00e8 reversibile, specialmente per gli arilsolfonati, quindi per idrolisi in ambiente acido a circa 80 \u00b0C l'equilibrio della reazione \u00e8 spostato verso sinistra, in favore del benzene. Questa reversibilit\u00e0 viene sfruttata per introdurre altri gruppi funzionali nella stessa posizione in cui risiedeva il gruppo solfonico (es. gruppi nitro, nitroso, ossidrile)"}
{"id": "791761", "revid": "767487", "url": "https://it.wikipedia.org/wiki?curid=791761", "title": "Denitrificazione", "text": "La denitrificazione \u00e8 un processo nell'ambito del ciclo dell'azoto nel terreno, che comporta la riduzione dell'azoto nitrico con formazione di gas che si liberano nell'atmosfera (N2, N2O).\nNatura del processo.\nIl processo \u00e8 attuato da batteri anaerobi appartenenti ai generi \"Achromobacter\", \"Bacillus\", \"Micrococcus\", \"Pseudomonas\", \"Spirillum\". In condizioni di anaerobiosi questi batteri sfruttano la respirazione anaerobica utilizzando come accettore finale lo ione NO3- (ione nitrato) al posto dell'ossigeno.\nI prodotti finali della denitrificazione in senso lato sono l'azoto elementare (N2), l'ossido di diazoto (N2O), lo ione nitrito (NO2-), lo ione ammonio (NH4+). Va specificato, per\u00f2, che la riduzione a ione nitrito e a ione ammonio sono processi reversibili in quanto inversi, rispettivamente, alla nitratazione o nitricazione e alla nitrificazione. Ai fini agronomici, pertanto, la denitrificazione in senso stretto fa riferimento ai processi irreversibili che comportano la perdita dell'azoto nell'atmosfera sotto forma di elemento o di ossido.\nAspetti agronomici.\nLa denitrificazione in senso stretto \u00e8 un processo negativo in quanto determina una perdita definitiva dell'azoto del terreno sottraendolo dal ciclo biogeochimico e, quindi, alle piante. Tali perdite possono essere ripristinate solo con l'azotofissazione e con la concimazione.\nLe condizioni che favoriscono la denitrificazione sono quelle che comportano l'instaurarsi di una carenza di ossigeno nel terreno, pertanto il processo acquista intensit\u00e0 nei terreni soggetti a ristagno idrico e in quelli mal strutturati. Le cause indirette sono le lavorazioni irrazionali e l'inadeguata sistemazione idraulico-agraria del terreno."}
{"id": "791766", "revid": "1904508", "url": "https://it.wikipedia.org/wiki?curid=791766", "title": "Villa Aldobrandini (Frascati)", "text": "Villa Aldobrandini (conosciuta anche come \"Villa Belvedere\") \u00e8 una delle dodici Ville Tuscolane.\nSorge su un'altura panoramica che sovrasta l'ingresso alla cittadina di Frascati, e vanta una storia plurisecolare divisa tra importanti famiglie e papato. Fu costruita per il cardinale Pietro Aldobrandini, nipote del Papa Clemente VIII su un edificio preesistente del 1550 appartenuto a monsignor Alessandro Rufini.\nDescrizione.\nI lavori di costruzione della villa si devono al Cardinale Pietro Aldobrandini, essi richiesero quattro anni, dal 1598 al 1602; la fece edificare sul terreno dello zio Papa Clemente VIII come ricompensa per aver riportato la citt\u00e0 di Ferrara tra i possedimenti della Chiesa. I lavori furono diretti dall'architetto Giacomo della Porta, alla cui morte nel 1602 successivamente completati dagli architetti Carlo Maderno e Giovanni Fontana, ai quali si devono il Teatro d'Acqua, i terrazzamenti ed i complessi sistemi idraulici di cui sono dotati i giardini.\nOriginariamente la struttura fungeva da villa di rappresentanza ed in seguito alla morte del Cardinale pass\u00f2 nelle mani della nipote Olimpia Aldobrandini; nel 1683 venne acquisita da Giovanni Battista Pamphili; nel 1760 divenne possesso dei Borghese, fino a tornare nel 1837 nuovamente nelle mani della famiglia Aldobrandini, che ne sono tuttora i proprietari.\nNel 1668 vi ebbe luogo la prima assoluta di \"La Circe\" di Alessandro Stradella.\nDi notevole pregio il \"Teatro delle Acque\" di Carlo Maderno e Orazio Olivieri.\nAll'interno della villa vi sono affreschi del Cavalier d'Arpino e del Domenichino nella Sala del Parnaso, esterna al palazzo. Sull'ingresso della villa nella piazza principale di Frascati, il monumentale ingresso dell'architetto Carlo Francesco Bizzaccheri del XVIII secolo. Di particolare interesse la \"Sala del Parnaso\".\nLa residenza si estende su quattro piani divisi in sale di rappresentanza e stanze adibite ai servizi. Gli ornamenti e le decorazioni simboleggiavano la grandezza del Cardinale, come riportano le iscrizioni in lingua latina lunga la cornice della facciata o le Colonne d'Ercole presenti nel ninfeo (opera di Jacques Sarraizin).\nAccanto al ninfeo la cappella dedicata a San Sebastiano, mentre a destra del ninfeo sorge la Stanza del Parnaso, con affreschi del Domenichino e del Passignano, arricchita dalla presenza dell'organo ad acqua realizzato da Giovanni Guglielmi, Giovanni Anguilla e Jacques Sarrazin.\nAll'interno il piano nobile presenta affreschi biblici del Cavalier d'Arpino, nel salone centrale emergono il camino monumentale ed il busto di bronzo del Cardinale (opera di Taddeo Landini).\nAl terzo piano \u00e8 presente la cappella decorata in stucchi dorati in stile seicentesco.\nIl tutto ornato da decorazioni e affreschi realizzati dal pittore Annesio de Barba da Massa Carrara."}
{"id": "791778", "revid": "6923", "url": "https://it.wikipedia.org/wiki?curid=791778", "title": "Soci\u00e9t\u00e9 des Transports de l'Agglom\u00e9ration Nazairienne", "text": "La Soci\u00e9t\u00e9 des Transports de l'Agglom\u00e9ration Nazairienne, spesso abbreviata con l'acronimo STRAN, \u00e8 l'azienda che svolge il servizio di trasporto pubblico nei 10 comuni che costituiscono l'agglomerato urbano di Saint-Nazaire, citt\u00e0 francese situata all'estuario della Loira.\nEsercizio e parco aziendale.\nLa STAN occupa circa 250 persone e dispone esclusivamente di autobus, distribuiti in 20 linee ordinarie, che trasportano quotidianamente 14.300 passeggeri. Le vetture hanno livrea giallo-grigia (servizio urbano) o azzurra (servizio interurbano)."}
{"id": "791779", "revid": "485987", "url": "https://it.wikipedia.org/wiki?curid=791779", "title": "Cultura Saqqaq", "text": "La civilt\u00e0 Saqqaq (cos\u00ec chiamata dal luogo di molti ritrovamenti archeologici, Saqqaq) \u00e8 una civilt\u00e0 che visse dal 2500 all'800 a.C. circa, nella parte meridionale della Groenlandia. Questa civilt\u00e0 coesistette con la civilt\u00e0 Indipendenza I della Groenlandia settentrionale (che si svilupp\u00f2 intorno al 2400 a.C. e dur\u00f2 fino al 1300 a.C. circa). A seguito della misteriosa scomparsa di questa civilt\u00e0 emersero quella chiamata Indipendenza II nella Groenlandia settentrionale e la cultura Dorset della Groenlandia occidentale.\nLa civilt\u00e0, che era giunta in Groenlandia dal Canada, scomparve misteriosamente quando il clima divenne pi\u00f9 freddo."}
{"id": "791780", "revid": "547992", "url": "https://it.wikipedia.org/wiki?curid=791780", "title": "Stop loss", "text": "Lo Stop loss (letteralmente \"stop alla perdita\") \u00e8 una strategia finalizzata a salvaguardare il capitale investito in un'attivit\u00e0 finanziaria, nel caso in cui l'andamento dei mercati andasse in direzione contraria alle aspettative iniziali. Lo scopo di tale operazione, quindi, \u00e8 semplicemente di porre fine ad una posizione che tende a perdere valore.\nLo \"stop loss\" quindi \u00e8 uno degli strumenti di money management, probabilmente il migliore. Esso \u00e8 l'unico accorgimento che consente di ridurre al minimo le perdite derivate dall'investimento in attivit\u00e0 finanziarie con assunzione di rischio.\nModalit\u00e0 operativa.\nNella pratica si traduce in un ordine inviato al mercato, ad un livello di prezzo prefissato, volto a chiudere la posizione finanziaria assunta.\nL'immissione effettiva dell'ordine di compravendita sul mercato, pu\u00f2 essere sia eseguita sul momento dall'operatore (che dovr\u00e0 quindi seguirne costantemente gli andamenti), sia impostata mediante sistemi automatici, che si attivano quando lo strumento finanziario raggiunge quel livello di prezzo.\nEsiste molta letteratura tecnica, in merito allo \"stop loss\"; pur essendo oggettivamente un metodo che protegge il capitale, il suo uso \u00e8 spesso di difficile attuazione, poich\u00e9 da un punto di vista psicologico rappresenta una \"sconfitta\" per l'operatore. Se il mercato va contro le previsioni effettuate, si \u00e8 spesso colti dalla tentazione di non uscirne, perch\u00e9 si spera che l'oscillazione sfavorevole sia solo temporanea.\nMa poich\u00e9 una delle leggi universalmente riconosciute per chi investe nei mercati finanziari \u00e8 quella di \"tagliare le perdite e lasciar correre i profitti\", quando un'operazione inizia a generare perdite, la cosa pi\u00f9 saggia da fare \u00e8 chiudere la posizione prima che il danno diventi irrecuperabile.\nC'\u00e8 da dire che a volte pu\u00f2 succedere che dopo un momento sfavorevole, i mercati prendano la direzione giusta; ma poich\u00e9 non \u00e8 possibile conoscere il futuro, rimane dunque difficile stabilire se, in una situazione di potenziale perdita, le cose si risistemeranno o meno.\nEsempi operativi.\nLo \"stop loss\" \u00e8 anche usato per costruire un metodo o strategia di azione sul mercato. Con l'espressione \"Trailing Stop Loss al 5%\" per esempio, si intende dire che si vuole mantenere una certa posizione sul mercato fino a che questa non perde il 5% dall'ultimo massimo raggiunto. In altri termini: se si acquista una posizione poniamo a 100, ci si pone la regola di vendere se il prezzo scende sotto 95, cio\u00e8 perde il 5% del valore. Se per\u00f2 nel frattempo il titolo sale di prezzo -poniamo fino a 120- e poi scende, il nuovo valore a cui vendere non sar\u00e0 95, ma 114, cio\u00e8 l'ultimo massimo raggiunto diventa il valore di riferimento per calcolare il livello di vendita \"stop loss\" (120-120*5%=114). La tecnica pi\u00f9 diffusa e semplice, appunto, da attuare consiste quindi nell'identificare il punto di smobilizzo (ovvero di liquidazione del capitale per minimizzare le perdite) entro una determinata percentuale fissa, solitamente compresa tra il 2 e il 4%, dal punto di intervento; tale percentuale risulter\u00e0 direttamente proporzionale al grado di volatilit\u00e0 del prezzo. (cfr. \"Scelta e gestione degli investimenti finanziari\" a cura di Gino Gandolfi).\nTale metodo rappresenta bene il concetto di \"rischio calcolato\". L'investitore sa a priori quanto sta rischiando e utilizzando le regole di vendita pu\u00f2 evitare di fare ragionamenti o analisi complesse; semplicemente sta in attesa di movimenti positivi, lasciando salire il prezzo finch\u00e9 sale e lasciandolo scendere quando scende a meno che perda pi\u00f9 del livello di stop-loss dall'ultimo massimo."}
{"id": "791781", "revid": "17351", "url": "https://it.wikipedia.org/wiki?curid=791781", "title": "A\u00e9rospatiale Alouette II", "text": ""}
{"id": "791782", "revid": "35961980", "url": "https://it.wikipedia.org/wiki?curid=791782", "title": "A\u00e9rospatiale Alouette III", "text": ""}
{"id": "791785", "revid": "17351", "url": "https://it.wikipedia.org/wiki?curid=791785", "title": "Aerospatiale Alouette II", "text": ""}
{"id": "791788", "revid": "17351", "url": "https://it.wikipedia.org/wiki?curid=791788", "title": "Aerospatiale Alouette III", "text": ""}
{"id": "791789", "revid": "17351", "url": "https://it.wikipedia.org/wiki?curid=791789", "title": "Alouette", "text": ""}
{"id": "791790", "revid": "17351", "url": "https://it.wikipedia.org/wiki?curid=791790", "title": "Alouette II", "text": ""}
{"id": "791791", "revid": "126257", "url": "https://it.wikipedia.org/wiki?curid=791791", "title": "Alouette III", "text": ""}
{"id": "791793", "revid": "17351", "url": "https://it.wikipedia.org/wiki?curid=791793", "title": "Aerospatiale SA 316 Alouette II", "text": ""}
{"id": "791795", "revid": "17351", "url": "https://it.wikipedia.org/wiki?curid=791795", "title": "Aerospatiale SA 316 Alouette", "text": ""}
{"id": "791797", "revid": "1439131", "url": "https://it.wikipedia.org/wiki?curid=791797", "title": "Bentley Continental GTC", "text": "La Bentley Continental GTC \u00e8 una cabriolet gran turismo 2+2 prodotta dalla Bentley dall'autunno 2006 e sostituisce la seconda serie della Bentley Azure. Nel 2011 ne \u00e8 stata presentata la seconda serie e nel 2019 la terza.\nCaratteristiche tecniche.\nDeriva dalla Bentley Continental GT e quindi utilizza piattaforma Volkswagen \"D3\", utilizzata dalla Audi A8, e Volkswagen Phaeton.\nIl motore \u00e8 un 6 litri, 12 cilindri a W di 72\u00ba (due bancate a 90\u00ba, ciascuna con cilindri a V di 15\u00ba), sovralimentato da due turbocompressori, eroga una potenza di 560 CV a 6100 giri/min, e una coppia motrice di 650 Nm a 1600 giri/min.\nLa trazione \u00e8 a quattro ruote motrici, il cambio a sei rapporti \u00e8 automatico a controllo elettronico, con possibile utilizzo manuale sequenziale.\nVelocit\u00e0 massima 312 km/h, accelerazione 0-100 km/h in 5,1 secondi.\nBagagliaio 235 dm\u00b3, capacit\u00e0 serbatoio 90 litri.\nConsumo: urbano (26,2 litri/100 km), extra-urbano (11,9 litri/100 km), misto (17,1 litri/100 km).\nEmissione di Co2 (misto): 410g/km\nVersioni speciali.\nBentley Continental GTC Speed.\nPresso il salone automobilistico di Detroit del 2013, la Bentley ha presentato la versione speciale \"Speed\" della Continental GTC. Questo modello impiega un propulsore W12 6.0 litri biturbo da 625 cv e 800 Nm di coppia gestito da una trasmissione semiautomatica ZF ad otto marce. Con tale configurazione meccanica, la vettura ha un'accelerazione da 0 a 100 km/h in 4,2 secondi, con una velocit\u00e0 massima di 322 km/h. La maneggevolezza \u00e8 stata migliorata con l'introduzione di nuove sospensioni sportive, mentre esteticamente sono stati aggiunti dei nuovi cerchioni in lega da 21' e dei nuovi terminali di scarico ellittici.\nBentley Continental GTC Supersports.\nLa \"Supersports Convertible\" era la versione scoperta della Supersports coup\u00e9. Condivideva la base meccanica con quest'ultima.\nBentley Continental GTC Supersports ISR.\nLa \"Supersports Convertible ISR\" (sigla che sta per \"Ice Speed Record\")era una versione celebrativa del record di velocit\u00e0 su ghiaccio stabilito da Juha Kankkunen con una Supersports Convertible sulla costa finlandese alla media di 330,695 km/h. Presenta delle decalcomanie dedicate e nuovi cerchi in lega sportivi da 20'.\nBentley Continental GTC V8.\nDella GTC \u00e8 stata creata nel 2012 una versione \"V8\" che condivide la meccanica con la versione GT.\nBentley Continental GTC V8 S.\nLa \"V8 S GTC\" \u00e8 la versione convertibile della V8 S GT, con cui condivide la base meccanica."}
{"id": "791800", "revid": "228587", "url": "https://it.wikipedia.org/wiki?curid=791800", "title": "Bentley Continental Flying Spur", "text": ""}
{"id": "791803", "revid": "124988675", "url": "https://it.wikipedia.org/wiki?curid=791803", "title": "Club Deportivo Castell\u00f3n", "text": "Il Club Deportivo Castell\u00f3n (o pi\u00f9 semplicemente Castell\u00f3n) \u00e8 una societ\u00e0 calcistica spagnola con sede nella citt\u00e0 di Castell\u00f3n de la Plana, nella Comunit\u00e0 Valenciana, e gioca le partite casalinghe al Nou Estadi Castalia. Oggi milita attualmente nella Primera Divisi\u00f3n RFEF, la terza divisione nazionale.\nStoria.\nLa societ\u00e0 fu fondata il 20 luglio 1922 e la sua prima partecipazione ad un campionato di \"Primera Divisi\u00f3n\" avviene nella stagione 1941-42. Nel 1972 si registra il maggior successo del club, il secondo posto nella Copa del Rey in seguito alla finale persa contro l'Athletic Club. Seguono poi diversi anni in serie minori fino alla promozione in \"Segunda Divisi\u00f3n\" nel 2005-06. Una grave crisi finanziaria, iniziata nel 2009, porta il club in \"Tercera Divisi\u00f3n\".\nStadio.\nIl Nou Estadi Castalia completato nel 1987, \u00e8 il risultato dei lavori di restaurazione del vecchio Estadio Municipal de Castalia, ha una capienza di 16.000 posti tutti a sedere e dimensioni di 102 x 70 m. Prima di quella data il Castell\u00f3n disputava le sue partite casalinghe nel Sequiol.\nRosa 2020-2021.\n\"Aggiornata al 3 gennaio 2021.\""}
{"id": "791806", "revid": "1855146", "url": "https://it.wikipedia.org/wiki?curid=791806", "title": "Ildibaldo", "text": "Biografia.\nNipote del re visigoto Teudi, che governava sulle regioni della penisola iberica. Questa relazione ha portato Peter Heather a suggerire che entrambi appartenevano a un clan potente, ma non di stirpe reale.\nDurante la guerra gotica, nel 540, il re ostrogoto Vitige fu fatto prigioniero da Belisario a Ravenna; anche i figli di Ildibaldo furono fatti prigionieri. In quel momento ldibaldo era uno dei Goti a nord del fiume Po che ancora rifiutava di arrendersi al vittorioso esercito bizantino. Dopo la cattura di Vitige, tuttavia, Ildibaldo tent\u00f2 di negoziare una resa con Belisario, forse a causa del destino dei suoi figli..\nDopo la cattura di Vitige, il principale candidato al trono ostrogoto era Uraia, che era nipote di Vitige, abile comandante militare e comandante della fortezza di Ticinum, l'attuale Pavia. Uraia, tuttavia, declin\u00f2 perch\u00e9 la sua famiglia mancava di \"fortuna reale\", e sugger\u00ec invece Ildibaldo, al tempo era comandante a Verona. Queste erano le uniche citt\u00e0 ancora in possesso degli Ostrogoti. Dopo essere stato eletto re nel 540, Ildibaldo trasfer\u00ec la sua capitale a Pavia etent\u00f2 di nuovo di negoziare una resa, ma dopo che Belisario salp\u00f2 per Costantinopoli insieme a Vitige agli altri ostaggi, la guerra riprese. Il territorio goto in quel momento consisteva solo di una stretta striscia di terra tra Pavia e Verona, mentre l'esercito era composto da appena 1.000 uomini, sebbene questo numero fosse in aumento.\nCome suo primo atto, Ildebaldo offr\u00ec nuovamente a Belisario il trono d'Italia, ma questi ricus\u00f2 ancora, rimanendo fedele all'imperatore Giustiniano. Nel frattempo proprio Giustiniano richiam\u00f2 Belisario a Costantinopoli sia perch\u00e9 non si fidava completamente di lui, ma anche per fargli prendere il comando militare della contemporanea guerra contro i persiani di Cosroe I. A Costanziano fu comandato di portarsi da Salona a Ravenna e di prendere il comando generale dell'esercito bizantino in Italia.\nA Pavia Ildibaldo apr\u00ec una zecca per coniare monete d'oro e poter cos\u00ec assoldare truppe ausiliarie franche.\nLa mancanza di coordinamento tra i restanti comandanti bizantini permise a Ildibaldo di iniziare una riscossa per ripristinare il dominio goto in tutta la Liguria e la Venezia senza incontrare opposizione da parte degli eserciti bizantini. Nel 541 vi fu uno scontro nei pressi della citt\u00e0 di Treviso, pesantemente difesa dal suo comandante Vitalio e da un considerevole corpo di Eruli. La battaglia fu una vittoria decisiva per i Goti, con Vitalio che a malapena riusciva a fuggire, mentre il capo degli Eruli fu ucciso. Totila, nipote di Ildibaldo, divenne allora comandante militare di Treviso. Successivamente Ildibaldo fu in grado di estendere la sua autorit\u00e0 su tutta la Pianura Padana. La vittoria gli diede un maggiore appoggio da parte dei i Goti, mentre la rovinosa tassazione romana delle province e la mancanza di coordinamento tra i generali gli permisero di acquisire molti disertori romani. \nMorte.\nIldibaldo non visse abbastanza a lungo per trarre profitto dal prestigio che la sua vittoria gli aveva procurato. Come riporta Procopio. la sua morte fu dovuta a una screzio con Uraia, alla cui influenza aveva dovuto la sua corona. La moglie di Uraias era bella e ricca: un giorno, andando verso le terme pubbliche, vestita con ricchi abiti e scortata da un lungo seguito di servi, incontr\u00f2 la regina, che era vestita con un abito molto semplice e la tratt\u00f2 con poco rispetto. La regina implor\u00f2 Ildibaldo di vendicare la sua dignit\u00e0 oltraggiata; poco dopo Uraia fu messo a morte per tradimento. Questo atto caus\u00f2 una forte indignazione tra i Goti, eppure nessuno di loro era disposto a vendicare il nipote di Vitige. Ma un Gepido appartenente alla guardia reale, che aveva un rancore personale contro il re, uccise Ildibaldo durante un banchetto nel palazzo: era il 541, probabilmente nel mese di maggio. Procopio nota che la guardia non avrebbe intrapreso questo crimine cos\u00ec efferato, se non avesse avuto l'appoggio della nobilt\u00e0 gotica, come giusta punizione per l'omicidio di Uraia. Herwig Wolfram suggerisce che questa sia un'invenzione di Procopio per \"personalizzare\" le cause degli eventi politici, mentre la vera ragione dell'omicidio di Uraia fu dovuta probabilmente al fatto che il clan di Vitige si era alleato con barbari non goti, inclusi Rugi e probabilmente Gepidi, per cospirare contro il governo di Ildibaldo.\nIn ogni caso la morte di Ildibaldo colse di sorpresa i Goti, che non raggiunero un accordo sulla scelta di un successore al trono. La questione fu decisa in modo inaspettato: i Rugi, che si erano sottomessi a Teodorico immediatamente dopo la sconfitta e l'uccisione di Odoacre, ma che non si erano mai uniti alla nazionalit\u00e0 gotica e avevano mantenuto la loro identit\u00e0 di popolo separato nel nord Italia, colsero l'occasione per proclamare re Erarico, il pi\u00f9 illustre tra di loro. I Goti furono infastiditi dalla presunzione dei Rugi, ma tuttavia non obiettarono alla scelta e riconobbero Erarico, presumibilmente perch\u00e9 non c'era nessuno tra di loro adatto per salire al trono. In ogni caso il regno di Erarico dur\u00f2 solo cinque mesi, successivamente anche Erarico fu ucciso e il regno fu dato a Totila, nipote di Ildibaldo, capace di riprendere le ostilit\u00e0 contro i Bizantini e recuperare il controllo di quasi tutta la penisola italica, prolungando la guerra greco-gotica sino al 553."}
{"id": "791810", "revid": "149485", "url": "https://it.wikipedia.org/wiki?curid=791810", "title": "Thule (popolo)", "text": "I Thule erano i progenitori di tutti i moderni Inuit canadesi. Arrivarono in Alaska intorno all'anno 500 d.C. e in Nunavut (nel Canada settentrionale) nel 1000 d.C.\nUn sottogruppo arriv\u00f2 in Groenlandia intorno al XIII secolo.\nIl nome \"Thule\" deriva dalla citt\u00e0 di Thule nella Groenlandia nordoccidentale dove furono trovati per la prima volta i resti archeologici di questa civilt\u00e0.\nI collegamenti tra Thule e gli Inuit sono biologici, culturali e linguistici.\nCultura.\nLa societ\u00e0 Thule sussisteva sulle risorse marine, in particolare cetacei ed altri mammiferi acquatici. Sostituirono la cultura Dorset agli inizi del XV secolo.\nGli insediamenti invernali dei Thule erano abitualmente composti da una a quattro case e circa dieci persone. Alcuni insediamenti maggiori potevano avere pi\u00f9 di una dozzina di case, tuttavia non tutte erano abitate nello stesso tempo, e una cinquantina di persone. Le case erano fatte con le ossa delle balene pescate in periodo estivo. Le altre strutture comprendevano siti di uccisione/lavorazione, nascondigli per armi e provviste e accampamenti di tende.\nStoria recente.\nAlcuni Thule migrarono verso Sud nella \"Seconda Espansione\" o \"Seconda Fase\". A partire dal XIII o XIV secolo occuparono un'area attualmente abitata dagli Esquimesi Centrali.\nVi sono buone ragioni di credere che i Thule (e, in minor misura, i Dorset) entrarono in contatto coi Vichinghi norvegesi (s'intendono quindi anche islandesi e groenlandesi) che toccarono le sponde di quello che \u00e8 l'attuale Canada attorno al 1000 d.C. (vedi Saga dei Groenlandesi).\nComunque sia, contatti frequenti cogli europei cominciarono solo nel XVIII secolo. Ci\u00f2, aggravato dai gi\u00e0 dirompenti effetti della \"Piccola era glaciale\" (1650-1850), port\u00f2 le comunit\u00e0 Thule al frazionamento e da allora in avanti furono conosciute come Esquimesi e, successivamente, come Inuit.\nTecnologia.\nSi \u00e8 a conoscenza dell'uso da parte dei Thule di coltelli d'ardesia e arpioni con corde."}
{"id": "791817", "revid": "1100311", "url": "https://it.wikipedia.org/wiki?curid=791817", "title": "Polideportivo Ejido", "text": "Il Polideportivo Ejido (o pi\u00f9 semplicemente Poli Ejido o Ejido) \u00e8 stata una squadra di calcio spagnola.\nLa squadra aveva base nella citt\u00e0 andalusa di El Ejido (Provincia di Almer\u00eda) e giocava le partite casalinghe al Municipal El Ejido.\nStoria.\nIl Polideportivo Ejido fu fondato nel 1969 da Salvador Callej\u00f3n che ne divenne primo presidente. Ha sempre militato in divisioni inferiori fino alla stagione 2001-02 quando per la prima volta viene promosso in \"Segunda divisi\u00f3n B\".\nNel 2011-2012 disputa la sua ultima stagione in \"Segunda Divisi\u00f3n B\", la terza serie del campionato di calcio spagnolo, chiudendo all'ultimo posto in classifica. Al termine di essa, il club viene sciolto.\nStadio.\nLo stadio Municipal El Ejido \u00e8 stato inaugurato nel 2001 e ha una capienza di 7.870 posti. Prima di quella data la squadra giocava stadio \"Municipal Santo Domingo\".\nIn altri media.\nCompare nel videogioco Club Football Milan 2005."}
{"id": "791819", "revid": "1494169", "url": "https://it.wikipedia.org/wiki?curid=791819", "title": "Manfred", "text": ""}
{"id": "791820", "revid": "6923", "url": "https://it.wikipedia.org/wiki?curid=791820", "title": "Tritarifiuti", "text": "Il tritarifiuti, o dissipatore alimentare, \u00e8 un elettrodomestico atto a trattare i rifiuti alimentari tritandoli in modo da poterli scaricare come acque reflue.\nIn questo modo non \u00e8 necessario dovere raccogliere i rifiuti organici in appositi contenitori.\nStoria.\nQuesto elettrodomestico fu inventato nel 1927 da John W. Hammes, un architetto di Racine (Wisconsin, USA). Chiese il brevetto nel 1933 e gli venne concesso nel 1935. Fond\u00f2 l'azienda InSinkErator che lo commercializz\u00f2 per la prima volta nel 1940.\nHammes ebbe una disputa con la General Electric che introdusse un apparecchio tritarifiuti nel 1935.\nIn molte citt\u00e0 americane negli anni '30 e '40 fu proibito l'uso di questi apparecchi. La InSinkErator spese notevoli risorse per convincere le municipalit\u00e0 a consentirne l'uso. Per tanti anni fu proibito a New York perch\u00e9 si pensava danneggiasse il sistema di raccolta rifiuti municipale. Dopo uno studio di 21 mesi del \"NYC Department of Environmental Protection\" il bando fu tolto nel 1997 con legge 1997/071 (amended section 24-518.1).\nNel 2008, la citt\u00e0 di Raleigh, capoluogo della Carolina del Nord, band\u00ec l'uso del tritarifiuti; il divieto venne tolto un mese dopo.\nDescrizione e funzionamento.\nIl tritarifiuti si installa sotto il lavello, in corrispondenza dello scarico. Generalmente non tritura gli scarti alimentari tramite lame, ma attraverso dei dischi metallici che girando spingono gli avanzi contro le pareti, riducendoli in poltiglia.\nFacendo scorrere l'acqua, i rifiuti triturati vengono scaricati e raggiungono la fognatura. Per un uso diffuso di questo elettrodomestico, sarebbe necessario aumentare la potenzialit\u00e0 degli impianti di depurazione delle acque, in quanto lo smaltimento \u00e8 di fatto spostato in questi ultimi.\nUn motore elettrico a induzione ad alta coppia, di circa 250\u2013750\u00a0watt (\u2153 - 1 HP) fa girare un plattorello solidale all'albero motore. la velocit\u00e0 di rotazione varia tra 1.400\u20131.800 g/min. I motori tradizionali a spazzole girano a velocit\u00e0 maggiori (2.800g/min) e sono pi\u00f9 rumorosi. Il motore a induzione inoltre \u00e8 esente da malfunzionamenti dovuti a spazzole bagnate da perdite d'acqua dell'impianto di scarico. Il plattorello metallico che ruota ad alta velocit\u00e0 sminuzza i rifiuti che vengono a contatto con esso. Due alette sono montate all'estremit\u00e0 del plattorello e servono a far volare il triturato ai bordi della camera di scarico. Le corrugazioni presenti sul plattorello tritano il rifiuto fino a sminuzzarlo a dimensioni tali da permetterne il passaggio nelle aperture dell'anello, con il passaggio di acqua. Usualmente un tappo di gomma con l'apertura per il passaggio del rifiuto serve a evitare il ritorno verso il lavello del rifiuto in fase di triturazione, attenuandone anche il rumore.\nCi sono due tipi di tritarifiuti: quelli ad alimentazione continua e quello a inserimento. I primi attivano il motore e poi avviene l'inserimento del rifiuto. Il secondo tipo permette l'introduzione del rifiuto nella camera di triturazione e poi si avvia il motore. Un tappo chiude lo scarico del lavandino durante la triturazione; questo sistema \u00e8 il pi\u00f9 sicuro da cadute accidentali di oggetti nello scarico in fase di utilizzo.\nAlcuni malfunzionamenti che bloccano il motore si possono risolvere facendo ruotare il plattorello in senso opposto con apposite chiavi in dotazione. Oggetti di metallo o altro materiale molto duro possono danneggiare irreparabilmente il tritarifiuti e anche l'utilizzatore. Problematico \u00e8 anche il blocco dovuto a residui di cibo che non si riescono a far cadere nella camera di scarico, come residui fibrosi (Es: le bucce di patata).\nAlcuni dispositivi di alto livello hanno funzioni autopulenti di rotazione contraria delle lame ogni certo numero di giri di rotazione normale.\nEsistono dispositivi a funzionamento ad acqua ad alta pressione. Al posto un plattorello rotante con lame vi \u00e8 un pistone con lame azionato ad acqua che tritura il rifiuto nella camera (camicia) del pistone. Questo richiede per\u00f2 una quantit\u00e0 di acqua notevole per il funzionamento.\nImpatto ambientale.\nCome gli altri tipi di rifiuti, gli scarti alimentari possono essere gettati via, possono anche essere dati in pasto agli animali o essere smaltiti tramite biodegradazione attraverso il metodo del compost o quello della digestione anaerobica per poi essere riutilizzati per arricchire il terreno.\nI rifiuti alimentari gettati in discarica causano gravi danni ambientali e in quantit\u00e0 sono la pi\u00f9 grande causa di creazione di gas metano. Durante la decomposizione causano cattivi odori, attraggono parassiti e insetti e hanno la capacit\u00e0 di aumentare la domanda biochimica di ossigeno (BOD) del percolato. Per questa ragione la direttiva dell'Unione europea relativa alle discariche e alla regolamentazione dei rifiuti, come in altri paesi, invita a separare i rifiuti organici da quelli che vanno genericamente raccolti nelle discariche.\nI rifiuti alimentari possono anche essere trasformati in compost a casa, evitando completamente la raccolta centralizzata; inoltre, alcune istituzioni locali hanno deciso di sovvenzionare i sistemi di raccolta di compost domestici. Tuttavia sembra che la parte di popolazione disposta a smaltire i rifiuti in questo modo sia alquanto esigua. La digestione anaerobica produce anche alcuni utili prodotti gassosi e un materiale solido fibroso \u201ccompostabile\u201d.\nI rifiuti alimentari che arrivano nelle fognature attraverso i tritarifiuti sono trattati con altri liquami e vanno a comporre sostanze fangose.\nRiferimenti normativi.\nIn Italia.\nL'articolo 107, comma 3, del decreto legislativo 3 aprile 2006, n. 152, che ne regolamenta l'utilizzo in Italia \u00e8 stato pi\u00f9 volte modificato.\nL'attuale testo consente l'utilizzo di tritarifiuti in determinate condizioni. Di seguito l'articolo 9-quater del decreto legge 6 novembre 2008, n. 172:\nLo stesso articolo ha abrogato la norma di cui all'art. 2, cc. 8-bis e 19, del decreto legislativo 16 gennaio 2008, n. 4, che modificava il comma 3 nei seguenti termini:"}
{"id": "791831", "revid": "34971", "url": "https://it.wikipedia.org/wiki?curid=791831", "title": "DeMuDi", "text": "DeMuDi, acronimo di DEbian MUltimedia DIstribution, \u00e8 una distribuzione GNU/Linux \"Debian Pure Blend\", ovvero una distribuzione basata su Debian GNU/Linux con miglioramenti e funzioni che puntano alla produzione di musica, suono e video.\nIn particolare, il kernel standard \u00e8 provvisto di patch per migliorare le performance audio, e sono incluse come standard delle applicazioni audio e dei driver.\nStoria.\nDeMuDI, anche conosciuto come A/DeMuDi, deriva dal Progetto Agnula, (combinazione di \"A GNU/Linux\") un progetto originariamente finanziato dall'Unione europea che aveva lo scopo di migliorare l'accessibilit\u00e0 al software multimediale creando due distribuzioni GNU/Linux per la produzione di musica e video: ReHMuDi (la Red Hat MUltimedia DIstribution) e la DeMuDi (la Debian MUltimedia DIstribution).\nDa quando cessarono i finanziamenti al progetto, i volontari hanno continuato a sviluppare il ramo della DeMuDi, mentre quello della ReHMuDi \u00e8 stato completamente abbandonato e sostituito da Planet CCRMA, una collezione di RPM che permette di fare le stesse cose con un sistema Red Hat standard.\nAttualmente il progetto DeMuDi \u00e8 fermo, e probabilmente alcune delle tecnologie sviluppate da questo progetto sono state integrate nelle distro pi\u00f9 comuni che stanno integrando il loro supporto alle applicazioni multimediali."}
{"id": "791832", "revid": "169529", "url": "https://it.wikipedia.org/wiki?curid=791832", "title": "Insula in mari nata", "text": "Insula in mari nata \u00e8 un'espressione in lingua latina, che significa letteralmente \"isola nata nel mare\". \u00c8 tale l'isola emersa dalla superficie del mare, considerata \"res nullius\", e ritenuta occupabile da chi per primo vi ponesse piede.\nIl regime giuridico.\nNel Digesto giustinianeo, in un passo tratto dal libro II delle \"Res cottidianae\" di Gaio, si comprende meglio quale sia il regime giuridico dell'insula in mari nata:\nSecondo quanto riportato l'insula in mari nata sarebbe, come notato in precedenza, \"res nullius\", e quindi occupabile dal primo che vi giungesse, che ne acquisiva cos\u00ec il \"dominium ex iure Quiritium\", ossia la propriet\u00e0 (come in tutti i casi di \"occupatio\" di una \"res nullius\").\nQuindi, la disciplina giuridica di questo caso \u00e8 ben diversa da quella dell'\"insula in flumine nata\", fattispecie piuttosto simile. In quel caso, infatti, \u00e8 possibile l'acquisto per accessione, secondo i criteri dell\"'alveus derelictus\": sostanzialmente, il dominium spetta al proprietario del fondo che comprende la riva pi\u00f9 vicina all'isola. Questo nel caso di isola sorta dalla superficie del mare non \u00e8 possibile, perch\u00e9 \u00e8 impedito dal \"litus maris\", la battigia, che era \"res publica\" e come tale \"res extra commercium\" che non poteva appartenere a nessun privato cittadino, a differenza delle rive dei fiumi, comprese nella propriet\u00e0 dei fondi.\nDispute interpretative.\nIl testo giustinianeo, tuttavia, ha sollevato molti dubbi in alcuni romanisti. Secondo costoro, infatti, proprio il carattere di \"res publica\" del \"litus maris\" impedirebbe di considerare l'insula in mari nata come semplice \"res nullius\", ma piuttosto anch'essa come una \"res publica\", appartenente al \"populus\" nel suo complesso: dunque non sarebbe possibile un'occupazione da parte di chi per primo arrivi, perch\u00e9 si tratterebbe di \"ager publicus\", nella disponibilit\u00e0 collettiva."}
{"id": "791833", "revid": "6923", "url": "https://it.wikipedia.org/wiki?curid=791833", "title": "Neutralit\u00e0", "text": "La neutralit\u00e0 \u00e8 la condizione o l'atteggiamento del non prendere posizione in favore di alcuna delle parti coinvolte in una situazione di controversia o contrapposizione.\nQuesto atteggiamento pu\u00f2 riferirsi a qualunque soggetto, sia esso un individuo o un ente: dalle situazioni pi\u00f9 informali (ad esempio, l'ambito familiare) a quelle ben pi\u00f9 formali (come l'ambito politico: ad esempio, se uno Stato, in circostanze di conflitto esterno, mette in atto una politica estera di neutralit\u00e0, si parla di Stato neutrale).\nNeutralit\u00e0 armata.\nNel campo delle relazioni internazionali, la neutralit\u00e0 armata \u00e8 l'atteggiamento di uno stato o un gruppo di stati che non favoreggia nessuna delle due parti in conflitto, ma dichiara che si difender\u00e0 da ogni incursione o attacco da parte di qualsivoglia contendente.\nLa Svizzera \u00e8 l'esempio di un Paese politicamente e militarmente neutrale da secoli, che tuttavia ha un esercito regolare, la leva obbligatoria, un gruppo addestrato di riservisti e 5 centrali nucleari in via di dismissione, oltre ad ospitare importanti esportatori di armamenti. La terra dei Cantoni aderisce al Trattato di non proliferazione nucleare (TNP), non produce e non possiede armamenti atomici nel proprio territorio, pur essendo considerato come \"paese-soglia in campo atomico\" per la tecnologia e la tecnica possedute in tale ambito fin dagli anni '60, anche per finalit\u00e0 militari.\nLa neutralit\u00e0 politico-militare e il segreto bancario hanno storicamente favorito la crescita dei depositi e di un paradiso fiscale internazionale."}
{"id": "791834", "revid": "260676", "url": "https://it.wikipedia.org/wiki?curid=791834", "title": "Hassanal Bolkiah", "text": "Detentore di un potere assoluto, \u00e8 il secondo Capo di Stato in carica da pi\u00f9 tempo al mondo. Il suo patrimonio ammonta a 20 miliardi di dollari al 2018.\nBiografia.\nHassanal Bolkiah nacque il 15 luglio del 1946 a Brunei Town (ora Bandar Seri Begawan). Egli divenne principe ereditario nel 1961 e sultano il 5 ottobre del 1967, dopo che suo padre abdic\u00f2 volontariamente. L'incoronazione avvenne il 1\u00ba agosto del 1968. Come suo padre, anche Hassanal Bolkiah fu fatto cavaliere dalla Regina Elisabetta II del Regno Unito, del quale il Brunei fu protettorato fino al 1984.\nEgli ricevette un'alta formazione scolastica nella scuola primaria malese \"Victoria Institution\" a Kuala Lumpur. Successivamente, il Sultano frequent\u00f2 la Royal Military Academy Sandhurst nell'ottobre del 1967, ma ritorn\u00f2 a casa per diventare principe ereditario pochi mesi prima della laurea. Successivamente ha ricevuto le seguenti lauree ad honorem:\nVita familiare.\nHa attualmente una moglie, sua cugina di primo grado Raja Isteri Pengiran Anak Hajah Saleha. La sua seconda moglie, Pengiran Isteri Hajah Mariam, era una hostess della Royal Brunei Airlines (RBA); i due divorziarono nel 2003 e Hassanal riusc\u00ec a strapparle tutte le azioni che possedeva della compagnia aerea. Nell'agosto del 2005 il posto di Mariam fu preso da una presentatrice della TV3 malese, Azrinaz Mazhar Hakim; i due divorziarono nel 2010. Suo nipote Faiq \u00e8 un calciatore professionista, che milita tra le file del Leicester, ed ha collezionato 6 presenze nella nazionale bruneiana.\nIl principe Al-Muhtadee Billah \u00e8 l'erede ufficiale al trono, essendo il primogenito generato dal Sultano e dalla sua prima moglie. Attualmente Hassanal Bolkiah ha 5 figli e 7 figlie avuti con le tre mogli:\nLa passione per le automobili.\nIl Sultano \u00e8 famoso per la sua immensa collezione di automobili. Nel 1998, la rivista automobilistica inglese \"Autocar\", ha pubblicato una foto del Sultano con le sue automobili, tra le quali vi erano anche delle Ferrari e delle Bentley modificate. A proposito \u00e8 stato detto che possieda dalle 3000 alle 6000 auto e che ne abbia acquistate per un valore di 4 miliardi di dollari americani. Secondo il Guinness dei primati, la collezione privata del Sultano conta 500 Rolls-Royce, il che fa della sua la pi\u00f9 grande collezione mondiale del marchio. Inoltre \u00e8 possessore dell'ultra-esclusiva Rolls-Royce Phantom VI, una landaulet del 1992. In sostanza, durante gli anni novanta la famiglia del Sultano ha acquistato circa la met\u00e0 dei modelli prodotti dalla Rolls-Royce, comprando continuamente vetture leggermente modificate per aggiungere cos\u00ec pezzi unici alla sua collezione.\nNella sua collezione possiamo ammirare una Porsche Carrera GT, una Lamborghini Diablo Jota, una Porsche 959, una Bugatti EB110, una Lamborghini Murci\u00e9lago, una Maybach 62, una Jaguar XJR-15 e sei Dauer 962. \u00c8 inoltre proprietario di sei modelli di Ferrari FX, dell'originale modello rosso della Bentley Continental R, di due modelli completamente funzionanti della concept car Ferrari 456 GT Sedan, dell'unica Mercedes-Benz CLK GTR con abitacolo a destra, di cinque McLaren F1 (inclusi gli unici due esemplari della LM neri, una delle tre GTR longtail e la replica della GTR vincente a Le Mans nel 1995) e tre Cizeta V16T. Inoltre possiede vetture da Formula 1 come quelle di ogni vincitore del mondiale piloti di Formula 1 dal 1980 ad oggi. Un esempio \u00e8 la Williams FW19 di Jacques Villeneuve, che riporta ancora i danni della collisione con Michael Schumacher al Gran Premio d'Europa del 1997.\nIl Daily Mirror, il 26 ottobre 2007, ha riportato che il Sultano possiede 531 Mercedes-Benz, 367 Ferrari, 362 Bentley, 185 BMW, 177 Jaguar, 160 Porsche, 500 Rolls-Royce e 20 Lamborghini.\nAltri interessi.\nPer il suo uso privato il Sultano possiede un Boeing 747-400 con dei placcaggi in oro, del valore di circa 233 milioni di dollari americani; possiede inoltre 6 aerei pi\u00f9 piccoli e due elicotteri. \u00c8 addestrato per pilotarli.\nInoltre il Sultano gestisce un parco dei divertimenti da 3 miliardi di dollari chiamato Jerudong Park.\nLa sua residenza ufficiale \u00e8 il palazzo denominato Istana Nurul Iman, che include 1788 stanze, 257 bagni e un'area verde di 200.000 metri quadrati.\nTitoli onorari.\nIl Sultano tiene una commissione onoraria nella Royal Air Force del Regno Unito come Air Chief Marshal.\n\u00c8 anche ammiraglio onorario della Royal Navy del Regno Unito, titolo conferitogli da Elisabetta II del Regno Unito.\nPatrimonio personale.\nHassanal Bolkiah possiede un immenso patrimonio finanziario derivante dal suo totale controllo dell'economia nazionale e dai ricavi provenienti dal petrolio, che gli consente di finanziare il suo stravagante stile di vita. La ricchezza del Sultano \u00e8 legata al variabile prezzo del petrolio; nel 1997 si registr\u00f2 un picco di 55,63 miliardi di dollari, che lo fecero l'uomo pi\u00f9 ricco del mondo di quell'anno.\nSecondo la rivista di economia e finanza \"Forbes\", il patrimonio del Sultano ammonta a 22 miliardi di dollari, che lo farebbero il monarca pi\u00f9 ricco della terra.\nIl ruolo politico del Sultano.\nSecondo la costituzione del Brunei del 1959, il Sultano \u00e8 il capo dello stato con pieni poteri esecutivi. Il 9 marzo 2006, il Sultano fu accusato di aver modificato la costituzione in modo da rendere egli stesso infallibile sotto la legge del Brunei. Bolkiah \u00e8 anche il Primo ministro del Brunei, nonch\u00e9 Ministro della Difesa e Ministro delle Finanze.\nNel 1991 egli introdusse nel Brunei un'ideologia conservatrice chiamata \"Melayu Islam Beraja (MIB)\" nella quale indicava il monarca come il Difensore della Fede.\nNel 2004 ha favorito una parziale democratizzazione del paese, permettendo la ricostituzione del Consiglio Legislativo di Brunei, che era stato dissolto nel 1984.\nNell'ottobre 2013, tuttavia, il sultanato di Hassanal Bolkiah prende una piega ancora pi\u00f9 islamista, e il monarca decide di introdurre nel Brunei la sharia, legge islamica che prevede tra le varie cose l'amputazione degli arti per i ladri, le lapidazioni per gli adulteri e la fustigazione per chi fa uso di alcool.\nSono sempre maggiori le limitazioni delle libert\u00e0, ad esempio, dal 2014 in Brunei \u00e8 prevista una condanna a 5 anni di reclusione per chi celebra il Natale.\nNel 2019 ha reso noto la sua volont\u00e0 di rafforzare l\u2019insegnamento dei precetti islamici nel Paese. Ha affermato che il \u00abBrunei \u00e8 uno stato che dedica sempre il suo culto ad Allah\u00bb e invitato tutti i musulmani a pregare anche al di fuori delle moschee, \u00abin tutti i luoghi pubblici\u00bb. Nell'aprile 2019 introduce la Shari'a. Nel codice penale vengono introdotte pene durissime contro le libert\u00e0 di autodeterminazione delle persone, come la legge contro l'adulterio e i rapporti omosessuali, che vengono puniti con la pena di morte per lapidazione. Le nuove regole hanno provocato le proteste dell'ONU e di molti governi stranieri e di diversi personaggi dello spettacolo."}
{"id": "791836", "revid": "287204", "url": "https://it.wikipedia.org/wiki?curid=791836", "title": "Furtum", "text": "Il furtum nel diritto romano, \u00e8 il delitto di chi tenga nei confronti di una cosa, oggetto di un diritto reale altrui, un comportamento doloso contrario alla volont\u00e0 del titolare, lesivo di tale diritto reale e tendente ad assicurarsi un lucro.\nDefinizione.\nTale \u00e8 la definizione, famosissima, del giurista romano Paolo: \"\"Furtum est contrectatio rei fraudolosa vel ipsius rei vel etiam usus eius possessionisve, quod lege naturali prohibitum est admittere\".\" In effetti, grazie a tale definizione, rientr\u00f2 nella categoria di furto l'uso non consentito della \"res\" da parte del creditore pignoratizio, del depositario, del comodatario (\"furtum usus\").\nQuesta nozione \u00e8 il frutto di una evoluzione secolare del concetto di \"furtum\". Nel diritto romano pi\u00f9 antico, la repressione del \"furtum\" era affidata alla vendetta del \"pater familias\" (o \"pater gentis\" nell'et\u00e0 pi\u00f9 antica), il quale poteva uccidere o fare suo schiavo colui che lo avesse derubato.\nTipologia.\nLe Leggi delle XII tavole introdussero la distinzione tra \"furtum manifestum\" e \"furtum nec manifestum\".\nIl \"furtum manifestum\" era il furto commesso dal ladro catturato dal derubato sul fatto. Qualora il ladro fosse un libero la pena consisteva nella fustigazione e nella \"addictio\" al derubato pronunciata dal magistrato, o, in caso di conciliazione, ad una pena pecuniaria. Qualora il ladro fosse un servo la pena era sempre capitale e comportava la fustigazione e la morte per caduta dalla rupe Tarpea.\nSe il ladro avesse tentato di difendersi con le armi o avesse commesso il furto di notte, il derubato, invocata la testimonianza dei vicini, avrebbe potuto ucciderlo. In seguito si incominci\u00f2 ad applicare l\"actio furti manifesti\", azione penale pretoria con cui il derubato perseguiva il quadruplo del valore della cosa rubata: direttamente contro il ladro se questi era \"sui iuris\"; contro l'avente potest\u00e0 e in via nossale se il ladro era \"alieni iuris\".\nNel caso di \"furtum nec manifestum\", la pena era solo pecuniaria (il \"duplum\" rispetto al valore dell'oggetto del \"furtum\") e fu perci\u00f2 mantenuta dal pretore e perseguita con l\"actio furti nec manifesti\".\nRimedi legali.\nAccanto all\"actio furti\", che mantenne sempre carattere penale, venne ammessa in funzione reipersecutoria la \"condictio ex causa furtiva\" (cui era per\u00f2 ammesso soltanto il proprietario della cosa rubata).\nMa perch\u00e9 si ammise tale \"condictio\" a favore del \"dominus\" se egli avrebbe avuto poi a disposizione la \"rei vindicatio\" per la restituzione della cosa? Secondo Gaio perch\u00e9 cos\u00ec i ladri potevano essere perseguiti con pi\u00f9 azioni. Le due azioni erano alternative (o l\"actio in rem\" o l\"actio in personam\": la prima preferibile se la cosa era reperibile, la seconda se il ladro fosse stato ancora persona solvibile o anche se egli avesse perduto il possesso della cosa o essa fosse perita).\nNel codice giustinianeo sono previste due specie di furto: il furto \"manifestum\", punito \"in quadruplum\" e il furto \"nec manifestum\" punito \"in triplum\"."}
{"id": "791842", "revid": "547034", "url": "https://it.wikipedia.org/wiki?curid=791842", "title": "Consiglio artico", "text": "Il Consiglio artico \u00e8 un forum internazionale che discute dei problemi dei governi artici e della popolazione indigena dell'Artico.\nStoria.\nIl primo passo verso la formazione del Consiglio fu fatto nel 1991, quando otto paesi artici firmarono l'Arctic Environmental Protection Strategy (AEPS).\nNel 1996 la Dichiarazione di Ottawa port\u00f2 alla formazione del Consiglio artico, al fine di garantire alla regione artica uno sviluppo sostenibile dal punto di vista ambientale, sociale e economico. Il Consiglio artico non \u00e8 un'organizzazione internazionale, ma un forum per una cooperazione intergovernativa. Vi sono proposte per renderlo un organismo internazionale.\nLe riunioni degli Stati membri avvengono ogni due anni:\nL'importanza del Consiglio artico, secondo lo studioso Paolo Mastrolilli, sta nel fatto che \"il riscaldamento globale sta rendendo l'Artico importante come mai prima. I ghiacci si stanno sciogliendo, aprendo rotte che fino a qualche anno fa erano del tutto inaccessibili. Questo fenomeno crea enormi opportunit\u00e0 per i trasporti, i commerci, le attivit\u00e0 militari, e lo sfruttamento delle risorse naturali nella vasta regione sopra il Circolo polare. Giusto per fare un esempio, gli esperti di energia calcolano che nell'area del mar Artico giace il 13% delle risorse petrolifere ancora intatte nel pianeta, e il 30% del gas.\"\nMembri.\nGli attuali otto Stati membri del Consiglio artico sono Canada (che rappresenta i Territori del Nord-Ovest, il Nunavut e lo Yukon), Danimarca (che rappresenta la Groenlandia e le Isole F\u00e6r \u00d8er), Finlandia, Islanda, Norvegia, Russia, Stati Uniti d'America (che rappresentano l'Alaska) e Svezia.\nI \"membri osservatori permanenti\" sono: Cina, Corea del Sud, Giappone, India, Italia e Singapore dal maggio 2013, e la Svizzera dal maggio 2017.\nAltri Paesi osservatori (ma non membri) sono: Francia, Germania, Paesi Bassi, Polonia, Regno Unito (che rappresenta la Scozia), Spagna e l'Unione europea. Infine va notato che tra gli Stati che si affacciano sull'Artico, solo il Regno Unito non \u00e8 uno stato membro.\nUna delle ragioni della nomina dell'Italia a \"membro osservatore permanente\" nel 2013 sta nel mantenimento nelle isole Svalbard, da parte del governo italiano, della Base artica Dirigibile Italia e della Amundsen-Nobile Climate Change Tower.\nOrganizzazione.\nRiunioni del consiglio\nIl Consiglio artico si riunisce all'incirca ogni sei mesi in una citt\u00e0 del paese che detiene la presidenza, con la partecipazione di alti funzionari artici (SAO). Le SAO sono rappresentanti di alto livello degli Stati membri, a volte ambasciatori e, pi\u00f9 spesso, alti funzionari dei ministeri degli esteri. Sono invitati anche rappresentanti dei sei partecipanti permanenti e osservatori ufficiali.\nAl termine del suo biennio, il Paese che detiene la Presidenza organizza una Conferenza ministeriale che rappresenta il culmine dei lavori del Consiglio per quel periodo. La maggior parte degli Stati membri \u00e8 quindi rappresentata dai rispettivi ministri degli affari esteri, degli affari nordici o dell'ambiente.\nIn questa occasione \u00e8 stata adottata una dichiarazione formale, ma non vincolante, recante il nome della citt\u00e0 in cui si \u00e8 svolta la Conferenza. In genere riassume i risultati del Consiglio e fornisce le principali prospettive per il futuro. Queste dichiarazioni riguardano i temi principali per il Consiglio, vale a dire il cambiamento climatico, lo sviluppo sostenibile, il monitoraggio dell'Artico, gli inquinanti organici persistenti e altri inquinanti dell'Artico, e il lavoro dei cinque gruppi di lavoro del Consigli.\nSe i paesi membri del Consiglio artico sono abituati a redigere una dichiarazione congiunta finale, nel 2019 e per la prima volta dal 1996 gli Stati Uniti hanno bloccato la dichiarazione congiunta rifiutandosi di menzionare il cambiamento climatico che tuttavia consenso in seno al Consiglio sulla sua importanza. La dichiarazione comune \u00e8 stata sostituita da un breve testo firmato dai ministri degli Stati membri del Consiglio.\nCoordinamento dei lavori del Consiglio\nFino al 2012, ogni nazione che presiedeva il Consiglio artico ha accettato la responsabilit\u00e0 di creare un segretariato, il cui ruolo era quello di coordinare tutte le attivit\u00e0 del Consiglio. Ci\u00f2 includeva l'organizzazione delle riunioni semestrali, l'hosting del sito web e la distribuzione di rapporti e altri documenti rilevanti per i lavori del Consiglio. Dal 1 gennaio 2013 la Norvegia ha fornito un segretariato permanente.\nOgni nazione presidenziale accetta la responsabilit\u00e0 della creazione di un Segretariato, che gestisce il coordinamento generale delle attivit\u00e0 del Consiglio, che include l'organizzazione di riunioni, la manutenzione del sito web del Consiglio e la distribuzione di rapporti e documenti pertinenti ai lavori del Consiglio. Alla maggior parte dei paesi membri piace istituire un Segretariato permanente, ma questa idea \u00e8 stata pi\u00f9 volte veto dagli Stati Uniti dall'inizio del Consiglio.\nGruppi di lavoro e programmi d'azione.\nGran parte del lavoro del Consiglio artico si svolge in modo cooperativo nei sei gruppi di lavoro e nei due programmi e piani d'azione.\nGruppi di lavoro\nProgrammi d'azione"}
{"id": "791843", "revid": "767487", "url": "https://it.wikipedia.org/wiki?curid=791843", "title": "Alessandro Deidda", "text": ""}
{"id": "791845", "revid": "188116", "url": "https://it.wikipedia.org/wiki?curid=791845", "title": "Codice di procedura penale (Italia)", "text": "Il codice di procedura penale \u00e8 la raccolta sistematica delle norme che regolano il processo penale italiano.\nL'attuale codice di procedura penale \u00e8 stato introdotto con il Decreto del presidente della Repubblica 22 settembre 1988 n. 447 ed entr\u00f2 in vigore l'anno successivo.\nStoria.\nIl codice di procedura penale italiano del 1865 contenente una regolamentazione organica del processo penale in Italia fu emanato nella Codificazione del 1865, fu sostituito da una nuova codificazione della materia nel 1913 e nuovamente da una del 1930. \nNuovamente nel 1963 fu presentato un disegno di legge che prevedeva l'emanazione di una legge di delega al Governo per la riforma dei codici, e dunque anche del codice di procedura penale. Il disegno di legge delega non si concretizz\u00f2 comunque in alcun provvedimento legislativo. L'idea fu ripresa nel 1965 e dopo un lungo iter parlamentare la legge delega fu finalmente approvata nel 1974. Tale delega al governo conteneva una serie di principi e criteri direttivi a cui il governo si sarebbe dovuto attenere al fine di emanare un nuovo codice di procedura penale.\nNel 1978 fu pubblicato un progetto preliminare del nuovo codice, costituito da 656 articoli e 132 disposizioni preliminari. Ancora una volta il progetto non si concretizz\u00f2 nell'emanazione di un nuovo codice e trascorsero ulteriori nove anni perch\u00e9 si giungesse all'approvazione della legge delega 16 febbraio 1987, n. 81 per l'emanazione di un nuovo codice; nella norma il parlamento indicava al governo le direttive cui il nuovo codice di procedura penale si sarebbe dovuto attenere, tra le quali vi erano l'impellenza di adeguare il processo penale in Italia al modello delineato nelle Convenzioni internazionali, e l'esigenza di imperniare il procedimento penale attorno ad un sistema fondamentalmente accusatorio (anche se alcuni particolari aspetti del sistema italiano, particolarmente in relazione al dibattimento, fanno tuttora del processo penale italiano un sistema accusatorio misto).\nLa delega fu reiterata nelle successive legislature e nella X fu finalmente adempiuta dal ministro Giuliano Vassalli sulla scorta dei lavori della commissione ministeriale presieduta da Giandomenico Pisapia, che gli rassegn\u00f2 le sue conclusioni nel 1988. Previo parere parlamentare (ad opera della Commissione bicamerale presieduta da Ignazio Marcello Gallo), il nuovo codice di procedura penale fu emanato col decreto del Presidente della Repubblica n. 447 del 22 settembre 1988 ed entr\u00f2 finalmente in vigore il 24 ottobre 1989.\nStruttura.\nIl codice di procedura penale vigente \u00e8 formato da 746 articoli, suddivisi in 11 libri, e 260 disposizioni di attuazione, di coordinamento e transitorie."}
{"id": "791851", "revid": "31886", "url": "https://it.wikipedia.org/wiki?curid=791851", "title": "MBA (azienda)", "text": "La MBA (sigla di Morbidelli-Benelli Armi, in seguito di Moto Benelli Armi) era una casa motociclistica italiana fondata a Sant'Angelo in Vado nel 1976.\nNacque al fine di produrre per i privati le repliche delle vittoriose Morbidelli 125 da GP, ma dopo la fuoriuscita di Giancarlo Morbidelli dalla societ\u00e0, la MBA divenne un costruttore indipendente.\nStoria.\nLa MBA venne fondata nel 1976 da Giancarlo Morbidelli (fondatore della Morbidelli), Paolo Benelli (titolare della Benelli Armi e figlio di Tonino Benelli, pilota straordinario e cofondatore della Benelli moto di Pesaro) e il cognato di quest'ultimo Innocenzo Nardi-Dei (ex Direttore Sportivo Benelli). Lo scopo della societ\u00e0 era quello di produrre le repliche delle Morbidelli 125 ufficiali per essere vendute ai piloti privati. La Benelli Armi era infatti gi\u00e0 specializzata nella produzione di telai motociclistici in quanto fornitrice della Benelli.\nNel 1978 Morbidelli lasci\u00f2 la societ\u00e0; la MBA inizi\u00f2 quindi a progettare e sviluppare in proprio anche i motori diventando a tutti gli effetti una casa motociclistica autonoma e indipendente dalla Morbidelli, con una propria squadra ufficiale nella 125 e successivamente anche nella 250.\nLa casa marchigiana, nella sua pur breve storia, otterr\u00e0 numerose e prestigiose affermazioni sportive: tra il 1978 e il 1987 le MBA vinceranno 4 titoli mondiali nella 125 (2 tra i piloti, con Lazzarini e Bianchi, e 2 costruttori), 6 campionati italiani, 7 campionati europei e numerosi campionati nazionali in tutto il mondo, costituendo un ricchissimo albo d'oro in particolare nella classe 125, che agli inizi degli anni ottanta era quasi un \"monomarca\" MBA.\nTra i piloti che corsero (e vinsero) con le due tempi di Sant'Angelo in Vado si ricordano Pier Paolo Bianchi (Campione del Mondo nel 1980), Eugenio Lazzarini (iridato nel 1978), Anton Mang, Bruno Kneub\u00fchler, Walter Villa, Paolo Pileri, Ricardo Tormo e Luca Cadalora.\nA fine anni settanta la MBA introdusse una 250 da GP, che ottenne discreti risultati all'inizio del decennio successivo (in particolare il 3\u00ba posto nel Motomondiale 1982 con l'elvetico Roland Freymond, vincitore anche del GP di Svezia). Di quel periodo \u00e8 anche una serie di ciclomotori motorizzati Sachs.\nNei suoi quindici anni di attivit\u00e0 dal modernissimo stabilimento MBA uscirono circa 700 moto per i privati, richiestissime in tutto il mondo. Tuttavia diverse problematiche tecniche e manageriali portarono al fallimento nel 1990, nonostante diversi tentativi di diversificare la produzione e contatti per stabilire collaborazioni con la Gilera: tali azioni per\u00f2 non furono produttive.\nAlbo d'oro.\nMotomondiale.\nMotomondiale 1978 \nMotomondiale 1980 \nMotomondiale 1983 \nMotomondiale 1985 "}
{"id": "791853", "revid": "111201411", "url": "https://it.wikipedia.org/wiki?curid=791853", "title": "Mercedes-Benz W111 e W112", "text": "La sigla W111 identifica una famiglia di autovetture di lusso prodotte dalla Casa automobilistica tedesca Mercedes-Benz tra il 1959 ed il 1971. Le versioni con motore da 3 litri sono identificate con la sigla W112. Le Mercedes-Benz \"W111\" e \"W112\" devono il loro soprannome (\"Heckflosse =\" \"pinna caudale\") alle caratteristiche piccole pinne laterali posteriori all'americana, che verranno ereditate dalle sorelle minori della serie W110.\nStoria e profilo.\nLa storia della gamma \"W111\" ha inizio nel 1956, quando l'allora direttore tecnico Fritz Nallinger comincia a presentare il progetto relativo alla sostituta della 220 Ponton. Su parecchi aspetti, Nallinger lasci\u00f2 carta bianca agli addetti, ma su tre aspetti fu irremovibile: la nuova vettura doveva garantire sicurezza agli occupanti, doveva essere spaziosa e non doveva essere lanciata pi\u00f9 tardi dell'autunno del 1959.\nLa Casa di Stoccarda, nel progettare le \"W111\" e le pi\u00f9 esclusive \"W112\", si attenne a moderni (per l'epoca) principi di sicurezza passiva: cellula abitativa formata da una solida gabbia rinforzata con tubi d'acciaio, ampie zone della carrozzeria a deformazione programmata e piantone dello sterzo collassabile. In pi\u00f9, lo stesso stemma della Casa posto sul radiatore era deformabile e cedeva in caso di impatto. Si trattava della prima Mercedes-Benz ad adottare questi criteri progettuali. L'idea venne concepita e concretizzata dall'ingegnere ungherese B\u00e9la Bar\u00e9nyi.\nSpettacolari i crash test: una vettura, spinta da un piccolo razzo propulsore, veniva lanciata contro una barriera di cemento ad una velocit\u00e0 di 50 km/h. Per provare la resistenza in caso di ribaltamento, invece, la vettura veniva lanciata (sempre dallo stesso razzo propulsore) alla velocit\u00e0 di 80\u00a0km/h lungo una pista ad inclinazione via via crescente.\nLa meccanica era in gran parte ripresa dalla serie \"W180\", a cominciare dal 2.2 litri a carburatore (M180) e ad iniezione (M127), che venne leggermente rivisitato per migliorarne l'erogazione. Anche la meccanica telaistica era di provenienza \"W180\". La parte pi\u00f9 modificata \u00e8 stata il retrotreno a ponte con articolazione centrale, che nel caso della \"W111\"' vedeva l'aggiunta di un mollone centrale di compensazione. Quanto all'avantreno, invece, lo schema era pressoch\u00e9 identico e differiva solo per il telaietto ausiliario, di forma pi\u00f9 semplice.\nLa raffinatezza dello sterzo a circolazione di sfere, contrastava un poco con l'\nimpianto frenante a 4 tamburi, mentre la disponibilit\u00e0 della trasmissione automatica a 3 rapporti, in alternativa a quella manuale a 4, dava prestigio al modello.\nTutto quanto venne poi rivestito da una elegante carrozzeria in stile statunitense, caratterizzata dalle vezzose pinne posteriori che le valsero il soprannome di \"Heckflosse\" (in tedesco significa appunto \"pinne posteriori\"). I gruppi ottici anteriori a sviluppo verticale rendevano imponente il frontale.\nI primi prototipi vennero testati nel gennaio del 1958 e nel febbraio dell'anno seguente, uno dei primissimi esemplari viene condotto da Stoccarda a Napoli e ritorno per testare l'affidabilit\u00e0 della vettura nel suo insieme.\nDebutto commerciale e produzione.\nLa \"W111\" venne lanciata ufficialmente nell'agosto del 1959: al momento dell'esordio la gamma includeva le versioni \"220b\" (con motore da 95cv), la \"220Sb\" (con motore da 110cv) e la \"220SEb\" (con motore a iniezione da 120cv). I tre modelli andavano a sostituire rispettivamente la \"219 W105\", la \"220S\" e la \"220SE\", tutti e tre appartenenti alla famiglia \"W180\" (la \"219\" recava la sigla di progetto W105, ma si trattava di un progetto strettamente derivante dal \"W180\"). La berlina s'inseriva tra la pi\u00f9 piccola 190 Ponton e l'opulenta 300 Adenauer. Si tratta di fatto di una delle antesignane delle odierne Mercedes-Benz Classe S.\nTutto, all'interno delle \"W111\" era votato al massimo comfort possibile all'epoca. Era presente un sistema di riscaldamento in cui venivano rese indipendenti la zona destra e la zona sinistra dell'abitacolo, una sorta di primissima configurazione bi-zona. Inoltre, l'ampio abitacolo era anche reso luminoso dalle ampie superfici vetrate che contribuivano pure ad una visibilit\u00e0 ottimale su varie angolazioni.\nNel 1961 la gamma s'arricch\u00ec delle versioni coup\u00e9 e cabriolet delle \"220Sb\" e \"220SEb\". Altra novit\u00e0 dello stesso periodo fu la W110, versione di base equipaggiata dal 1.9 M121, e che di fatto andava per\u00f2 a sostituire la \"190 W121\".\nNello stesso anno, con l'imminente uscita di scena della datata \"300 Adenauer\", venne presentata la \"W112\", nelle varianti \"300 SE\" e \"300 SEL\". Entrambe le versioni erano mosse dal sofisticato (ma fragile) bialbero 3 litri M189 in alluminio a iniezione da 160 CV.\nDal 1962 il motore della \"300 SE\" venne montato anche sulle \"W111\" coup\u00e9 e cabriolet (con cambio automatico e freni a disco). Nello stesso anno, le versioni di base, con motore da 2.2 litri, possono avere a richiesta il cambio automatico e dall'anno successivo ricevono di serie i freni a disco anteriori.\nNel 1965 vi fu una rivoluzione nella gamma: le berline \"220SE\", \"300 SE\" e \"300 SEL\" vennero rimpiazzate dalle corrispondenti versioni della nuova W108/W109. Le versioni \"220b\" e \"220S\" vennero invece sostituite dai modelli 230 W110 e 230S W111, dotate del nuovo 2.3 .\nNel 1968, tutte le berline \"W111\" vennero definitivamente tolte di produzione, mentre le coup\u00e9 e cabriolet continuarono la loro vita fino al 1971, via via aggiornate coi motori delle nuove berline W108 e W109.\nMercedes-Benz W112.\nLanciata nell'aprile del 1961, la \"W112\", meglio nota come 300SE o 300SEL se a passo allungato di 10 cm, rappresenta la versione di punta tra le berline \"Heckflosse\". Nata per offrire un rimpiazzo alla \"300d\", oramai prossima all'uscita di produzione, la \"300SE/SEL\" ne eredita il 3 litri M189 ad iniezione da 160 CV, che su questo nuovo modello \u00e8 per\u00f2 realizzato interamente in lega leggera. Le \"300SE\" ed \"SEL\" propongono delle novit\u00e0 anche a livello di sospensioni, sempre a ruote indipendenti, ma che non utilizzano le classiche molle elicoidali, bens\u00ec degli innovativi cuscini pneumatici, la cui pressione viene controllata da un compressore. Un ulteriore dispositivo regola automaticamente l'altezza da terra della vettura.\nL'impianto frenante \u00e8 a quattro dischi Dunlop ed \u00e8 servoassisitito e a doppio circuito frenante.\nLe \"300SE\" e \"300SEL\" erano inizialmente previste solo con cambio automatico, ma la pressante richiesta da parte della clientela, convinse i vertici Daimler-Benz ad offrire anche la possibilit\u00e0 di averla con il tradizionale cambio manuale, disponibile a partire dal 1963.Nel 1964 la potenza pass\u00f2 a 170 CV,grazie alla pompa d'iniezione a sei pompanti.\nNel 1965 le \"300SE\" ed \"SEL\" vengono tolte di produzione dopo essere state prodotte complessivamente in 6.748 esemplari.\nMercedes-Benz W111 Coup\u00e9 e Cabriolet.\nLe coup\u00e9 costruite sulla piattaforma \"W111\" vennero presentate alla stampa nel febbraio del 1961, mentre la presentazione al grande pubblico avvenne al Salone di Ginevra dello stesso anno. Qualche mese pi\u00f9 tardi, al Salone di Francoforte, vennero presentate anche le cabriolet W111.\nRispetto alle berline da cui derivavano, le coup\u00e9 e cabriolet W111 erano pi\u00f9 basse e larghe. L'impressione era quella di trovarsi di fronte a vetture pi\u00f9 piantate per terra, che davano l'idea di possedere una impressionante tenuta di strada. Senza dubbio, il \"look\" era pi\u00f9 sportivo ed aggressivo rispetto alle pi\u00f9 austere berline e limousine. Maggiore era anche la massa complessiva, che era aumentata mediamente di un centinaio di kg.\nGli interni erano pi\u00f9 lussuosi di quelli delle berline e prevedevano anche il pavimento rivestito in moquette. La selleria poteva essere richiesta in pelle ed in ogni caso era abbinata a pannelli porta coordinati. Il posto guida era pi\u00f9 sportivo, come si poteva notare dalla stessa leva del cambio, passata dal volante al pavimento per una guida pi\u00f9 entusiasmante.\nTecnicamente non vi furono inizialmente novit\u00e0 di rilievo, eccezion fatta per l'impianto frenante, che su questi modelli era di tipo misto, con dischi all'avantreno e tamburi sull'asse posteriore. Motoristicamente si ritrova lo stesso 2.2 litri ad iniezione della \"220SEb\". Per la cronaca, non sono esistite coup\u00e9 o cabriolet W111 e W112 con alimentazione a carburatori: tutte sono state ad iniezione.\nNel febbraio del 1962, viene introdotta la 300SE coup\u00e9 e cabriolet (W112/3), che montava lo stesso 3 litri \"M189\" delle \"300SE\" ed \"SEL\". Con una potenza massima di 160 CV, queste vetture erano in grado di raggiungere i 180\u00a0km/h a dispetto della loro massa, pari a 1600 e 1700\u00a0kg rispettivamente per coup\u00e9 e cabriolet. Nel 1964, le \"300SE W112/3\" vedono la loro potenza lievitare a 170 CV.\nNel 1965 vennero lanciate le 250 SE coup\u00e9 e cabriolet (W111 III), mosse dal 6 cilindri M129 da 2.5 litri in grado di erogare 150CV. Tali versioni montavano i freni a disco anche posteriormente e vennero sostituite poi nel 1967 dalle 280 SE (coup\u00e9 e cabriolet), equipaggiate dal 2.8 M130 ad iniezione, in grado di erogare fino a 160 CV. Nel 1969 le versioni \"300\" (coup\u00e9 e cabriolet) lasciarono il posto alle 280 SE 3.5 (sempre coup\u00e9 e cabriolet), spinte dal nuovo propulsore M116, un V8 di 3498\u00a0cm\u00b3 da 200cv, anche abbinato,a richiesta, alla trasmissione automatica.\nNel luglio 1971 le coup\u00e9 \"W111\" e \"W112\" vennero rimpiazzate dalle Mercedes-Benz SLC. Per quanto riguarda le cabriolet, non vi sarebbe mai pi\u00f9 stata una diretta erede fino agli anni '80 e 90 con la motorizzazione 300 e 320 della cabriolet W124. Nel periodo intermedio, complice forse anche la crisi, le uniche che potevano dare ancora il piacere di una vettura aperta di grossa cilindrata sarebbero state le versioni di punta delle SL R107,che per\u00f2 erano spider o tutt'al pi\u00f9 \"2+2\" e non vetture a 4 posti.\nUniversal ed altre versioni.\nSono esistite anche delle particolari varianti di carrozzeria su base \"W111\". La pi\u00f9 nota \u00e8 quella con carrozzeria giardinetta. Tale variante rientrava effettivamente nei programmi ufficiali della Casa tedesca, ma non vennero mai prodotte negli stabilimenti Mercedes-Benz, bens\u00ec da ditte esterne. Nel 1964 il carrozziere Jacques Coune realizza alcune familiari su base \"220b\", \"220Sb\" e \"220SE\".\nMa le versioni ufficiali delle giardinette \"W111\" vengono realizzate tra il 1966 ed il 1967 dalla belga \"IMA\", con sede a Malines. Tali versioni vennero denominate Universal e prendevano come base le \"230S W111\", oltre che le varie versioni della serie \"W110\". La produzione dur\u00f2 pochissimo, perch\u00e9 in breve tempo la carrozzeria belga chiuse i battenti.\nAnche altri carrozzieri in tutta Europa si cimentarono nella realizzazione di giardinette, versioni commerciali, ambulanze e carri funebri derivati dalle vetture W111 e W110. Tra questi vanno citati l'austriaca \"Jauernig\", la svizzera \"Marbach\" e la portoghese \"Movauto\".\nLe varianti prodotte.\nDi seguito vengono mostrate le caratteristiche tecniche dei vari modelli \"W111\" e \"W112\" ed i loro dati di produzione ed i codici di progetto. I dati riportati si riferiscono alle vetture di serie: eventuali optional aggiunti (come per esempio un tipo di cambio differente rispetto a quello di serie) possono alterare alcune caratteristiche.\nAttivit\u00e0 sportiva.\nRally.\nNumerose versioni della 220 SE, della 300 SE e della 300 SEL sono state impiegate per competizioni rellistiche negli anni sessanta. Di seguito sono riportati alcuni dei pi\u00f9 importanti piazzamenti:"}
{"id": "791854", "revid": "63716", "url": "https://it.wikipedia.org/wiki?curid=791854", "title": "Qin Shihuang", "text": ""}
{"id": "791855", "revid": "399", "url": "https://it.wikipedia.org/wiki?curid=791855", "title": "Mercedes-Benz W116", "text": "La sigla W116 \u00e8 la sigla progettuale di una berlina di lusso prodotta dalla Mercedes-Benz tra il 1972 ed il 1980, che ufficialmente \u00e8 indicata come la prima Classe S della storia.\nLa storia e l'evoluzione.\nLanciata nel 1972 come sostituta delle \"W108\" e \"W109\", la \"W116\" nasce da un progetto il cui avvio risale gi\u00e0 al 1966, solamente un anno dopo il lancio delle stesse W108 e W109. Come sempre, una delle principali cure dei progettisti fu quella di garantire la massima sicurezza a conducente e passeggeri. A tale proposito, oltre alla scocca a deformazione programmata, venne introdotta una cellula abitativa di maggior resistenza, ma soprattutto vengono raggiunti significativi progressi dal punto di vista della salvaguardia dell'incolumit\u00e0 degli occupanti in caso di urto laterale.\nLa carrozzeria, sempre tre volumi, era pi\u00f9 slanciata, grazie alla linea di cintura pi\u00f9 bassa, al frontale pi\u00f9 affusolato (grazie ai fari a sviluppo orizzontale e alla mascherina \"a radiatore\" pi\u00f9 bassa e larga) e alle linee tese. Le dimensioni rilevanti erano \"portate\" con maggior leggerezza. Tuttavia, a fronte di un sensibile aumento degli ingombri esterni e della massa della vettura non corrisponde un analogo riscontro in termini di abitabilit\u00e0 interna. Addirittura il bagagliaio \u00e8 meno capiente di quello del modello precedente. L'aumento delle dimensioni \u00e8 stato infatti dovuto principalmente alla progettazione della vettura in funzione della sicurezza per i passeggeri, piuttosto che per motivi di abitabilit\u00e0.\nDal punto di vista meccanico, confermata la trazione posteriore, la novit\u00e0 pi\u00f9 importante riguardava le sospensioni posteriori, che, abbandonato il famigerato ponte a semiassi oscillanti con ammortizzatore centrale, adottavano uno schema a ruote indipendenti con 2 robusti bracci triangolari, barra antirollio, molle elicoidali ed ammortizzatori idraulici telescopici. In linea con la tradizione il resto: avantreno a ruote indipendenti con barra antirollio, sterzo a circolazione di sfere (con servocomando idraulico), freni a disco su tutte le ruote e sospensioni con regolazione idraulica (di serie sulle versioni a passo lungo \"SEL\", a richiesta sulle altre).\nLa serie W116 \u00e8 stata ufficialmente la prima ad utilizzare la denominazione di \"Classe S\". Oltre che dall'indicazione della cilindrata (non su tutti i modelli, per\u00f2, come si vedr\u00e0), la sigla identificativa era composta infatti dalla \"S\" (nome modello), dal tipo di alimentazione (\"E\" per le versioni a iniezione e nessuna lettera per quelle a carburatore) e dalla lunghezza del passo (\"L\" per le versioni a passo allungato di 10\u00a0cm per i passeggeri posteriori e con sospensioni idrauliche di serie).\nLa presentazione ufficiale avvenne al Salone di Parigi del 1972. Al momento dell'esordio erano disponibili due motori: un 6 cilindri in linea di 2746cm\u00b3 ed un V8 di 3499, entrambi con trasmissione manuale a 4 rapporti (a richiesta, 5 marce sulla 6 cilindri, automatica a 4 marce sempre sulla 6 cilindri, automatica a 3 marce sulla V8). La versione da 2.8 litri era disponibile subito sia con alimentazione a carburatore, sia ad iniezione, mentre la 350SE era unicamente ad iniezione.\nAl Salone di Ginevra del 1973 fu svelata un'ulteriore versione, la 450SE equipaggiata da un V8 di 4520 cm\u00b3 ed esclusivamente con trasmissione automatica. Anche qui l'alimentazione era a iniezione elettronica \"Bosch D-Jetronic\". Nella stessa occasione, la Casa tedesca presenta anche la versione a passo lungo, denominata 450SEL, che and\u00f2 a porsi provvisoriamente al vertice della gamma \"W116\" e che rappresentava il massimo per eleganza (interni in pelle e rifiniture in legno) e funzionalit\u00e0 (condizionatore, chiusura centralizzata, tettuccio elettrico), tutte caratteristiche che in quegli anni ben poche auto potevano vantare.\nNel novembre del 1973, anche la \"350SE\" fu proposta in versione allungata, dando cos\u00ec origine alla 350SEL. Analoga sorte tocc\u00f2 l'anno seguente alla 280SE, che fu proposta anche come 280SEL. L'unica versione a non essere prevista a passo lungo fu la 280S, con motore a carburatori.\nNel 1974 la \"450SE\" venne insignita del premio Auto dell'anno, quindi a partire dal febbraio del 1975 la gamma venne completata verso l'alto dalla \"450 SEL 6.9\", mossa da un V8 a iniezione di ben 6834\u00a0cm\u00b3 da 286cv, motore derivato dal gi\u00e0 poderoso V8 montato sulla ancor pi\u00f9 lussuosa 600 W100. La \"450SEL 6.9\" fu considerata all'epoca una delle berline di produzione di serie pi\u00f9 performanti al mondo con una velocit\u00e0 massima di 225\u00a0km/h ed un'accelerazione da 0\u2013100\u00a0km/h in circa 8 s, il tutto nella massima sicurezza e silenziosit\u00e0 di marcia disponibile all'epoca su una berlina. Tra le \"chicche\" tecnologiche vanno segnalate le sospensioni idropneumatiche, che sfruttano un sistema simile a quello utilizzato sulle Citro\u00ebn DS. Tale sistema era comunque ottenibile a pagamento anche nelle altre versioni.\nCome la maggior parte delle Mercedes-Benz, nella sua carriera la \"W116\" sub\u00ec pochissime modifiche (concentrate soprattutto agli interni, alle finiture e agli equipaggiamenti).\nDegna di nota \u00e8 l'introduzione, tra la fine del 1975 e l'inizio del 1976, dell'alimentazione ad iniezione meccanica \"Bosch K-Jetronic\" su tutta la gamma ad eccezione ovviamente della \"280S\". Quest'ultima, comunque, ha subito nello stesso periodo un leggero decremento di potenza.\nImportante, invece, il debutto (1979), sia pure come optional a richiesta, dell'ABS. La \"W116\" fu la prima automobile europea a proporre tale sistema.\nNel 1980 la \"W116\" venne rimpiazzata dalla W126, dopo essere stata prodotta in 473.035 unit\u00e0 (7.380 delle quali \"450 SEL 6.9\").\nLe W116 americane.\nTanta attenzione alla sicurezza da parte dei progettisti non era dovuta solo al fatto che ci si trovava di fronte ad una vettura di rango, ma anche e soprattutto perch\u00e9 la serie \"W116\" fu progettata per soddisfare le sempre pi\u00f9 severe normative statunitensi in materia di sicurezza.\nIn ogni caso, vi furono ugualmente alcune differenze tra il mercato europeo ed i mercati statunitense e canadese. In questo caso la \"W116\", oltre agli adattamenti imposti dalla legge in termini di sicurezza (paraurti ad assorbimento), fanali anteriori con anabbaglianti e abbaglianti di tipo sealed-beam, riduzione delle emissioni (depotenziamento dei motori e adozione di dispositivi antinquinamento), adott\u00f2 (in alternativa ai motori a benzina) il 5 cilindri turbodiesel di 3 litri da 120cv, lo stesso che in seguito sarebbe stato montato in Europa sulle W123. Si tratta della prima ammiraglia Mercedes-Benz equipaggiata da un motore a gasolio, ma soprattutto della prima vettura stradale al mondo dotata di motore turbodiesel, precedendo di poco la Peugeot 604 turbodiesel, giunta nei mercati europei solo nel 1979. Le versioni a benzina, invece, erano sensibilmente depotenziate rispetto a quelle europee. Negli USA erano in listino la \"280SE\", con motore sceso da 185 a 142 CV, le \"450SE\" e \"SEL\", con potenza scesa da 225 a 180 CV, e la \"450SEL 6.9\", con potenza passata da 286 a 250 CV.\nVersioni e caratteristiche.\nNella seguente tabella vengono mostrate le caratteristiche delle varie versioni previste per la gamma \"W116\". Si tenga presente che i dati si riferiscono ai modelli strettamente di serie e che, a parte il modello 300SD, previsto per il solo mercato nordamericano, gli altri dati si riferiscono ai modelli previsti per il mercato europeo."}
{"id": "791856", "revid": "63716", "url": "https://it.wikipedia.org/wiki?curid=791856", "title": "Qin Shihuangdi", "text": ""}
{"id": "791857", "revid": "399", "url": "https://it.wikipedia.org/wiki?curid=791857", "title": "Mercedes-Benz W108 e W109", "text": "W108 e W109 sono le sigle di un'autovettura di lusso prodotta dalla Casa tedesca Mercedes-Benz tra il 1965 ed il 1972.\nLa presentazione.\nLe \"Heckflosse\" W111/W112, pur apprezzate dal pubblico, presentavano due \"criticit\u00e0\": la linea, disegnata per compiacere il mercato statunitense, era troppo legata alle mode ed era inoltre evidente l'eccessiva somiglianza con le meno pregiate \"Heckflosse\" W110.\nNacque cos\u00ec l'esigenza di un'ammiraglia pi\u00f9 austera e meno soggetta al rapido invecchiamento. Per quanto riguarda il fattore sicurezza vennero adottati quei criteri utilizzati anche per il precedente modello e per la pi\u00f9 grande e lussuosa 600, vale a dire una scocca a deformazione programmata, ulteriormente migliorata in questo caso. Per quanto riguardava invece il disegno del corpo vettura, l'incarico venne affidato a Paul Bracq, cimentatosi in uno dei suoi ultimi lavori prima di lasciare la Casa tedesca.\nIl disegno della nuova vettura apparve decisamente sobrio e privo di fronzoli, ma efficace al punto da risultare attuale ancora al momento della cessazione della produzione e da aver condizionato fortemente lo stile delle pi\u00f9 piccole W114 e W115, nate due anni dopo. Stilisticamente vennero ripresi alcuni aspetti di modelli precedenti, in particolar modo delle \"Heckflosse\" coup\u00e9 e delle SL \"Pagoda\". Con una linea di cintura pi\u00f9 bassa, la nuova vettura appariva anche pi\u00f9 slanciata delle \"Heckflosse\" berline e l'abitacolo era pi\u00f9 luminoso grazie ad una maggiore superficie vetrata.\nAl Salone dell'automobile di Francoforte del 1965 vennero presentate le \"W108\" (con passo corto o lungo e sospensioni \"classiche\") e le \"W109\" (con passo allungato di 10 cm, sospensioni di tipo pneumatico, finiture pi\u00f9 pregiate, presenza di un maggior numero di cromature all'esterno e uso pi\u00f9 esteso di legni all'interno dell'abitacolo).\nBench\u00e9 fosse un'automobile completamente inedita, la nuova ammiraglia confermava l'impostazione tecnica di base delle \"Heckflosse\" (trazione posteriore, cambio manuale a 4 marce o automatico a 3 o 4 marce, sterzo a circolazione di sfere), avantreno a trapezi e retrotreno a bracci oscillanti. Quest'ultimo proponeva per\u00f2 una novit\u00e0, rappresentato da un ammortizzatore trasversale in luogo della molla trasversale montata sulla \"Heckflosse\". Come sempre, completavano il quadro delle sospensioni le molle elicoidali e gli ammortizzatori idraulici. I freni erano a disco su tutte le ruote. La gamma motori era composta inizialmente da tre motorizzazioni, tutte a 6 cilindri, due delle quali derivate dal vecchio 2.2 litri montato sulla 220 W187 del 1951. La terza motorizzazione era il 3 litri M189, derivato direttamente dall'unit\u00e0 che aveva equipaggiato a suo tempo le 300 \"Adenauer\".\nI modelli \"W108\" e \"W109\" si rivelarono con gli anni un successo: la clientela, sempre molto facoltosa, ne apprezz\u00f2 il comfort, le doti di abitabilit\u00e0, le prestazioni e la sicurezza su strada (anche se il retrotreno delle W108, in caso di pioggia, dava qualche grattacapo).\nNel 1968 vi fu un lieve restyling, nel quale venne ritoccata la mascherina, che divenne a maglie pi\u00f9 larghe, mentre i fari anteriori divennero sfaccettati ai lati ed i copricerchi ricevettero dei fori di ventilazione. Vennero anche aggiornati i rapporti del cambio a 4 marce e ne fu messo a disposizione, su richiesta, uno manuale a 5 marce. Debuttarono anche nuovi motori da 2.8 litri, che andarono cos\u00ec a costituire la base della gamma \"W108/W109\", la quale venne tolta di produzione nel 1972.\nNon vennero mai prodotte dalla Casa delle versioni coup\u00e9 o cabriolet su basi \"W108\" o \"W109\", ma vennero mantenute in listino le coup\u00e9 e cabriolet delle serie \"W111\" e \"W112\".\nW108.\nI modelli \"W108\" si distinguono dai modelli \"W109\" per la presenza delle classiche sospensioni a molle elicodali, finiture meno pregiate, presenza di un minor numero di cromature all'esterno e uso meno esteso di legni all'interno dell'abitacolo. Il corpo vettura pu\u00f2 essere a passo normale o allungato.\nLe \"W108\" furono proposte in due motorizzazioni, ossia da 3 litri e da 2.5 litri, quest'ultimo disponibile per\u00f2 a carburatore (M108) o ad iniezione (M129). Il motore da 3 litri era invece solo ad iniezione, erogava fino a 170\u00a0CV ed equipaggiava la 300SEb, accreditata tra l'altro di una velocit\u00e0 massima di 200\u00a0km/h. Contrariamente a quanto si crede, questo modello era integrato tra le \"W108\", in quanto non disponeva di sospensioni pneumatiche e visto che nasceva sul pianale a passo normale. Quanto ai motori da 2.5 litri, rispettivamente da 130 e 150\u00a0CV, spingevano la 250 S e la 250 SE a velocit\u00e0 massime di 180 e 190\u00a0km/h, pi\u00f9 che accettabili all'epoca per un'ammiraglia di questo stampo e con questa motorizzazione.\nAll'inizio del 1968, la \"250 SE\" fu sostituita da due modelli \"W108\", equipaggiati dal nuovo 2.8 M130 ad iniezione: la 280 SE e la 280 SEL, quest'ultima con passo allungato. Invece la \"250 S\" continu\u00f2 ad essere prodotta ma venne affiancata dalla 280 S, dotata dello stesso 2.8 degli altri due modelli, ma alimentato a carburatore. Con potenze comprese tra 140 e 160\u00a0CV, questi modelli raggiungono prestazioni in realt\u00e0 simili a quelle dei modelli equipaggiati dai motori da 2.5 litri, ma nonostante ci\u00f2 si rivelano un gran successo di vendite, ovviamente in relazione al tipo di vettura.\nNella primavera del 1969, la \"250 S\" e la \"250 SE\" escono di produzione. Le \"280\", gi\u00e0 in listino da un anno, ne raccoglieranno il testimone ed andranno a porsi alla base della gamma. Sulla base della \"280 SE/SEL W108\", nel 1970 viene lanciata per il solo mercato europeo la 280 SE/SEL 3.5, spinta dal nuovo M116 da 3.5 litri in grado di erogare fino a 200\u00a0CV. In pratica, questo modello va ad affiancare la \"300 SEL 3.5\" nata l'anno prima, ma dalla quale si distingue, come sempre, per le sospensioni.\nAnche nell'ultimo anno di vita delle \"W108\" vi furono interessanti novit\u00e0: mentre la \"280 SEL\" venne tolta di produzione, per il mercato statunitense vennero lanciate le 280 SE 4.5 e 280 SEL 4.5, spinte da un V8 da 4.5 litri nato sulla base del 3.5 \"M116\" ed accoppiato rigorosamente ad un automatico a 3 rapporti, come vuole la clientela d'oltreoceano.\nW109.\nLe Mercedes-Benz W109 debuttarono nel 1965 con la 300 SEL, equipaggiata con il motore 3 litri di cilindrata in alluminio M189 da 170\u00a0CV DIN (200\u00a0CV SAE) con iniezione meccanica Bosch. A differenza delle W108, la 300 SEL W109 si caratterizzavano per il passo lungo, le sospensioni pneumatiche, le finiture pi\u00f9 pregiate, presenza di un maggior numero di cromature all'esterno e uso pi\u00f9 esteso di legni all'interno dell'abitacolo. Prima dell'avvento dei motori V8, concepiti principalmente per il mercato nordamericano, la W109\u00a0300 SEL era il top di gamma della Mercedes-Benz (600 W100 a parte).\nIl circuito pneumatico delle sospensioni pneumatiche era composto da un compressore d'aria, azionato dal motore, un serbatoio di accumulo posto all'interno del parafango anteriore sinistro (a ridosso del fanale anteriore), da una valvola distributrice principale, da due valvole di regolazione di livello anteriori e una posteriore, oltre che da quattro \"cuscini\" in gomma che sostituivano le tradizionali molle. Oltre ad isolare e filtrare le asperit\u00e0 della strada il vantaggio di questo sistema era quello di essere autolivellante, mantenendo costante l'assetto del veicolo indipendentemente dal carico.\nLa Casa tedesca dichiara che nel caso della \"300 SEL\" e delle \"W109\" in generale, la lettera \"L\" non stava ad intendere \"Lang\" (in tedesco significa \"lunga\", riferito al passo allungato rispetto ai 108 \"SE\"), bens\u00ec stava per \"Luftfederung\", che in tedesco vuol dire \"sospensione pneumatica\".\nSolo le \"280 SEL 3.5\" e le \"280 SEL 4.5\", gi\u00e0 viste in precedenza, erano versioni a passo lungo in cui la sigla indicava effettivamente la maggiorazione dell'interasse, ma di fatto esse montavano sospensioni classiche e venivano perci\u00f2 incluse nella gamma \"W108\".\nNel dicembre del 1967, la \"300 SEL\" usc\u00ec di produzione, per lasciare posto, due mesi dopo, alla 300 SEL 2.8, identica al modello precedente, ma con il motore 2.8 litri \"M130\" che nello stesso periodo aveva esordito anche sui modelli della gamma \"W108\". Tale motore erogava la stessa potenza del precedente 3 litri, dava una velocit\u00e0 di punta di poco superiore e prometteva un consumo di carburante lievemente migliore.\nNel marzo del 1968, al Salone di Ginevra, viene presentata la 300 SEL 6.3, che diventer\u00e0 il modello di punta nella gamma \"W109\". La vettura nacque da un'idea di Erich Waxenberger, responsabile del settore sperimentale della Casa tedesca, ed aveva come principale caratteristica quella di essere mossa dal grosso e potente motore V8 M100 da 6.3 litri proveniente dalla lussuosa \"600 W100\". Tale motore, della potenza di 250\u00a0CV DIN (300\u00a0CV SAE), permetteva alla vettura di superare i 220\u00a0km/h senza problemi e di confrontarsi senza alcun timore con alcune quotate sportive dell'epoca, come le Porsche 911 e le Dino 246 GTS.\nEsternamente, la W109 \"300 SEL 6.3\" si distingue dal resto della gamma per pochissimi particolari. Tra questi particolari, vi sono innanzitutto la sigla identificativa in coda, ma soprattutto i doppi fari anteriori sovrapposti di serie che ricordavano quelli previsti per il mercato USA.\nCon la \"300 SEL 6.3\", la Casa di Stoccarda inaugur\u00f2 una nuova nicchia di mercato, quella delle berline ad elevate prestazioni. La vettura era dotata di una gamma di accessori pressoch\u00e9 illimitata: oltre agli accessori di serie, quali vetri elettrici, chiusura centralizzata, aria condizionata, selleria in pelle, differenziale autobloccante (di serie dal 1969), sospensioni pneumatiche autolivellanti, 4 freni a disco autoventilati, fari alogeni e cambio automatico, potevano infatti essere aggiunti decine di optional a listino e allestimenti speciali su richiesta del cliente, tra cui la parete divisoria, il radiotelefono, i tavolini posteriori, tutte vere chicche all'epoca.\nAl Salone dell'automobile di Francoforte del 1969, venne lanciata la 300 SEL 3.5, dotata del V8 \"M116\" da 3.5 litri e 200 CV. Tale modello affiancher\u00e0 ed in seguito sostituir\u00e0 la \"300 SEL 2.8\", che uscir\u00e0 di produzione nel 1970.\nNel 1971, per il solo mercato USA e contemporaneamente al lancio delle \"280 SE 4.5\" e \"280 SEL 4.5\" appartenenti alla serie \"W108\", venne lanciato il modello 300 SEL 4.5, uguale alle prime due ma con sospensioni pneumatiche.\nLe \"W108/W109\" uscirono di listino nel 1972, rimpiazzate dalla W116, dopo essere state prodotte in 383.072 esemplari (di cui solo 2.369 esemplari prodotti di \"300 SEL\" dotate di motore M189 e 6.526 \"300 SEL 6.3\").\nAttivit\u00e0 sportiva.\nNel 1970 la Mercedes-Benz realizz\u00f2 una versione da competizione della 300 SEL 6.8 per competere alla 24 Ore di Spa. Durante le prove della gara, per\u00f2, divenne evidente che la vettura, a causa della sua configurazione, consumava troppo rapidamente gli pneumatici, e per questo motivo la casa tedesca decise di ritirarsi dalla gara. L'anno successivo l'AMG si present\u00f2 alla stessa corsa con la medesima vettura, la quale era stata sviluppata per\u00f2 partendo da un modello stradale incidentato. Il propulsore erogava la potenza di 420\u00a0CV e una coppia di 620 Nm. A causa del peso di 1635\u00a0kg e del colore rosso della sua carrozzeria venne soprannominata \"Rote Sau\" (Scrofa Rossa). Come piloti vennero ingaggiati i campioni di GoKart Hans Heyer e Clemens Schickentanz, in quanto l'originale primo pilota Kelleners aveva abbandonato la squadra dopo i test svolti ad Hockenheim dal momento che era rimasto spaventato dalla configurazione del mezzo. Nonostante i dubbi iniziali, la vettura risult\u00f2 seconda assoluta durante la gara belga e pot\u00e9 cos\u00ec partecipare alle successive sette gare del campionato turismo, ottenendo inoltre il record di velocit\u00e0 di 285\u00a0km/h sull'Hunadieres. La carriera della 300 SEL 6.8 AMG termin\u00f2 nel 1972, in quanto la FIA pose a 5 litri la cilindrata massima dei motori.\nVersioni e caratteristiche.\nDi seguito vengono riportate le principali caratteristiche tecniche delle versioni appartenenti alle serie \"W108\" e \"W109\":"}
{"id": "791865", "revid": "1573940", "url": "https://it.wikipedia.org/wiki?curid=791865", "title": "Stenopelix valdensis", "text": "Stenopelix valdensis \u00e8 un piccolo dinosauro erbivoro, vissuto nel Cretaceo inferiore (Berriasiano tra 145,5 e 140,2 milioni di anni fa), i cui fossili sono stati ritrovati in Germania.\nDescrizione.\nProbabilmente lo stenopelice era un piccolo erbivoro relativamente agile, lungo circa 1,5 metri, abbastanza simile ai coevi ipsilofodontidi ma leggermente pi\u00f9 robusto.\nTassonomia.\nQuesto dinosauro \u00e8 conosciuto per uno scheletro frammentario, purtroppo privo di cranio. Lo scheletro \u00e8 piuttosto simile a quello di \"Psittacosaurus\", un antenato dei ceratopsidi (tra cui il famoso triceratopo), ma sembra ancora pi\u00f9 primitivo, e non \u00e8 improbabile che \"Stenopelix\" possa essere l'antenato comune dei ceratopsi e dei pachicefalosauri con cranio a cupola. Il cranio mancante, tuttavia, non permette di definire l'esatta posizione filogenetica di questo dinosauro."}
{"id": "791866", "revid": "63716", "url": "https://it.wikipedia.org/wiki?curid=791866", "title": "Ying Zheng", "text": ""}
{"id": "791867", "revid": "22356", "url": "https://it.wikipedia.org/wiki?curid=791867", "title": "Stenopelix", "text": ""}
{"id": "791876", "revid": "122433660", "url": "https://it.wikipedia.org/wiki?curid=791876", "title": "Sanvenero", "text": "La Sanvenero \u00e8 stata una casa motociclistica italiana fondata da Emilio Sanvenero, imprenditore edile toscano gi\u00e0 sponsor della MBA, attiva dal 1980 al 1982.\nStoria.\nLa nascita della Sanvenero avvenne sul finire del 1980, con lo scopo di preparare due moto da competizione da schierare nella stagione successiva, nella classe 125 con una bicilindrica 2T e nella classe 500 con una quadricilindrica 2T, il cui propulsore era fortemente ispirato, nell'architettura e nella componentistica, alla Suzuki RG \u0393 500 che dal 1976 al 1982 conquist\u00f2 7 titoli iridati.\nL'esordio nel Motomondiale avvenne nella stagione 1981, con il francese Guy Bertin e lo spagnolo Ricardo Tormo per la classe 125 e con l'italiano Carlo Perugini per la classe 500. Se la partecipazione alla ottavo di litro la fu, tutto sommato, dignitosa (Bertin vincente a Monza e Tormo ad Anderstorp), la moto di cilindrata maggiore mostr\u00f2 evidenti limiti di messa a punto, precludendo al pilota ogni punteggio di classifica.\nNel 1982 il reparto corse della MBA chiuse ed Emilio Sanvenero convinse tutto il personale della fabbrica di Sant'Angelo in Vado a trasferirsi presso il reparto corse Sanvenero di Montelabbate (l'impresa edile di Sanvenero aveva invece sede a Follonica), con ambiziosi progetti.\nPer la stagione 1982 in 125 i piloti erano Pier Paolo Bianchi, Ricardo Tormo e Hugo Vignetti; nella 500 la 4 cilindri 2 tempi Sanvenero fu affidata allo svizzero Michel Frutschi e a Bertin. Anche nel 1982 la Casa toscana riusc\u00ec a vincere due gare, il GP del Belgio della 125 con Tormo e il GP di Francia della 500, sul circuito di Nogaro. La gara era stata boicottata dalla maggior parte dei piloti per la pericolosit\u00e0 del tracciato.\nI progetti erano forse troppo ambiziosi e, a fine stagione 1982, il reparto corse Sanvenero chiuse. Pier Paolo Bianchi riusc\u00ec ad ottenere alcune delle moto, con le quali disput\u00f2 la stagione 1983 della ottavo di litro, ottenendo apprezzabili piazzamenti."}
{"id": "791882", "revid": "31886", "url": "https://it.wikipedia.org/wiki?curid=791882", "title": "Gaetano Pasqui", "text": "Biografia.\nProprietario di un fondo sul lato destro della confluenza dei fiumi Montone e Rabbi, a un paio di chilometri dal centro di Forl\u00ec, l'agronomo si dedic\u00f2 alla tecnologia applicata all'agricoltura, interesse che condivideva con il fratello Giovanni (1802 - 1893). Nel 1835 impiant\u00f2 una fabbrica artigianale di birra. Probabilmente si tratta della pi\u00f9 antica birra artigianale interamente italiana, ancor pi\u00f9 particolare perch\u00e9 avviata da un possidente di provincia e non da un imprenditore industriale.\nIl suo nome \u00e8 ricordato perch\u00e9 fu il primo a coltivare il luppolo in Italia, e pertanto non dovette importarlo dalla Germania o, come si usava in quel tempo, dagli Stati Uniti d'America. Inizi\u00f2 la prima luppolaia italiana nel 1847, lavorando con il fratello minore per sei mesi all'anno, con una trentina di germogli di luppolo selvatico per poi ottenere, a partire dal 1850 i primi risultati soddisfacenti: un decennio dopo poteva vantare oltre 3500 piante. Nel 1863 la produzione della sua birra artigianale si attest\u00f2 sulle 35000 bottiglie.\nFu anche inventore di diversi strumenti agricoli, come il \u201cPiantapertiche Pasqui\u201d e il \u201cLevapertiche Pasqui\u201d, premiati a Firenze nel 1861 e a Londra nel 1862. In particolare, da assistente alla cattedra di agronomia nel Regio istituto tecnico di Forl\u00ec, ide\u00f2 un aratro particolare: il \u201cPolivomero Pasqui\u201d, presentato con successo all'Esposizione universale di Parigi del 1867. Notevole fu anche la sua attivit\u00e0 di \u201cmodellista\u201d. Attrezzi agricoli, in formato \u201cmignon\u201d, creati dall'\u201dAgenzia per macchine e strumenti rurali Gaetano Pasqui\u201d furono acquistati da molti istituti di tutta Italia.\nSi spense a Forl\u00ec all'et\u00e0 di 72 anni: ora \u00e8 sepolto nella tomba di famiglia all'interno del cimitero monumentale della sua citt\u00e0. Sposato con Geltrude Silvagni ebbe quattro figli: Livia, Ottavia, Claudia e Tito Pasqui.\nPremiata Fabbrica di Birra Gaetano Pasqui - Forl\u00ec.\nIl marchio \u00e8 tuttora usato per produrre una birra prodotta da una generazione di discendenti che, unitisi in Birra Pasqui Srls, hanno iniziato a distribuire una linea di birre con ricette ispirate a quelle originali. La prima di esse prende il nome di Livia, nome della primogenita di Gaetano e, contemporaneamente, nome poetico per Forl\u00ec. Quindi si tratta della prima birra di Forl\u00ec e di una delle pi\u00f9 antiche artigianali italiane.\nDocumenti.\nCos\u00ec si legge di Gaetano Pasqui in una breve relazione riportata in un numero de L'Amico dei Fanciulli del 1879:\nCos\u00ec Gaetano Pasqui, in una relazione inviata al ministero di agricoltura, industria e commercio del 1871, scriveva:"}
{"id": "791883", "revid": "767487", "url": "https://it.wikipedia.org/wiki?curid=791883", "title": "Riojasaurus incertus", "text": "Il riojasauro (Riojasaurus incertus) era un grande dinosauro erbivoro vissuto nel Triassico superiore (circa 210 milioni di anni fa), i cui resti sono stati rinvenuti in Argentina.\nUn gigante primitivo.\nUno dei pi\u00f9 grandi animali del suo periodo, il riojasauro raggiungeva la lunghezza di 10 metri e il peso di 5 tonnellate. Il suo aspetto anticipa quello dei grandi dinosauri sauropodi che tanta fortuna avranno nel Giurassico. Il collo lungo, il corpo simile a una botte, la coda molto lunga e le zampe robuste lo qualificano come appartenente al gruppo dei sauropodomorfi. Il riojasauro, comunque non \u00e8 un diretto antenato dei sauropodi a causa di alcune caratteristiche delle zampe e delle vertebre, che permettono di ascriverlo al gruppo dei prosauropodi, un ramo collaterale il cui rappresentante pi\u00f9 noto \u00e8 \"Plateosaurus\", estintosi senza lasciare discendenti.\nPredatori e prede.\nDel riojasauro sono noti molti scheletri, pi\u00f9 o meno completi, rinvenuto nella formazione di Los Colorados, in Argentina. Ci\u00f2 fa supporre che questo animale fosse abbastanza diffuso. Negli stessi luoghi viveva un altro prosauropode, \"Coloradisaurus\", di taglia decisamente inferiore. Nonostante la mole gigantesca, \"Riojasaurus\" non era esente dalla predazione: i resti di un grande arcosauro predatore, \"Fasolasuchus tenax\", sono stati rinvenuti nella stessa formazione; date le dimensioni di questo animale, \u00e8 probabile che almeno gli esemplari giovani di \"Riojasaurus\" fossero sottoposti agli agguati di \"Fasolasuchus\".\nClassificazione.\nFino a pochi anni fa il riojasauro era considerato il pi\u00f9 conosciuto rappresentante della famiglia dei melanorosauridi (ad es. \"Melanorosaurus\"), ritenuti i pi\u00f9 grandi fra i prosauropodi ma ora considerati i primi tra i veri sauropodi. Attualmente il riojasauro, insieme all'assai simile \"Eucnemesaurus\" del Sudafrica, \u00e8 ritenuto appartenere a una famiglia di dinosauri piuttosto primitiva, i riojasauridi, sviluppatisi nel Triassico superiore ed estintisi dopo pochi milioni di anni."}
{"id": "791885", "revid": "121537221", "url": "https://it.wikipedia.org/wiki?curid=791885", "title": "Fran\u00e7ois Furet", "text": "Biografia.\nAppartenente a una famiglia parigina della classe agiata, Furet entra nel 1949 nel Partito Comunista Francese come molti altri storici di chiara fama a quell'epoca. Tuttavia abbandona il partito nel 1956 dopo l'invasione sovietica dell'Ungheria, pur mantenendosi sempre vicino alle posizioni politiche socialiste. Dopo aver abbandonato gli studi universitari per alcuni anni a causa della tubercolosi si laurea in Storia a Parigi nel 1954. Inizia l'attivit\u00e0 giornalistica presso il France-Observateur, divenuto poi nel 1964 soprattutto grazie al suo contributo il Nouvel Observateur. Nel 1955 entra nel \"Centre national de la recherche scientifique\"(CNRS), dove inizia gli studi sui temi della Rivoluzione francese.\nNel 1960 entra quindi nella prestigiosa \u00c9cole des hautes \u00e9tudes en sciences sociales (allora VI sezione dell'\u00c9cole Pratique des Hautes \u00c9tudes), di cui diventa anche direttore tra il 1977 e il 1984. Nel 1984 \u00e8 chiamato a dirigere l'Istituto Raymond Aron e poi la Fondazione Saint-Simon. Nel 1997 diviene membro dell'Acad\u00e9mie Fran\u00e7aise. Alla sua attivit\u00e0 di insegnamento liceale segue quella universitaria. \u00c8 stato docente presso l'Universit\u00e0 di Chicago mentre l'Universit\u00e0 di Harvard gli ha conferito una laurea ad honorem. \nFuret muore nel 1997 all'et\u00e0 di settant'anni per un infarto durante una partita di tennis con alcuni amici nella sua casa di campagna. Gli \u00e8 stata dedicata una scuola alla periferia di Parigi e un premio annuale in storia.\nPensiero.\nLa sua notoriet\u00e0 \u00e8 legata soprattutto alle tesi critiche che matur\u00f2 riguardo alla corrente storiografica marxista sulla Rivoluzione francese dominante in quegli anni, soprattutto criticando il dogmatismo della storiografia di Albert Soboul. Egli rigett\u00f2 l'interpretazione di moda della Rivoluzione come frutto di lotte di classe, di scontro aristocrazia-borghesia (vincente) e poi borghesia-proletariato (perdente). \nNella Rivoluzione vide invece una lotta unitaria per l'affermazione degli ideali liberali e democratici, che non furono soffocati sotto la dominazione di Napoleone Bonaparte, ma tornarono a spingere la Francia nelle successive rivoluzioni del 1830, del 1848 e del 1871.\nLa Rivoluzione port\u00f2 soprattutto alla riscoperta della politica come ha affermato anche Michel Vovelle e per la sua carica profetica sintetizz\u00f2 tutti gli avvenimenti dei due secoli successivi, ovvero la lotta per la democrazia, i problemi del liberalismo e l'avvento delle dittature demagogiche. L'interesse di Furet ebbe a oggetto anche il marxismo, il comunismo e la loro influenza sulla storia del XX secolo.\nFuret \u00e8 stato insignito del premio Tocqueville e del premio Hannah Arendt per il suo contributo allo studio della politica e delle scienze sociali.\nOpere.\nTra le sue principali opere tradotte in italiano vi sono:"}
{"id": "791886", "revid": "22356", "url": "https://it.wikipedia.org/wiki?curid=791886", "title": "Riojasaurus", "text": ""}
{"id": "791888", "revid": "1305772", "url": "https://it.wikipedia.org/wiki?curid=791888", "title": "James Williamson (chitarrista)", "text": "Biografia.\nLa famiglia di Williamson si trasfer\u00ec a Detroit nel Michigan. Qui Williamson form\u00f2 il suo primo gruppo, i Chosen Few, con Scott Richardson, e con questo gruppo eseguiva principalmente cover dei Rolling Stones e di altri gruppi rock and roll del periodo. Successivamente entrer\u00e0 a far parte del gruppo anche Ron Asheton come bassista, che, qualche anno dopo, in veste di chitarrista former\u00e0 gli Stooges con il fratello Scott e Iggy Pop.\nDopo essersi laureato, Williamson si trasferisce a New York nel 1969. Nel 1971 Williamson si unisce agli Stooges, che stavano attraversando un brutto periodo dovuto soprattutto all'uso di droghe e alla mancanza di successo commerciale, per il quale il gruppo si era temporaneamente sciolto. David Bowie offr\u00ec a Iggy Pop la possibilit\u00e0 di registrare a Londra, il gruppo quindi si riform\u00f2, senza Dave Alexander (sostituito da Ron Asheton al basso) e con Williamson alla chitarra. Con questa formazione, il gruppo produrr\u00e0 il disco \"Raw Power\", pubblicato nel 1973, nel quale Williamson scrive tutti i pezzi insieme a Iggy Pop e suona tutte le parti di chitarra.\nMolte delle registrazioni demo effettuate prima della pubblicazione di \"Raw Power\", verranno successivamente pubblicate su diverse raccolte, che comprenderanno pezzi come \"I Got A Right\" e \"Gimme Some Skin\". Dopo la collaborazione nel 1975 con Iggy Pop per la realizzazione dell'album \"Kill City\" (1977), Williamson abbandon\u00f2 il mondo della musica, e inizi\u00f2 a lavorare nell'industria informatica come ingegnere elettronico.\nDopo la pubblicazione di \"Kill City\", nel 1979 Williamson ritorn\u00f2 a produrre, scrivere e suonare sul terzo album solista di Iggy Pop, \"New Values\", e inizier\u00e0 a produrre anche il successivo album di Pop, \"Soldier\", prima di ritornare alla sua occupazione nel campo informatico, occupazione che lo vede impegnato ancora oggi."}
{"id": "791893", "revid": "123996216", "url": "https://it.wikipedia.org/wiki?curid=791893", "title": "Nomenclatura binomiale", "text": "La nomenclatura binomiale o nomenclatura binomia \u00e8 una convenzione standard utilizzata in nomenclatura per conferire il nome a una specie. Come suggerisce l\u02bcaggettivo \"binomio\", il nome scientifico di una specie viene formato combinando due nomi: \nIl primo termine (\"nome generico\") porta sempre l'iniziale maiuscola, mentre il secondo termine (\"epiteto specifico\") viene scritto in minuscolo; entrambi i nomi vanno inoltre scritti in corsivo (per es. \"Homo sapiens\").\nQuando il genere \u00e8 stato precedentemente trattato nel testo, o quando sono gi\u00e0 state elencate delle specie di quel genere, il nome generico pu\u00f2 essere abbreviato con la sua lettera iniziale (\"H. sapiens\") ma non deve mai essere omesso. Solo di rado questa abbreviazione \u00e8 comunemente usata in luogo del nome completo: per esempio, il nome del batterio \"Escherichia coli\" \u00e8 spesso scritto nella forma \"E. coli\".\nOrigine dei nomi.\nCome nome specifico viene utilizzato un aggettivo che permette di distinguere la specie dagli altri membri di quel genere.\nSia il nome generico che l'epiteto derivano frequentemente dal latino. Alcuni nomi sono di origine greca o derivano dalla lingua locale o dall'autore che per primo ha scoperto la specie. Infatti, i tassonomisti, per nominare le specie, traggono spunto da una variet\u00e0 di fonti, inclusi i giochi di parole. Comunque, i nomi usati tendono a essere \"latinizzati\" ed \u00e8 per questa ragione che il nome binomiale, oltre a essere detto \"nome scientifico\", viene spesso chiamato volgarmente \"nome latino\".\nPer maggiori dettagli sull'origine dei nomi scientifici si veda la lista dei termini latini e greci comuni nei nomi scientifici.\nImportanza e usi del sistema binomiale.\nL'importanza del sistema binomiale deriva principalmente dalla sua semplicit\u00e0 e dal suo esteso uso:\nLo svantaggio della nomenclatura binomiale \u00e8 il fatto che spesso in caso di cambiamento nella classificazione (genere), si deve cambiare in parte o tutto il nome, per cui una stessa specie pu\u00f2 adottare nel corso degli anni anche diversi nomi, oppure avere una serie di nomi che dipendono dalle diverse teorie scientifiche in circolazione. Le procedure associate alla nomenclatura binomiale cercano in ogni modo di ridurre l'instabilit\u00e0. In particolare, quando, per vari motivi, le specie vengono trasferite da un genere a un altro, se \u00e8 possibile, viene conservato lo stesso epiteto specifico. Similarmente, se delle specie, che venivano considerate distinte, vengono successivamente ritenute sottospecie della stessa specie, i loro termini specifici vengono spostati a termini sottospecifici nella nomenclatura trinomiale.\nLe regole dei codici di nomenclatura per le Piante, Funghi, Cianobatteri, Animali, Batteri e Virus differiscono tra di loro. Per esempio, la nomenclatura ICBN (piante) non mostra tautonomia, cio\u00e8 l'uso dello stesso nome per il genere e la specie, mentre il codice ICZN (animali) s\u00ec. \u00c8 stata suggerita la creazione di un BioCode che prenda il posto e unifichi i vari codici, ma vi sono anche dei dibattiti sullo sviluppo di un PhyloCode, che si occuper\u00e0 di nominare i rami (o cladi) dei vari alberi filogenetici (o cladogrammi).\nEstensioni del nome scientifico.\nNomenclatura trinomiale degli animali.\nIn zoologia, una specie animale pu\u00f2 risultare ulteriormente suddivisa in sottospecie, le quali vengono identificate con il sistema di nomenclatura trinomiale. \nPer fare un esempio, il cormorano comune (\"Phalacrocorax carbo\") della Nuova Zelanda differisce da quelli viventi in altre regioni, e viene classificato come sottospecie \"Phalacrocorax carbo novaehollandiae\". Per la classificazione degli animali, viene usata esclusivamente questa categoria come livello inferiore alla specie e, per questo motivo, non \u00e8 necessario aggiungere ulteriori indicazioni. Il terzo epiteto \u00e8 sufficiente per indicare che si tratta di una sottospecie.\nSuddivisione botanica.\nIn botanica, una specie, oltre che in sottospecie, pu\u00f2 risultare suddivisa in variet\u00e0, forme, cultivar o altre categorie.\nA causa di ci\u00f2, il nome del taxon deve essere preceduto da una abbreviazione che indichi quella categoria infraspecifica (subsp., var., form. etc.), cosa che non avviene nella nomenclatura trinomiale degli animali. Ad esempio, una singola specie di pianta (\"Pinus nigra\") pu\u00f2 avere sottospecie (\"Pinus nigra\" subsp. \"salzmannii\"), variet\u00e0 (\"Pinus nigra\" var. \"caramanica\"), variet\u00e0 di sottospecie (\"Pinus nigra\" subsp. \"salzmannii\" var. \"corsicana\") o altre complesse terminologie.\nIbridi botanici.\nDall'incrocio di individui appartenenti a taxon differenti si ottiene un ibrido e questi vengono indicati utilizzando il segno di moltiplicazione \u00d7 oppure aggiungendo il prefisso \"notho-\" al termine che denota il livello della tassonomia. Ad esempio \"Forsythia\" \u00d7 \"intermedia\" \u00e8 il nome degli ibridi ottenuti dall'incrocio di \"F. suspensa\" con \"F. viridissima\" oppure \"\u00d7\u00a0Cupressocyparis leylandii\" \u00e8 il nome degli ibridi ottenuti dall'incrocio di \"Cupressus macrocarpa\" con \"Chamaecyparis nootkatensis\"\nAutori nei nomi scientifici.\nMolte volte si vedr\u00e0 un nome (o una sua abbreviazione) dopo un nome scientifico e spesso anche una data annuale. Per essere completa, la referenza a una specie deve includere anche l'autore (o gli autori) che ha descritto la specie e che le ha dato il nome. Mentre il nome scientifico viene scritto in corsivo, la citazione sull'autore no. Questa aggiunta viene usualmente fatta una sola volta in un particolare articolo o citazione. Le convenzioni sulla citazione degli autori differiscono, per alcune modalit\u00e0, tra le piante e gli animali, e sono governate rispettivamente dal Codice Internazionale di Nomenclatura Botanica e dal Codice Internazionale di Nomenclatura Zoologica.\nCitazione degli autori in botanica.\nI nomi degli autori botanici risultano abbreviati da un indice standardizzato e pubblicato dai Royal Botanic Gardens di Kew (le abbreviazioni standard degli autori botanici sono elencate in questa lista).\nCos\u00ec, nell'esempio Pinus sylvestris\" L., l'abbreviazione \"L.\" si riferisce a Carolus Linnaeus; nell'esempio Pinus koraiensis\" Siebold &amp; Zucc., Siebold si riferisce a Philipp Franz von Siebold e Zucc. al coautore Joseph Gerhard Zuccarini. \nSe una specie viene trasferita a un genere differente conservando inalterato l'altro termine, l'autore originale viene posto tra parentesi tonde e si aggiunge l'autore responsabile dello spostamento. Per esempio, la \"sequoia sempreverde\" venne descritta inizialmente da David Don come Taxodium sempervirens\" D. Don. In seguito, Stephan Ladislaus Endlicher si accorse che questa specie differiva largamente dalle altre specie del genere \"Taxodium\", e la incluse in un nuovo genere, pubblicando la combinazione Sequoia sempervirens\" (D. Don) Endl.. \nNegli articoli che trattano la tassonomia dettagliata delle piante, vengono sempre aggiunti la data e la pubblicazione dell'autore, ma, nelle enciclopedie o altre opere non tassonomiche, questa \u00e8 una pratica rara. Per il precedente esempio, la citazione completa \u00e8 \"Sequoia sempervirens\" (D. Don) Endl., Syn. Conif. 198 (1847), riferendosi alla pagina 198 del \"Synopsis Coniferarum\" di Endlicher, pubblicato nel 1847.\nCitazione degli autori in zoologia.\nPer i nomi delle specie animali, gli autori vengono indicati con il loro cognome scritto per intero, cio\u00e8 senza abbreviazione. Il primo nome viene omesso ma, se esistono due autori con lo stesso cognome, viene aggiunta l'iniziale per distinguerli. La data della prima pubblicazione viene anch'essa citata, con una virgola tra nome e data.\nEsempio: \"Balaena mysticetus\" Linnaeus, 1758.\nQuesta specie \u00e8 stata descritta da Carolus Linnaeus, il cognome \u00e8 scritto per intero ed \u00e8 seguito dalla data di pubblicazione 1758.\nSe una specie viene in seguito trasferita a un differente genere, l'autore originale e la data vengono posti tra parentesi tonde per segnalare che \u00e8 avvenuta una revisione, ma l'autore e la data della revisione non vengono citati. Ad esempio, l'oca lombardella fu descritta per la prima volta da Giovanni Antonio Scopoli come Branta albifrons\" Scopoli, 1769. Successivamente si dimostr\u00f2 che questa specie fosse, per caratteristiche, pi\u00f9 vicina alle oche del genere \"Anser\" che a quelle del genere \"Branta\", cos\u00ec sub\u00ec un trasferimento e ora viene citata come Anser albifrons\" (Scopoli, 1769).\nAnche per gli animali, nelle pubblicazioni tassonomiche ufficiali, viene fornita una citazione completa che comprende il nome e la data della pubblicazione: \"Branta albifrons\" Scopoli, 1769, Annus I Hist.-Nat. 69.\nStoria.\nL'uso della nomenclatura binomiale si deve a Linneo, che l'adott\u00f2 per il suo sistema di classificazione scientifica, basato sull'osservazione delle diverse caratteristiche delle specie viventi. Per questo motivo, \u00e8 concezione comune credere che Linneo fu anche l'inventore della nomenclatura binomiale. \nIn realt\u00e0, questa semplice, ma altrettanto grandiosa, idea era stata concepita da Gaspard Bauhin, per rappresentare in diversi paragrafi dei tipi di piante che avevano \"nome comune\" simile o addirittura \"identico\" (anche se erano distinguibili come variet\u00e0), nell'opera Pinax theatri botanici del 1596."}
{"id": "791899", "revid": "2083096", "url": "https://it.wikipedia.org/wiki?curid=791899", "title": "Gli altri tutti qui - Seconda collezione dal 1967 al 2006", "text": "Gli altri tutti qui - Seconda collezione dal 1967 al 2006 \u00e8 un album raccolta di Claudio Baglioni pubblicata in Italia nel 2006.\nIl disco.\nLa raccolta \u00e8 composta da 3 CD, in cui sono contenuti 44 brani gi\u00e0 noti e quattro inediti: \"Va\", inno dei XX Giochi olimpici invernali di Torino 2006, \"Se la ragazza che avevi\", \"Amore amore un corno\", \"Una storia normale\", registrate negli anni sessanta.\nL'album esce il 31 marzo 2006 sull'onda del successo di Tutti qui che aveva venduto pi\u00f9 di 300.000 copie. Curiosamente, questa raccolta e la precedente, si troveranno contemporaneamente nella classifica FIMI."}
{"id": "791900", "revid": "41899131", "url": "https://it.wikipedia.org/wiki?curid=791900", "title": "Ichthyornis", "text": ""}
{"id": "791903", "revid": "1573940", "url": "https://it.wikipedia.org/wiki?curid=791903", "title": "Governatorato di al-Jawf", "text": "Al-Jawf () \u00e8 un governatorato dello Yemen."}
{"id": "791904", "revid": "22475", "url": "https://it.wikipedia.org/wiki?curid=791904", "title": "Coeluridae", "text": "I celuridi (Coeluridae) sono una famiglia di dinosauri carnivori, vissuti nel Cretaceo inferiore e nel Giurassico superiore in Laurasia. I celuridi fino a poco tempo fa includeva praticamente tutti i piccoli dinosauri carnivori noti per resti ossei incompleti, con evidenti errori di classificazione, come nel caso del \"Laevisuchus\" e del \"Microvenator\".\nNel 2003, analisi cladistiche portarono i celuridi ad includere i generi \"Coelurus\" (Giurassico superiore, America del Nord), \"Compsognathus\" (Giurassico superiore, Europa), \"Sinosauropteryx\" (Cretacico inferiore, Asia) ed un \"Compsognathus\" senza nome del Cretacico inferiore, Sudamerica, poi piazzato nel genere nuovo \"Mirischia\". I celuridi sono considerati un gruppo monofiletico di celurosauri basali, caratterizzati da alcune inversioni evolutive a livello delle vertebre verso la condizione pi\u00f9 primitiva dei teropodi."}
{"id": "791905", "revid": "834", "url": "https://it.wikipedia.org/wiki?curid=791905", "title": "N.o.a.", "text": ""}
{"id": "791912", "revid": "1573940", "url": "https://it.wikipedia.org/wiki?curid=791912", "title": "Governatorato di al-Mahra", "text": "Al-Mahra () \u00e8 un governatorato dello Yemen nella regione dell'antico Sultanato di Mahra. Il suo capoluogo \u00e8 al-Ghayda.\nNella regione, oltre all'arabo, si parla una lingua locale, il \"Mahra\" (o Mehri).&lt;br&gt;\nDa questa regione provengono quelli che sono da sempre stati considerati i migliori dromedari da corsa e le parole \"mehari\", o \"meharista\" derivano per l'appunto da ci\u00f2."}
{"id": "791920", "revid": "869733", "url": "https://it.wikipedia.org/wiki?curid=791920", "title": "Michael Weatherly", "text": "Biografia.\nPrima di intraprendere la carriera di attore ha studiato in diversi college americani come la Boston University e la Menlo University senza conseguire la laurea. Ha cinque sorelle e un fratello. Nel 1995 ha sposato Amelia Heinle (conosciuta sul set della soap \"Quando si ama\" e interprete di Steffie Brewster in \"Febbre d'amore\") dalla quale, due anni dopo, si \u00e8 separato. Dalla Heinle ha avuto un figlio nel 1996, August.\nIncomincia a recitare nel 1991 con una piccola parte ne \"I Robinson\" (\"The Cosby Show\"). Da segnalare due fugaci apparizioni nelle note serie \"Ally McBeal\" e \"Streghe\" (prima serie, episodio 18) e soprattutto l'esordio nel 2000 in \"Dark Angel\" come co-protagonista. Qui conosce la giovane attrice Jessica Alba con la quale incomincer\u00e0 una storia sentimentale che durer\u00e0 due anni. Nel 2001 ottiene un ruolo nel film \"Venus and Mars\".\nA partire dal 2003 riscuote un buon successo interpretando l'agente speciale Anthony DiNozzo nella serie tv \"NCIS - Unit\u00e0 anticrimine\", spin-off di \"JAG - Avvocati in divisa\", ruolo che lascer\u00e0 al termine della tredicesima stagione. Weatherly ha anche contribuito in due canzoni della colonna sonora di NCIS, \"Bitter and Blue\" e \"Under the Sun.\" In campo musicale, nel 1990 ha anche scritto e recitato nel videoclip della canzone \"Sukiyaki\" della band pop A Taste Of Honey, nella versione per il karaoke.\nNel settembre 2016 ha esordito con la nuova serie TV \"Bull\", interpretando il dottor Jason Bull.\nNel settembre 2009 Weatherly ha sposato la dottoressa Bojana Jankovic (medico internista), originaria della Serbia, che da anni viveva in Canada. La coppia ha due figli, Olivia e Liam Milan."}
{"id": "791924", "revid": "1573940", "url": "https://it.wikipedia.org/wiki?curid=791924", "title": "Governatorato di al-Mahwit", "text": "Al-Ma\u1e25w\u012bt (in arabo: \u0627\u0644\u0645\u062d\u0648\u064a\u062a) \u00e8 un governatorato dello Yemen."}
{"id": "791925", "revid": "287204", "url": "https://it.wikipedia.org/wiki?curid=791925", "title": "Lettere da Londra", "text": "Lettere da Londra \u00e8 una raccolta di 26 saggi di Alberto Arbasino. L'autore rievoca i suoi trascorsi nella capitale inglese negli anni sessanta e soprattutto le interviste, gli incontri e le rievocazioni dei pi\u00f9 eminenti autori inglesi, quali William Golding, Graham Greene, T. S. Eliot, E. M. Forster, Ivy Compton-Burnett, Angus Wilson, W. H. Auden, Stephen Spender, Harold Nicolson, Osbert Sitwell, Muriel Spark o Samuel Beckett ecc.\nAllo stesso modo, nella stessa collana ha raccolto i saggi scritti dalla capitale francese in \"Parigi o cara\"."}
{"id": "791927", "revid": "739313", "url": "https://it.wikipedia.org/wiki?curid=791927", "title": "Governatorato di 'Amran", "text": " \u02bfAmr\u0101n (in arabo: \u0639\u0645\u0631\u0627\u0646) \u00e8 un governatorato dello Yemen."}
{"id": "791933", "revid": "102374740", "url": "https://it.wikipedia.org/wiki?curid=791933", "title": "Scasso", "text": "Lo scasso in agricoltura \u00e8 una lavorazione profonda del terreno che ha carattere di straordinariet\u00e0 in quanto si esegue prima dell'impianto degli arboreti. La profondit\u00e0 della lavorazione \u00e8 in genere di 80-120 cm, ma eccezionalmente pu\u00f2 arrivare fino a 150 cm.\nScopi.\nLo scopo dello scasso \u00e8 quello di creare condizioni di sofficit\u00e0, anche se temporanea, anche ad una certa profondit\u00e0, in modo che le radici degli alberi si espandano con facilit\u00e0. In un terreno non scassato, infatti, le radici si sviluppano pi\u00f9 superficialmente e le piante sono pi\u00f9 facilmente soggette a fenomeni di sradicamento e pi\u00f9 suscettibili alla siccit\u00e0. Si effettua con una trattrice agricola gommata/cingolata super pesante.\nScasso a buche.\nSi esegue praticando delle buche larghe e profonde in corrispondenza dei punti in cui saranno messe a dimora le piante. Questa operazione si eseguiva a mano per l'impianto di arboreti a sesto ampio (es. 10x10 m) per i quali non si riteneva necessaria la lavorazione su tutta la superficie. Attualmente, con la riduzione dei sesti d'impianto, ha perso del tutto importanza ed \u00e8 adottato solo per la sostituzione di singole piante all'interno di un arboreto o per ridurre i costi d'impianto. Si esegue meccanicamente con una trivella in grado di praticare buche di 80-100 cm di profondit\u00e0.\nScasso a trincea.\nDetto anche \"scasso a fosse\", si esegue praticando una fossa profonda lungo le direttrici dei filari. Pratica non molto diffusa, si esegue tracciando un fosso con un aratro assolcatore (munito di doppio versoio) o con un escavatore a cucchiaio. In generale la trincea ha una profondit\u00e0 di circa un metro e una larghezza di oltre un metro.\nScasso totale.\nDetto anche \"scasso reale\" o \"totale\", si esegue lavorando tutta la superficie. La lavorazione consiste in un'aratura oppure in una ripuntatura profonda (spesso chiamata \"rippatura\").\nLo scasso eseguito con l'aratro \u00e8 la pratica adottata per tradizione. La lavorazione si esegue con aratri speciali, trainati, in grado di eseguire lavorazioni a profondit\u00e0 eccezionali. Data l'elevata forza di trazione richiesta, s'impiegano trattori di elevata potenza e aderenza. Allo scopo si prestano meglio i trattori cingolati in quanto i cingoli e l'alto rapporto massa/potenza offrono una migliore aderenza rispetto ai trattori gommati. L'aratro \u00e8 del tipo trainato, con dispositivo di regolazione della profondit\u00e0 azionato da un martinetto idraulico alimentato dall'impianto idraulico del trattore.\nQuesto tipo di lavorazione determina un'inversione del profilo del terreno, pu\u00f2 anche avere un effetto ammendante quando sono interessati strati di differente tessitura. Offre inoltre il vantaggio di avere un'ottima azione rinettante sulle piante infestanti e pu\u00f2 essere sfruttata per l'interramento dei concimi. Gli svantaggi consistono nell'eventuale riporto di terreno sterile in superficie e, soprattutto, nei maggiori costi. Il grado di zollosit\u00e0 \u00e8 marcato perci\u00f2 lo scasso richiede lavorazioni complementari che in genere consistono in un'aratura di media profondit\u00e0 e una o due erpicature. La concimazione di fondo si pu\u00f2 eseguire in corrispondenza dello scasso, ma \u00e8 preferibile rimandarla all'aratura complementare in quanto concentra i concimi nello strato maggiormente interessato dalle radici (30-40 cm). La profondit\u00e0 della lavorazione dipende soprattutto dalla tessitura: per evitare l'eventuale formazione di una suola di lavorazione relativamente superficiale, la profondit\u00e0 viene aumentata nei terreni limosi e argillosi.\nLo scasso eseguito con la rippatura si esegue con scarificatori pesanti, detti \"ripper\", in grado di raggiungere profondit\u00e0 rilevanti. Il ripper, composto di 1-4 organi discissori, \u00e8 portato da un trattore dotato di adeguata potenza e aderenza oppure da una macchina per movimento terra. Questo tipo di lavorazione non altera il profilo del terreno ma si limita a interrompere la sua continuit\u00e0 con una serie di tagli paralleli. Per una maggiore efficacia della lavorazione \u00e8 preferibile l'esecuzione di due passaggi in direzioni perpendicolari. A parit\u00e0 di profondit\u00e0 la rippatura richiede forze di trazione inferiori. Rispetto all'aratura ha lo svantaggio di non poter essere sfruttato per l'interramento di ammendanti e concimi e ha, inoltre, un effetto rinettante di minore entit\u00e0. La lavorazione potrebbe essere seguita da una semplice erpicatura, ma si rivela necessaria anche una successiva aratura di media profondit\u00e0 allo scopo d'interrare i fertilizzanti apportati con la concimazione di fondo.\nEpoca di esecuzione.\nLo scasso si pratica dopo le operazioni preliminari (decespugliamento o disboscamento, spianamento della superficie, spietramento) e prima delle lavorazioni complementari. Il periodo migliore per l'esecuzione \u00e8 l'estate perch\u00e9 in questa stagione il terreno \u00e8 allo stato coesivo e i rischi di danneggiamento della struttura, dovuti per lo pi\u00f9 alla costipazione con mezzi particolarmente pesanti, sono minimi."}
{"id": "791938", "revid": "125879075", "url": "https://it.wikipedia.org/wiki?curid=791938", "title": "Parigi o cara (saggi)", "text": "Parigi o cara \u00e8 una raccolta di 20 scritti di Alberto Arbasino. La raccolta, originariamente pubblicata in un grosso volume nel 1960, conteneva articoli scritti dall'autore anche dall'Inghilterra, poi staccati e raccolti nel volume autonomo Lettere da Londra. In principio, molti dei saggi erano apparsi in varie riviste durante gli anni Cinquanta: su Il Mondo, su L'Illustrazione Italiana, su Paragone, su Tempo Presente, su Settimo Giorno, su Il Verri, su Il Caff\u00e8 e su Il Ponte. I testi furono poi ampiamente modificati per l'edizione in volume. \nDurante le sue lunghe trasferte in Francia, il giovane Arbasino fa molti incontri con la crema della cultura, descrivendo i suoi trascorsi nella capitale francese negli Cinquanta e soprattutto i colloqui coi pi\u00f9 eminenti autori, francesi e non, allora viventi: Louis-Ferdinand C\u00e9line, Fran\u00e7ois Mauriac, Jean Cocteau, Marcel Jouhandeau, Jean Renoir, Georges Simenon, ma anche Maurice Nadeau, Henry Miller, ecc.. oltre a visite a riviste e cinema e cimiteri molto noti."}
{"id": "791945", "revid": "767487", "url": "https://it.wikipedia.org/wiki?curid=791945", "title": "Denis Richet", "text": "Richet \u00e8 stato docente presso l'\u00c9cole polytechnique, alla Sorbona, all'Universit\u00e0 di Tours, titolare della cattedra di Storia sociale alla prestigiosa Ecole des Hautes Etudes en Sciences Sociales di Parigi, di cui \u00e8 stato anche direttore. Ha lavorato insieme a Fran\u00e7ois Furet sui temi della Rivoluzione francese scrostando dall'interpretazione storiografica sull'argomento il peso delle tesi del materialismo storico di moda all'epoca, che impedivano una valorizzazione dei temi degli ideali, dei principi rivoluzionari, del ruolo politico.\nCon Furet, Richet ha scritto la fondamentale opera \"La Rivoluzione francese\" nella quale \u00e8 sintetizzato il lavoro dell'intera carriera di questi due autori. Tra le altre opere, in italiano:"}
{"id": "791946", "revid": "110157", "url": "https://it.wikipedia.org/wiki?curid=791946", "title": "Altro ed altrove", "text": "Altro ed altrove \u00e8 un album di Angelo Branduardi uscito nel 2003.\nTutti i testi sono di Luisa Zappa e sono tratti o ispirati da poesie d'amore di tutto il mondo e di tutte le epoche raccolte da lei e suo marito in anni di ricerca.\nTutti gli strumenti sono stati suonati da Angelo Branduardi e Carlo Gargioni.\nCon la partecipazione straordinaria di Cecilia Gasdia, voce soprano in \"L'ambasciata a Shiragi\", e di Maddalena Branduardi, voci bianche in \"Ille mi par esse deo. Un dio mi pare\".\nLa copertina e il booklet del cd sono stati illustrati da Silvio Monti il quale ha partecipato al tour, seguito all'uscita del disco, illustrando e interpretando la musica che in quel momento veniva rappresentata. Per contro Branduardi ha presenziato ad alcune date di una mostra itinerante dell'artista denominata \"Altro altrove &amp; viceversa\".\nMolte polemiche hanno suscitato tra gli ammiratori di Branduardi e quelli di Enya le somiglianze (mai del tutto chiarite) tra i brani \"Il bacio\" e \"Lo straniero\", molto simili negli arrangiamenti rispettivamente a \"Lazy Days\" (2000) e \"Orinoco Flow\" (1988) della cantante irlandese. Inoltre la ritmica elettronica di \"Ille mi par esse Deo...Un Dio mi pare\" ricorda quella iniziale del brano \"Angel\" dei Massive Attack. C'\u00e8 da dire che comunque tutto l'album \u00e8 un'\"autoispirazione\", dato che \"Io canto la ragazza dalla pelle scura\" \u00e8 simile al refrain strumentale della famosa \"Si pu\u00f2 fare\", a sua volta riscritta sul tema del brano rinascimentale \"La Mourisque\" di Tielman Susato, cos\u00ec come in \"Se Dio vorr\u00e0\" si rintraccia la melodia de \"La pulce d'acqua\" e come \"La Ballata del Fiume Blu\" che ha una leggera somiglianza musicale, nelle strofe, con i brani \"Il bambino dei topi\" e \"Nascita di un lago\", cos\u00ec come per \"L'ambasciata a Shiragi\" e \"Prima di ripartire\".\nIl brano \"Ch'io sia la fascia\" \u00e8 presente anche nel primissimo album dell'artista, \"Angelo Branduardi\" del 1974."}
{"id": "791947", "revid": "287204", "url": "https://it.wikipedia.org/wiki?curid=791947", "title": "Etica (Aristotele)", "text": ""}
{"id": "791950", "revid": "1543377", "url": "https://it.wikipedia.org/wiki?curid=791950", "title": "Nobody Else", "text": "Nobody Else \u00e8 il terzo album dei Take That, pubblicato il 2 maggio 1995. Tra i singoli estratti dal disco, i brani \"Sure\", \"Back for Good\" e \"Never Forget\" sono riusciti a raggiungere la posizione numero 1 della \"Official Singles Chart\".\nL'album \u00e8 stato l'ultimo disco di inediti della boy band prima del suo scioglimento, avvenuto dopo l'abbandono di Robbie Williams. Il cantante infatti, pochi mesi dopo la pubblicazione di \"Nobody Else\", annunci\u00f2 la volont\u00e0 di intraprendere la carriere da solista. Tuttavia la band, dopo essersi riunita nel 2005, ha pubblicato nel 2006 l'album \"Beautiful World\", che per\u00f2 non vede la partecipazione di Robbie Williams. Il primo album dopo \"Nobody Else\" che ha visto impegnato il gruppo nella sua formazione originaria \u00e8 \"Progress\", uscito nel 2010.\nTracce.\nTesti e musiche di Gary Barlow, eccetto dove indicato."}
{"id": "791953", "revid": "123696672", "url": "https://it.wikipedia.org/wiki?curid=791953", "title": "Andrea Santoro", "text": "Formazione.\nTerzo figlio di un muratore e di una casalinga e fratello minore di due sorelle, Andrea Santoro entr\u00f2 adolescente in seminario, dove conobbe Vincenzo Paglia, cofondatore della Comunit\u00e0 di Sant'Egidio e attuale Presidente del Pontificio consiglio per la famiglia. Nel 1970 Andrea fin\u00ec gli studi di teologia alla Pontificia Universit\u00e0 Lateranense e il 18 ottobre dello stesso anno divenne sacerdote nella parrocchia dei santi Marcellino e Pietro Ad Duas Lauros.\nEsperienze pastorali a Roma.\nSin dall'ordinazione sacerdotale, don Andrea esercit\u00f2 il suo ministero in realt\u00e0 popolari della periferia romana. Nella sua cura pastorale si preoccupava di tutti, dai pi\u00f9 vicini ai pi\u00f9 lontani, con attenzione particolare ai pi\u00f9 piccoli e pi\u00f9 poveri. Dopo il diploma al Pontificio Istituto di Studi Arabi e d'Islamistica, nel 1980 soggiorn\u00f2 per sei mesi in Oriente, ospite di istituti religiosi. Per lui capire e vivere il Medio Oriente era capire meglio l'uomo e le sue contraddizioni, ed era poi un'esperienza per penetrare pi\u00f9 profondamente il testo della Bibbia. La sua spiritualit\u00e0 si avvicina a quella di Charles de Foucauld.\nAl suo ritorno nel 1981 fu trasferito dalla parrocchia della Trasfigurazione, a Monteverde, dove era viceparroco, nel quartiere di Verderocca (alle spalle della Caserma Ruffo sita sulla Via Tiburtina), dove fond\u00f2 la Parrocchia di Ges\u00f9 di Nazareth, prima come \"comunit\u00e0\" poi anche come edificio che comprende la chiesa, l'eremo dedicato ad Abramo e i locali per la catechesi, tre complessi collegati tra loro, all'esterno, da arcate di cemento. Vi rimase parroco per 12 anni. Il 25 settembre 1993 lasci\u00f2 Verderocca per trascorrere cinque mesi come pellegrino in Medio Oriente, Turchia, Siria e Libano, la Terra Santa degli Apostoli.\nNel 1994 divenne parroco presso la parrocchia dei Santi Fabiano e Venanzio a Villa Fiorelli, nel quartiere Tuscolano a Roma.\nTrasferimento in Turchia: \u015eanl\u0131urfa e Trebisonda.\nIn quegli anni conobbe anche il vescovo Franceschini, Vicario Apostolico dell'Anatolia. Grazie anche alle richieste di quest'ultimo don Andrea ottenne il permesso di partire per la Turchia l'11 giugno 2000 quale sacerdote fidei donum, cio\u00e8 concesso dalla diocesi di Roma alla Chiesa turca come sostegno pastorale. L'11 settembre Santoro raggiunse \u015eanl\u0131urfa (antica Edessa) che sarebbe divenuta il luogo della sua prima residenza in Turchia. Prima d\u0131 partire per la Turchia don Andrea fond\u00f2 a Roma l'assoc\u0131az\u0131one \u201cFinestra per il Medio Oriente\u201d, finalizzata alla preghiera e al sostegno della missione in Turchia.\nDopo essere vissuto in un modesto appartamento, in accordo con il vescovo don Andrea prese in affitto una nuova casa in stile armeno che fece chiamare \u201cLa casa di Abramo\u201d e adib\u00ec ad alloggio per piccoli gruppi di pellegrini.\nDurante il soggiorno a \u015eanl\u0131urfa, don Andrea si prese cura anche della comunit\u00e0 cattolica di Trebisonda, dove dal 2001 non c'era pi\u00f9 un sacerdote. Nel 2003 vi si trasfer\u00ec stabilmente affrontando l'urgente restauro della chiesa e dell'ex-convento dei cappuccini: l'apertura quotidiana della chiesa permise a molti abitanti del luogo, che non conoscevano il Cristianesimo di incontrarlo per fargli domande. Tale apertura tuttavia divenne presto causa di screzi con alcuni giovani, che spesso gettavano sporcizia e oggetti verso la chiesa e disturbavano don Andrea, fino a minacciarlo.\nAnche il restauro del cimitero cristiano fu ostacolato: la riparazione delle mura di cinta, ritenute giuridicamente un monumento storico, fu interrotta dai Beni Culturali. Poco dopo il cimitero cristiano venne profanato, le lapidi divelte, altre parti distrutte; i vicini vi ricavarono pezzi di orto; su met\u00e0 dell'area fu costruita una scuola, in un'altra porzione una scalinata e una piazza.\nDon Andrea non rivolgeva la propria attenzione solo alla piccola comunit\u00e0 cattolica di Trebisonda, ma anzi prese a cuore anche la situazione delle donne ortodosse venute dalla Georgia, spesso vittime della prostituzione.\nL'uccisione di don Santoro.\nNel pomeriggio di domenica 5 febbraio 2006, mentre don Santoro si trovava in chiesa con il suo giovane aiutante turco, entrarono in chiesa tre ragazzi che iniziarono a comportarsi con fare arrogante. I ragazzi uscirono di chiesa. Don Andrea si mise a pregare ed invit\u00f2 il suo aiutante a fare altrettanto. Mentre stavano pregando un uomo entr\u00f2 in chiesa: don Andrea vide che una pistola era puntata alle sue spalle e grid\u00f2 al suo aiutante di buttarsi a terra; l'uomo grid\u00f2 a gran voce \u201cAllah \u00e8 grande\u201d e spar\u00f2 due colpi di pistola, trafiggendo i polmoni del sacerdote, che rimase ucciso. L'uomo scapp\u00f2 quindi attraverso il cortile della chiesa gridando ancora \u201cAllah \u00e8 grande\u201d e sparando un terzo colpo di pistola in aria.\nIn seguito, per il delitto venne arrestato e condannato un giovane di 16 anni, Ouzhan Akdil, che confess\u00f2 di aver ucciso don Santoro perch\u00e9 sconvolto dalle vignette satiriche su Maometto apparse mesi prima su un quotidiano danese e di recente salite alla ribalta nel mondo islamico.. \nAl contrario, ancora nel 2013 nelle parole di mons. Ruggero Franceschini, arcivescovo di Smirne, amministratore apostolico del Vicariato di Anatolia e presidente della Conferenza episcopale turca, l'omicidio di don Andrea Santoro resta del tutto impunito. \nLo ricorda come un grande comunicatore, che scrisse una mole di lettere, aperto al dialogo, ma sempre fermo e integro nella sua fede cristiana.&lt;br&gt;\nAl processo turco non fu nominato nessun avvocato difensore, situazione che nel suo caso ha portato ad un nulla di fatto, mentre per l'uccisione di mons. Luigi Padovese, ha ridotto la pena dell'assassino a 15 anni di carcere..\nDon Santoro oggi.\nLa morte di Andrea Santoro ha avuto grande eco sulla stampa e forte impatto emotivo, al punto che il suo funerale celebrato a Roma fu affollatissimo. La diocesi di Roma sta valutando l'apertura del processo di beatificazione. Il 19 giugno 2006 viene costituita l'associazione don Andrea Santoro onlus con lo scopo di approfondire la spiritualit\u00e0 di don Andrea e mantenere la relazione fra la diocesi di Roma e il vicariato di Anatolia. Per realizzare tali finalit\u00e0 raccoglie e cura gli scritti di don Andrea, vive momenti di formazione e preghiera e realizza progetti per la promozione del dialogo in Italia e in Turchia. Pochi giorni prima della sua morte don Andrea aveva presentato alla regione Lazio il progetto \"Centro di Dialogo interculturale e interreligioso\" realizzato dall'associazione nella citt\u00e0 di Alessandretta, in Turchia, con il contributo della regione Lazio.\nIl calice, la patena e la stola appartenuti a don Andrea sono custoditi ed esposti a Roma, nella Basilica di San Bartolomeo all'Isola Tiberina."}
{"id": "791955", "revid": "9517697", "url": "https://it.wikipedia.org/wiki?curid=791955", "title": "Festa della Giobia", "text": ""}
{"id": "791958", "revid": "857138", "url": "https://it.wikipedia.org/wiki?curid=791958", "title": "Rakov\u00e1", "text": "Rakov\u00e1 pu\u00f2 riferirsi a diversi toponimi:"}
{"id": "791962", "revid": "1305772", "url": "https://it.wikipedia.org/wiki?curid=791962", "title": "Programmazione", "text": ""}
{"id": "791978", "revid": "1611759", "url": "https://it.wikipedia.org/wiki?curid=791978", "title": "Knud Rasmussen", "text": "Carriera.\nAnd\u00f2 alla sua prima spedizione nel 1902-1904, conosciuta come la \"Danske Literaere Gr\u00f6nlands Ekspedition\" (\u201cSpedizione Letteraria Danese\"), con J\u00f8rgen Br\u00f8nlund, Harald Moltke e Ludvig Mylius-Erichsen, per esaminare la cultura Inuit. Dopo essere tornato a casa inizi\u00f2 un ciclo di conferenze e scrisse \"Il popolo del nord polare\" (1908), un diario di viaggio combinato e un racconto accademico del folclore degli Inuit. Nel 1908, spos\u00f2 Dagmar Andersen.\nNel 1910, Rasmussen e l'amico Peter Freuchen fondarono la stazione commerciale Thule a Capo York (Uummannaq), in Groenlandia. Il nome Thule fu scelto perch\u00e9 era il posto di commercio pi\u00f9 a nord del mondo, letteralmente \"Ultima Thule\". La stazione commerciale divenne la base di partenza per una serie di sette spedizioni, note come le spedizioni Thule, tra il 1912 e il 1933.\nLa Prima Spedizione Thule (1912, Rasmussen e Freuchen) mirava a verificare l'affermazione di Robert Peary secondo cui un canale divideva Peary Land dalla Groenlandia. I due dimostrarono che non era cos\u00ec con un notevole viaggio di mille chilometri attraverso il ghiaccio interno che quasi li uccise. Clements Markham, presidente della Societ\u00e0 Geografica Reale, defin\u00ec il viaggio il \"pi\u00f9 bello mai eseguito dai cani\". Freuchen scrisse resoconti personali di questo viaggio (e di altri) nei due libri \"Vagrant Viking\" (1953) e \"I Sailed with Rasmussen\" (1958).\nIl pi\u00f9 grande successo di Rasmussen fu la massiccia Quinta Spedizione Thule (1921-1924), progettata per \"attaccare il grande problema primario dell'origine della razza eschimese\". Un resoconto in dieci volumi (The Fifth Thule Expedition 1921-1924 (1946)) di dati etnografici, archeologici e biologici sono stati raccolti, e molti reperti sono ancora esposti nei musei in Danimarca. La squadra di sette persone and\u00f2 per la prima volta nel Canada artico orientale, dove iniziarono a collezionare campioni, a fare interviste (incluso lo sciamano Aua, che gli parl\u00f2 di Uvavnuk) e a scavare siti. Rasmussen lasci\u00f2 la squadra e viaggi\u00f2 per 16 mesi con due cacciatori Inuit in una slitta trainata da cani attraverso il Nord America fino a Nome, in Alaska - cerc\u00f2 di continuare in Russia ma il visto gli fu rifiutato. Fu il primo europeo ad attraversare il Passaggio a Nord-Ovest con una slitta trainata da cani. Il suo viaggio raccontato in \"Across Arctic America\" (1927), considerato oggi un classico della letteratura sulla spedizione polare. Questo viaggio fu anche chiamato \"Il grande viaggio in slitta\" ed \u00e8 stato in parte narrato nel film canadese \"The Journals of Knud Rasmussen\" (2006).\nPer i successivi sette anni Rasmussen viaggi\u00f2 tra la Groenlandia e la Danimarca per tenere conferenze e scrivere. Nel 1931, partecip\u00f2 alla sesta spedizione Thule, progettata per consolidare la rivendicazione della Danimarca su una parte della Groenlandia orientale, contestata dalla Norvegia.\nLa Settima Thule Expedition (1933) era destinata a continuare il lavoro del sesto, ma Rasmussen contrasse la polmonite dopo un episodio di intossicazione alimentare attribuito a un pasto a base di kiviaq, e mor\u00ec poche settimane dopo a Copenaghen all'et\u00e0 di 54 anni."}
{"id": "791979", "revid": "1573940", "url": "https://it.wikipedia.org/wiki?curid=791979", "title": "Vulpes cana", "text": "La volpe di Blanford (Vulpes cana ) \u00e8 una volpe diffusa in alcune regioni del Medio Oriente. \u00c8 una delle specie pi\u00f9 piccole del genere \"Vulpes\" e ha dimensioni di poco superiori a quelle del fennec, suo stretto parente; in passato, entrambe le specie erano classificate in un genere separato, \"Fennecus\".\nDescrizione.\nSebbene sia priva della vivace colorazione della volpe rossa (\"Vulpes vulpes\"), con la quale condivide l'areale, la volpe di Blanford non \u00e8 meno appariscente. Il suo mantello \u00e8 morbido e variopinto, generalmente di colore bruno-ruggine con sottopelo grigio, e segnato da peli di guardia neri, mentre il ventre e la gola sono di un bianco-crema chiaro. Una caratteristica striscia nera corre dalla parte posteriore del collo fino al centro del dorso, e la coda \u00e8 spesso nera all'estremit\u00e0, o meno frequentementemente bianca. Questa piccola volpe ha muso breve e sottile, orecchie molto grandi e coda lunga e folta, ed \u00e8 stato detto che abbia aspetto e movenze simili a quelle di un felino. Il muso appuntito presenta una caratteristica striscia nera che va dagli occhi al labbro superiore. Misura 42\u00a0cm di lunghezza, ha una coda di 28\u201330\u00a0cm, \u00e8 alta alla spalla 30\u00a0cm e pesa 0,9-1,5\u00a0kg.\nDistribuzione e habitat.\nFino a non molto tempo fa si riteneva che la volpe di Blanford vivesse unicamente in alcune regioni dell'Asia centrale, come l'Afghanistan, l'Iran nord-orientale, il Turkmenistan e il Belucistan. Nel 1981, tuttavia, la specie venne scoperta anche nelle regioni meridionali di Israele, dove si \u00e8 rivelata molto numerosa, e nel corso degli ultimi dieci anni \u00e8 stata rinvenuta anche nella penisola del Sinai, nell'Oman, in Arabia Saudita, in Giordania e in altre zone del Medio Oriente, e sembra che il suo areale - seppur frammentato - si estenda a tutta la penisola arabica.\nGeneralmente si incontra in regioni montuose semiaride fino a 2000 m di quota, e predilige le scarpate rocciose, i canyon e le falesie. In alcune aree \u00e8 stata vista pattugliare i letti dei torrenti in secca, ove le prede sono spesso abbondanti. In un primo momento si pensava che evitasse le pianure arroventate, ma poi, in Israele, \u00e8 stata trovata non lontana dal Mar Morto (la depressione pi\u00f9 profonda della Terra), un'area dove in estate le temperature raggiungono punte estreme.\nBiologia.\nLe volpi di Blanford sono rigorosamente monogame e possiedono territori che si sovrappongono marginalmente a quelli delle coppie adiacenti. Tuttavia, i membri della coppia cacciano, vanno in cerca di cibo e trascorrono quasi tutto il tempo da soli. La dieta, onnivora, consiste perlopi\u00f9 di insetti, piccoli mammiferi e frutta, ed \u00e8 stato riportato che quella di Blanford \u00e8 pi\u00f9 frugivora di altre volpi. L'animale \u00e8 stato visto mangiare nei terreni coltivati e sembra prediligere, in alcune aree, meloni, grappoli d'uva e frutti di olivo russo (\"Elaeagnus angustifolia\").\nLe volpi di Blanford si accoppiano generalmente tra gennaio e febbraio, ma in cattivit\u00e0 sono state viste accoppiarsi fino ad aprile inoltrato. Dopo un periodo di gestazione di 50-60 giorni, la femmina d\u00e0 alla luce una cucciolata composta da uno a tre volpacchiotti. I piccoli vengono nutriti esclusivamente con latte fino a quando non vengono svezzati, a 30-45 giorni di vita, periodo nel quale iniziano ad accompagnare i genitori nelle loro scorribande in cerca di cibo. All'et\u00e0 di quattro mesi iniziano a cercare cibo da soli all'interno del proprio territorio, e a partire da 10-12 mesi divengono sessualmente maturi. In natura la durata di vita media \u00e8 di quattro o cinque anni.\nConservazione.\nClassificata dalla IUCN tra le specie a rischio minimo, la volpe di Blanford non \u00e8 considerata una specie minacciata ed \u00e8 molto comune nelle regioni sud-orientali di Israele e negli Emirati Arabi Uniti. In Israele gran parte delle zone abitate dalla specie sono area protetta, ma si teme che gli attuali sviluppi politici possano ben presto portare a mutamenti ambientali nel deserto della Giudea. Anche lo sviluppo degli insediamenti umani lungo le coste del Mar Morto pu\u00f2 costituire un fattore di rischio per la popolazione di volpi presente nell'area, e lo stesso discorso vale per le popolazioni stanziate negli Emirati Arabi Uniti. In passato le volpi di Blanford sono state cacciate per la loro pelliccia, ma attualmente questa attivit\u00e0 \u00e8 poco praticata e sembra essere confinata unicamente all'Afghanistan. Purtroppo, questa volpe molto curiosa non ha timore dell'uomo ed \u00e8 quindi piuttosto facile da catturare."}
{"id": "791984", "revid": "33277", "url": "https://it.wikipedia.org/wiki?curid=791984", "title": "Rocco da Cesinali", "text": ""}
{"id": "791986", "revid": "38120", "url": "https://it.wikipedia.org/wiki?curid=791986", "title": "Take That &amp; Party", "text": "Take That &amp; Party \u00e8 il primo album dei Take That, pubblicato nel 1992.\nSette i singoli estratti: \"Do What You Like\", \"Promises\", \"Once You've Tasted Love\", \"It Only Takes a Minute\", \"I Found Heaven\", \"A Million Love Songs\" e \"Could It Be Magic\"."}
{"id": "791996", "revid": "124441889", "url": "https://it.wikipedia.org/wiki?curid=791996", "title": "Telmatosaurus transsylvanicus", "text": "Telmatosaurus (il cui nome significa \"lucertola di palude\") \u00e8 un genere estinto di dinosauro hadrosauride vissuto nel Cretaceo superiore, circa 70-65,95 milioni di anni fa, sull'isola di Ha\u0163eg, oggi la moderna Romania. L'unica specie ascritta a questo genere \u00e8 \"T. transsylvanicus\". L'animale era un chiaro esempio di nanismo insulare, avendo una modesta lunghezza di circa 5 metri (16 piedi).\nDescrizione.\nQuesto dinosauro fa parte della famiglia degli adrosauridi, i grandi dinosauri erbivori che dominarono le pianure dell'Asia e del Nordamerica nel corso del Cretaceo superiore. Il \"Telmatosaurus\" sembrerebbe essere stato un rappresentante particolarmente primitivo di questo gruppo: le caratteristiche antiquate di questo dinosauro non spiegano come il \"Telmatosaurus\" fosse apparso cos\u00ec tardi nella documentazione fossile, in pratica pochi milioni di anni prima della scomparsa dei dinosauri. Nel Cretaceo superiore, l'Europa era formata da una serie di isole e formava una sorta di \"crocevia faunistico\" tra importanti regioni paleogeografiche, come Asia, Nord-America e Africa. Evidentemente, gli antenati del \"Telmatosaurus\" raggiunsero l'Europa provenendo dall'Asia e l\u00ec rimasero per milioni di anni, evolvendosi poco o nulla rispetto ai loro parenti nord-Americani e asiatici. La presenza di isole, tra l'altro, port\u00f2 allo sviluppo di faune insulari, con conseguente riduzione della taglia di molte specie (tra cui, appunto, \"Telmatosaurus\", lungo circa 6 metri). Il \"Telmatosaurus\" \u00e8 noto attraverso molti resti fossili, per la maggior parte frammentari, sparsi tra la Romania, la Francia e la Spagna. Un alto teschio quasi completo, studiato da Nopcsa agli inizi del secolo scorso, \u00e8 il reperto sul quale si basa il genere.\nStoria della scoperta.\nNel 1895, alcuni contadini scoprirono un teschio di dinosauro che avevano trovato nella tenuta di S\u0103cele nel distretto di Hunedoara (allora chiamato Hunyad), in Transilvania. Ilona, la figlia dei contadini, aveva un fratello maggiore, di nome Franz Nopcsa von Fels\u0151-Szilv\u00e1s che grazie a quel fossile decise di diventare un paleontologo presso l'Universit\u00e0 di Vienna. Nel 1899, Nopcsa descrisse il cranio e gli diede il nome di \"Limnosaurus transsylvanicus\". Il nome generico deriva dal greco antico \u03bb\u03b9\u03bc\u03bd\u03ae, \"Limne\", ossia \"palude\", in riferimento alle presunte abitudini semi-acquatici degli hadrosauridi. Il nome specifico, \"transsylvanicus\", si riferisce ovviamente alla Transilvania, luogo del ritrovamento. In seguito Nopcsa scopr\u00ec che il nome \"Limnosaurus\" era gi\u00e0 stato usato da Othniel Charles Marsh, nel 1872, per un coccodrillo (in seguito riclassificata come \"Pristichampsus\"), cos\u00ec nel 1903 Nopcsa rinomin\u00f2 il genere \"Telmatosaurus transsylvanicus\". Il termine \"telma\" significa ancora una volta \"palude\". Nel 1910 Barnum Brown, ignor\u00f2 il nome sostitutivo di Nopcsa, e ribattezzo il genere come \"Hecatasaurus\", ma \u00e8 stato classificato come un \"sinonimo junior\".\nL'olotipo, BMNH B.3386, di \"Telmatosaurus\" \u00e8 stato ritrovato nel bacino Ha\u0163eg in uno strato della Formazione S\u00e2npetru, risalente al Maastrichtiano, circa 68 milioni di anni fa, all'epoca parte dell'isola di Ha\u0163eg, una delle isole dell'arcipelago europeo durante il Cretaceo. L'olotipo si compone di un singolo cranio comprendente la mascella inferiore.\nNel 1915, Nopcsa ridescrisse il suo genere come \"Orthomerus\", ossia \"Orthomerus transsylvanicus\". Tuttavia, dal 1980, \"Orthomerus\" \u00e8 stato considerato un \"nomen dubium\", che ha portato alla rinascita del nome \"Telmatosaurus transsylvanicus\". Del materiale di hadrosauride frammentario proveniente dalla Spagna, dalla Francia e dalla Germania, originariamente assegnato ad \"Orthomerus\", ora \u00e8 stato assegnato a \"Telmatosaurus transsylvanicus\", anche se difficile da dimostrare; lo stesso vale anche per alcuni frammenti di ossa e uova, dalla Romania.\nPaleopatologia.\nIl 5 luglio 2016, un team internazionale di paleontologi analizzando una mandibola dell'animale ha rinvenuto per la prima voltale tracce di un tumore facciale, pi\u00f9 precisamente un ameloblastoma, una crescita non cancerosa benigna che colpisce la mascella anche delle persone, dei mammiferi in generale e anche di alcuni rettili moderni. Secondo gli scienziati questa rappresenterebbe un'ulteriore prova all'ipotesi che gli hadrosauridi fossero pi\u00f9 inclini a tumori rispetto ad altri dinosauri. Il team di ricerca ha affermato che il tumore non dava dolore al dinosauro ma non sono sicuri che ne abbia causato la morte."}
{"id": "792001", "revid": "1543377", "url": "https://it.wikipedia.org/wiki?curid=792001", "title": "Pipino d'Italia", "text": "Origine.\nSecondo il \"Pauli Gesto Episcop. Mettensium\" Carlomanno era il secondo figlio maschio del re dei Franchi e re dei Longobardi, poi imperatore, Carlo Magno e di Ildegarda (758 \u2013 Thionville, 30 aprile 783), che, secondo la \"Vita Hludowici Imperatoris\", era di origine sveva, discendente, da parte di madre, da Goffredo, duca degli Alemanni, essendo figlia di Emma d'Alemannia, figlia di Hnabi, duca degli Alemanni, mentre secondo il \"Codex Laureshamensis\" il padre di Ildegarda e marito di Emma era il conte Geroldo di Vinzgouw.\nBiografia.\nAlla nascita gli era stato imposto il nome Carlomanno, ma, prima di essere unto re dei Longobardi, fu ribattezzato col nome reale Pipino (secondo la storica Sandrine Vassileff, perch\u00e9 il nome Carlomanno era legato negativamente, in Italia, a quello del defunto zio, fratello e rivale di suo padre Carlo Magno), anche perch\u00e9 il suo fratellastro Pipino il Gobbo, pur vivendo a corte, era stato diseredato, in quanto dichiarato illegittimo e forse anche perch\u00e9 malformato. Secondo la \"Pauli Continuatio Romana\", Carlomanno, nel 781, fu ribattezzato Pipino da Papa Adriano I e dallo stesso fu unto \"re d'Italia\" (\"regem super Italiam\"), mentre il fratello minore, Ludovico fu unto re d'Aquitania, a Roma, il giorno di Pasqua, il 15 aprile dopo che suo padre, nel 773, aveva soggiogato i Longobardi e conquistato il loro regno.\nPipino sotto la tutela del cugino di suo padre, Adelardo di Corbie, dopo aver cinto la Corona Ferrea, risiedette a Pavia.\nFu assai attivo in Italia per espandere l'Impero franco, prima di tutto con la conquista dell'Istria, che venne riannessa al Regno longobardo nel 788-789. Nel 791 condusse il suo esercito, affiancato da Geroldo di Vintzgau, nella valle della Drava e saccheggi\u00f2 la Pannonia, mentre il padre marciava, seguendo il corso del Danubio, nel territorio degli Avari. Carlo Magno fu poi costretto ad abbandonare l'impresa per affrontare l'insurrezione sassone del 792. Nel 793, Pipino invase il Ducato di Benevento, ancora sotto il dominio dei Longobardi.\nIl margravio Enrico del Friuli ed il principe slavo Voinimiro, nel 795, attraversarono il Danubio e attaccarono le fortificazioni degli Avari costruite a forma di anello, riuscendo a conquistare, secondo gli \"Annales Fuldenses\", il grande \"Anello degli Avari\", la fortezza principale. Pipino, l'anno successivo complet\u00f2 l'opera, distruggendo l'Anello dopo averlo espugnato per la seconda volta, sottomettendo definitivamente gli Avari. Il bottino fu immenso e fu inviato a Carlo Magno ad Aquisgrana e distribuito a tutti i suoi seguaci e persino a governanti stranieri, compreso il re Offa di Mercia.Per la vittoria sugli Avari fu composto un poema in onore di Pipino: \"De Pippini Regis Victoria Avarica\".\nNell'806, a Thionville, suo padre Carlo Magno redasse un progetto di divisione dell'impero in tre parti, una a ciascun figlio, senza menzionare chi gli sarebbe successo sul trono imperiale ed invi\u00f2 il documento al Papa Leone III: a Pipino sarebbe toccato l'Italia, la Baviera, parte della Carinzia e l'Alemannia.\nSecondo lo storico francese Christian Settipani, esperto di genealogie, Pipino, nell'810, occup\u00f2 l'Istria e la laguna veneta.Nell'ambito di queste imprese di Pipino \u00e8 da ricordare anche il disastroso attacco alla laguna di Venezia, allora territorio bizantino ma di fatto indipendente. Secondo la storiografia veneziana, Pipino, occupato il porto di Albiola, organizz\u00f2 una flotta per conquistare la laguna (allora ancora non esisteva la vera citt\u00e0 di Venezia), ma gli assediati, ritiratosi nelle isole pi\u00f9 interne, come Rialto, aspettarono che le grandi navi franche si arenassero nelle secche lagunari per poi attaccarle con piccole e leggere imbarcazioni, bruciando la flotta e massacrando l'esercito nemico - da cui il toponimo canale dell'Orfano. Secondo la versione francese, Pipino si sarebbe a quel punto mosso verso la Dalmazia, ma l'arrivo di una flotta bizantina al comando di Paolo prefetto di Cefalonia lo dissuase dal procedere nelle operazioni militari. L'imperatore bizantino Niceforo, frattanto, volle chiudere i conti in sospeso con i Carolingi e riapr\u00ec le trattative, inviando un ambasciatore a Pipino. Pipino si ammal\u00f2 poco dopo per l'insalubrit\u00e0 delle paludi e mor\u00ec. Una tradizione locale racconta che il decesso avvenne a Pietrasecca, dove in precedenza aveva fondato un castello.\nLa morte di Pipino ci viene confermata sia dagli \"Annales Fuldenses\" che dagli \"Annales Sancti Emmerammi Ratsponensis Maiores\" e avvenne l'8 luglio 810, a Milano, e fu tumulato a Verona, nella chiesa di San Zeno Maggiore.Dopo la morte di Pipino, Carlo Magno, pur riconoscendo la legittimit\u00e0 della successione, tenne rinchiuso sino all'et\u00e0 di 15 anni il di lui figlio naturale Bernardo, presso abbazia di Fulda. Bernardo, secondo Eginardo, fu inviato ufficialmente in Italia (col titolo di \"Rex Langobardorum\") dall'imperatore nell'812.\nMatrimonio e discendenza.\nDi una eventuale moglie di Pipino non si hanno notizie, mentre, secondo la \"Vita Hludowici Imperatoris\", ebbe almeno un'amante, che secondo alcune fonti fu una delle figlie di Guglielmo di Gellone oppure una delle figlie del conte Bernardo, figlio di Carlo Martello, oppure entrambe. Da una o forse due amanti, Pipino ebbe sei figli (le figlie sono confermate da Eginardo):"}
{"id": "792005", "revid": "226458", "url": "https://it.wikipedia.org/wiki?curid=792005", "title": "Tranciati", "text": ""}
{"id": "792006", "revid": "1149807", "url": "https://it.wikipedia.org/wiki?curid=792006", "title": "Skull Ring", "text": "Skull Ring \u00e8 un album del cantante statunitense Iggy Pop, pubblicato nel 2003 dalla Virgin Records e realizzato in collaborazione con diversi altri gruppi come The Stooges (gruppo del quale Iggy Pop \u00e8 leader), The Trolls, Green Day, Sum 41 e Peaches."}
{"id": "792010", "revid": "289247", "url": "https://it.wikipedia.org/wiki?curid=792010", "title": "Santi Saturo, Saturnino, Revocato e Secondino", "text": ""}
{"id": "792018", "revid": "24281", "url": "https://it.wikipedia.org/wiki?curid=792018", "title": "Arco di Traiano (Benevento)", "text": "Larco di Traiano di Benevento \u00e8 un arco celebrativo dedicato all'imperatore Traiano in occasione dell'apertura della via Traiana, una variante della via Appia che accorciava il cammino tra Benevento e Brindisi.\nIl monumento, giuntoci sostanzialmente integro, compresi i numerosi rilievi scultorei che ne decorano le superfici, risulta essere l'arco trionfale romano con rilievi meglio conservato.\nStoria.\nL'arco fu costruito tra il 114 e il 117 d.C.\nIn epoca longobarda l'arco venne inglobato nel lato settentrionale della cinta muraria e prese il nome di 'Porta Aurea'; l\u00ec accanto sorse la chiesa di Sant'Ilario (in cui ora \u00e8 stato allestito il videomuseo dell'arco). Nel Rinascimento, fu studiato da Sebastiano Serlio.\nSub\u00ec diversi restauri in seguito ai danni del tempo e dei terremoti: sotto Urbano VIII, poi nel 1661, nel 1713 e nel 1792. In particolare nel 1713, quando l'arco era utilizzato ancora come porta cittadina, si sgretol\u00f2 e cadde l'architrave di marmo che serviva da battente alla porta; il consiglio cittadino allora deliber\u00f2 la spesa di 212 ducati per il restauro. La licenza per spendere tale somma fu concessa il 1\u00ba dicembre dello stesso anno.\nNegli anni 50 del Settecento, in occasione di una visita di Carlo di Borbone alla citt\u00e0, l'arco fu ritratto in un dipinto del vedutista Antonio Joli, oggi conservato alla Reggia di Caserta.\nNel 1850, in occasione di una visita di papa Pio IX, per suo ordine, l'arco venne isolato abbattendo le case che vi si erano addossate. Oggi \u00e8 posizionato al termine della breve via Traiano, accessibile dalla principale strada del centro storico, corso Garibaldi. \u00c8 stato restaurato e parzialmente isolato dal traffico cittadino.\nDescrizione.\nSi tratta di un arco a un solo fornice, alto 15,60 m e largo 8,60 m. Su ogni facciata quattro semicolonne, disposte agli angoli dei piloni, sorreggono una trabeazione, che sporge al di sopra del fornice. Oltre le architravi si trova un attico, anch'esso pi\u00f9 sporgente nella parte centrale, sopra il fornice, che presenta all'interno un vano coperto da una volta a botte.\n\u00c8 costruito in blocchi di pietra calcarea, rivestiti da opera quadrata in blocchi di marmo pario.\nLa decorazione scultorea.\nL'arco presenta una ricca decorazione scultorea sulle due facciate principali, con scene che si riferiscono alla pace e alle provvidenze verso i cittadini sul lato interno, rivolto verso la citt\u00e0, e alla guerra e alle provvidenze dell'imperatore verso le province sul lato esterno.\nL'attico presenta al centro un'iscrizione dedicatoria (v. oltre) e ai lati due pannelli a bassorilievo: sul lato esterno, il pannello di sinistra, non interamente conservato, rappresentava \"L'omaggio delle divinit\u00e0 agresti provinciali\", e quello di destra la \"Deduzione di colonie provinciali\"; sul lato interno, a sinistra era \"Traiano accolto dalla Triade capitolina\" e a destra \"Traiano nel Foro Boario\" (luogo tradizionale per l\"annona populi Romani\").\nIl fregio figurato della trabeazione sorretta dalle colonne raffigura la processione del trionfo di Traiano sulla Dacia, come di consueto realizzato ad altissimo rilievo.\nSu ciascuno dei piloni, tra le semicolonne angolari, altri due pannelli, posti l'uno sull'altro, pi\u00f9 stretti di quelli presenti sull'attico, raffigurano ancora scene e allegorie delle attivit\u00e0 imperiali; i pannelli sono separati da rilievi decorativi pi\u00f9 bassi con \"Vittorie tauroctone\" (Vittorie nell'atto di sacrificare tori) al centro e \"Amazzoni\" in alto.\nLe scene vanno lette dal basso all'alto, da destra a sinistra.\nNei pennacchi dell'arcata del fornice sono raffigurate personificazioni (\"il Danubio e la Mesopotamia\", sul lato esterno, e \"la Vittoria e la Fedelt\u00e0 militare\", sul lato interno) accompagnate dai geni delle quattro stagioni; sulle chiavi dell'arco sono raffigurate altre personificazioni (la \"Fortuna\", sul lato esterno, e \"Roma\" sul lato interno).\nI lati interni del fornice presentano altri due ampi pannelli scolpiti, raffiguranti scene delle attivit\u00e0 di Traiano nella citt\u00e0 di Benevento:\nSulla volta, decorata a cassettoni, compare al centro una raffigurazione dell'imperatore incoronato da una Vittoria.\nL'iscrizione dell'attico.\nL'iscrizione sull'attico ha il medesimo testo da entrambi i lati.\nProfilo artistico.\nI rilievi sui piloni non sono di livello artistico altissimo, per via di un certo appesantimento delle figure e una certa banalit\u00e0 nella loro impostazione e rendimento scultoreo.\nPi\u00f9 notevoli invece sono i rilievi all'interno del fornice, soprattutto grazie alla ricerca di una composizione adeguata per le scene molto affollate, dove si evita con sapienza la monotonia e il sovraccarico. Nonostante ci\u00f2 non si pu\u00f2 dire che in questi rilievi si abbia un senso compiuto dello spazio e dell'atmosfera come nei rilievi dell'arco di Tito (90 circa).\nSono per\u00f2 visibili rapporti abbastanza evidenti con fregio traianeo dell'Arco di Costantino, per cui \u00e8 stata avanzata l'ipotesi di un'attribuzione, almeno per questi due pannelli, all'officina romana del \"Maestro delle Imprese di Traiano\", autore della Colonna Traiana."}
{"id": "792028", "revid": "44638", "url": "https://it.wikipedia.org/wiki?curid=792028", "title": "All'Onest\u00e0 Milano", "text": ""}
{"id": "792029", "revid": "332343", "url": "https://it.wikipedia.org/wiki?curid=792029", "title": "Cogollo del Cengio", "text": "Cogollo del Cengio (\"Cog\u00f3lo\" in veneto) \u00e8 un comune italiano di abitanti della provincia di Vicenza in Veneto.\nGeografia fisica.\nTerritorio.\nIl territorio del Comune corrisponde ad un tratto del versante sud occidentale dell'altopiano dei Sette Comuni e condivide con Arsiero e Velo la parte della valle dell'Astico chiamata \"conca di Arsiero\". \u00c8 delimitato dalle valli che scendono dal monte Pa\u00f9, la Valdastico e la Val d'Assa. Ha un breve tratto di pianura - e in essa \u00e8 situato il capoluogo - nella parte inferiore posta sulla sinistra dell'Astico e in quella superiore posta sull'Altopiano; la fascia intermedia, caratterizzata da forti dislivelli, \u00e8 scoscesa e talora impervia, segnata da vallecole asciutte.\nLe montagne in territorio comunale sono il monte Ceresana, il monte Cengio e il monte Pa\u00f9. Non vi sono sorgenti a sufficienza e il rifornimento idrico dipende da sorgenti poste in altri Comuni limitrofi.\nMentre la parte scoscesa del Costo \u00e8 piuttosto brulla, con pochi tratti ricoperti da carpino nero, roverella e orniello, nella parte pi\u00f9 alta e sull'Altopiano prevalgono boschi di faggio e di abete rosso.\nClima.\nIn basso, sulla striscia di pianura e in posizione riparata, il clima \u00e8 mite, mentre \u00e8 rigido nella zona di montagna, nel versante della Val d'Assa e allo sbocco della Val Canaglia.\nEtimologia.\nIl nome \"Cogollo\" potrebbe derivare dal latino \"Cucullus\", termine indicante una sorta di mantello con cappuccio utilizzato dai pastori, o dal latino medievale \"Cubulum\" ossia riparo, covo, grotta. Questa seconda interpretazione potrebbe essere avvalorata dallo stemma del Comune, che sembra rappresentare una sorta di rifugio roccioso oppure dei mucchi di pietre utilizzati dagli agricoltori per segnare i confini dei campi.\nEsso \u00e8 legato a quello del Cengio, montagna che si trova sul massiccio dei Sette Comuni.\nStoria.\nEpoca antica.\nNella Valle dell'Astico e sulle pendici dell'Altopiano di Asiago sono stati rinvenuti reperti di insediamenti preistorici, il che testimonia la presenza di popolazioni in queste zone fin dalla preistoria, anche se non necessariamente stanziali. \u00c8 probabile che le terre di fondo valle, i bassi versanti dei monti e le rive dell\u2019Astico non fossero coltivate. Si pu\u00f2 invece ritenere che i terreni incolti, adatti al pascolo dei numerosi greggi di stanza e di passaggio fossero utilizzati da pastori che salivano con le loro greggi, stanziavano per periodi di tempo e si dedicavano all\u2019allevamento delle pecore, alla produzione e al commercio della lana.\nMedioevo.\nLa presenza longobarda su questo territorio non \u00e8 suffragata da documenti, ma ritenuta probabile dalla posizione e da alcuni toponimi. Tra questi ultimi la dedicazione di alcune chiese a santi particolarmente venerati da questo popolo dopo la conversione al cattolicesimo, come la chiesetta di Sant'Agata a Cogollo.\nNell'VIII secolo diversi beni di questo territorio furono donati ai monaci benedettini dell'abbazia di Nonantola.\nTra il 917 e il 921 tutto il territorio compreso tra la riva sinistra dell'Astico e quella destra del Brenta - incluso l'Altopiano di Asiago - e quindi anche Cogollo fu donato dall'imperatore Berengario al vescovo Sibicone di Padova, con l'obbligo di costruire castelli e opere di difesa contro le incursione degli Ungari.\nDiverse localit\u00e0 del territorio pedemontano ricordano l'esistenza di punti di difesa e di osservazione; a Cogollo esiste il toponimo \"Pra\u2019 della Varda\" che deriva evidentemente dalla parola di origine germanica \u201cWard\u201d, luogo di guardia; si tratta del prato nelle vicinanze della chiesa parrocchiale di San Cristoforo nei pressi del colle dell\u2019Olmo. Anche il torrione di Pedescala, sito nel territorio di Cogollo dev'essere stato eretto a difesa della valle e forse come torre di segnalazione in caso di pericolo, essendo in corrispondenza visiva con il castello di Velo.\nCogollo, pur rientrando chiaramente nella diocesi patavina dopo la donazione di Berengario, possedette un forte castello sempre appartenuto ai vescovi di Vicenza: lo confermano i diplomi imperiali da Ottone III (1000) ad Ottone IV (1210), le investiture feudali dei secoli XIII e XIV e lo stesso inventario Maltraversi del 1292, dal quale si ricava anche che esso era situato \"apud curiam et apud viam comunis\", posizione che dovrebbe corrispondere all'area soprastante la chiesa parrocchiale di San Cristoforo.\nParlando di questo castello, tanto il Pagliarino che il Salomoni, cronisti del Seicento, affermano ch'esso fu spianato e che gi\u00e0 al loro tempo non ne rimaneva alcuna traccia; in un'investitura del 1282, inoltre, risulta che il vescovo vicentino Bernardo Nicelli (1270-1287) concesse un terreno dove prima esisteva il castello. Tutte le fonti, dunque, compresa quella dell'inventario Maltraversi, sono concordi nel far capire che nella seconda met\u00e0 del secolo XIII del castello non restava che il semplice toponimo e che esso era gi\u00e0 stato di conseguenza distrutto in precedenza, forse in epoca ezzeliniana.\nOltre a questo castello, nei documenti e nelle cronache relativi a Cogollo viene citata una fortificazione - anch'essa gi\u00e0 scomparsa nella seconda met\u00e0 del Duecento - che nell'inventario Maltraversi veniva definita \"rocca\" sia pure, anch'essa, quale toponimo. Dovrebbe trattarsi di un'opera fortificata che esisteva probabilmente pi\u00f9 a est del centro, in direzione di Mosson, forse la stessa cui fa menzione un privilegio imperiale di Enrico II dell'anno 1008.\nSempre nelle pertinenze di Cogollo, ma a sud del centro ed in prossimit\u00e0 dell'Astico, sorgeva infine una grande torre di vedetta - probabilmente costruita dagli Scaligeri, sulla base di una torre romana - le cui rovine erano ancora visibili intorno alla met\u00e0 dell'Ottocento; tale torre \u00e8 citata anche dal Macc\u00e0 e dovrebbe essere la medesima per la quale Francesco Caldogno scriveva al doge Marino Grimani per chiederne la concessione in feudo, che per\u00f2 non fu accolta perch\u00e9 i Comuni di Cogollo, Caltrano e Piovene vi si opposero energicamente.\nVerso la fine del XII secolo le realt\u00e0 locali acquisirono una propria identit\u00e0. In una riunione del 31 luglio 1202 nella chiesetta di Sant'Agata a Cogollo furono definiti i confini sulla destra dell\u2019Astico e approvate alcune convenzioni riguardanti i diritti di pascolo e di legnatico; fu sancita la nascita dei Comuni di Arsiero, Velo e Cogollo e successivamente, suddividendo ulteriormente il territorio di Arsiero, dei Comuni di Posina e Tonezza. Due anni pi\u00f9 tardi, il 30 settembre 1204 si tenne, sempre a Cogollo in localit\u00e0 Pr\u00e0 della Warda, una riunione analoga in cui vennero definiti i confini dei territori sulla sinistra dell'Astico, riguardante i Comuni di Cogollo, Caltrano, Chiuppano ed i Sette Comuni dell\u2019Altopiano. Nel XIV secolo Mosson (\"Moxone\", com'era chiamato nel \"Privilegium\" del vescovo di Vicenza Rodolfo del 983) e Folone erano comunit\u00e0 rurali autonome.\nCome tutto il territorio vicentino, anche Cogollo durante il Basso Medioevo fu sottomessa agli Ezzelini (1216-1259), ai padovani (1266-1311), agli Scaligeri (1311-1387), ai Visconti (1387-1404). \nVerso la met\u00e0 del Trecento, durante la dominazione scaligera, il territorio di Cogollo fu sottoposto, sotto l'aspetto amministrativo, al Vicariato civile di Schio e tale rimase sino alla fine del XVIII secolo.\nEt\u00e0 moderna.\nDopo la \"dedizione\" del vicentino alla Serenissima, Venezia cerc\u00f2 di stabilire i confini tra le montagne dell\u2019Alto Astico-Posina e il territorio soggetto all'Impero, ma non sempre riusc\u00ec ad impedire il passaggio delle truppe imperiali che nel corso dei secoli XVII e XVIII scendevano in Italia. Durante la guerra della Lega di Cambrai contro Venezia, nel 1516 Posina, Fusine, Castana e Arsiero furono incendiate dagli imperiali e, anche se non documentato, probabilmente Cogollo deve aver subito la medesima sorte.\nScarse sono le notizie sulla vita locale del tempo; si sa per\u00f2 che i paesi conservavano ancora alcune forme di partecipazione tipiche del comune medievale; nei documenti del 1600 si legge che il \u201c\"degan\"\u201d, il decano, su ordine del sindaco convocava le assemblee dei capi famiglia per discutere le questioni di particolare importanza; a Cogollo il raduno si teneva ancora in localit\u00e0 \u201cPr\u00e0 della Warda\u201d.\nA Cogollo ebbe origine la famiglia dei \"de Cogollo\" che nel XV e XVI secolo si afferm\u00f2 a Vicenza - dove possedeva il palazzetto, in seguito conosciuto e ancor oggi erroneamente chiamato \"la casa del Palladio\" - esercitando in citt\u00e0 la tradizionale arte della falegnameria e della carpenteria.\nA testimoniare un certo benessere e lo sviluppo della zona, tra il XVII secolo (dopo la grande epidemia di peste del 1630-32) e il XVIII si verific\u00f2 un aumento della popolazione: Cogollo passava da 950 abitanti nel 1665 a circa 1.500 poco pi\u00f9 di cent'anni pi\u00f9 tardi.\nEt\u00e0 contemporanea.\nDopo la caduta della Repubblica di Venezia, nel 1799 dal territorio del Comune si staccarono i due abitati di Tresch\u00e8 e di Conca, che in seguito passarono al Comune di Roana.\nNei decenni seguenti all'annessione del Veneto al Regno d'Italia del 1866, le condizioni economiche si aggravarono e determinarono alla fine del secolo l\u2019emigrazione di larghi strati di popolazione rurale, fenomeno di spopolamento che in queste valli si ripet\u00e9 anche nel secolo successivo.\nCon l\u2019entrata in guerra dell\u2019Italia il 24 maggio 1915, il territorio vicentino si trov\u00f2 direttamente coinvolto nel conflitto; Cogollo assieme agli altri Comuni della valle fu subito area di confine, retrovia delle prime linee italiane che sull\u2019Altopiano di Asiago fronteggiavano le truppe austriache. Divenne cos\u00ec crocevia di truppe e mezzi, grazie anche alla linea ferroviaria Rocchette \u2013 Asiago inaugurata gi\u00e0 nel 1910 con la sua stazione in localit\u00e0 Follon.\nNel 1916, durante la \"Strafexpedition\", gli austriaci occuparono Arsiero e arrivarono fino a localit\u00e0 Schiri, in territorio di Cogollo. Avanzarono anche fino al bordo meridionale dell\u2019Altopiano di Asiago da dove vedevano la pianura vicentina, proprio da quel Monte Cengio, teatro di successive battaglie per la riconquista, che legher\u00e0 per sempre il proprio nome a Cogollo. Sotto la minaccia dell'invasione IL paese VENNE evacuato due volte: nel 1916 PER 2 mesi e nel 1917 per 17 mesi, cio\u00e8 fino a guerra finita; ben 625 famiglie, 3286 persone, dovettero lasciare la propria casa. La chiesa di Sant'Agata divenne sede della mensa ufficiali, mentre a Casale furono relegati 500 prigionieri austriaci.\nIl primo dopoguerra restitu\u00ec un territorio martoriato; i profughi ritornavano alle proprie case, ma tutto era da ricostruire e non c\u2019era lavoro per tutti, cos\u00ec molti partirono in cerca di fortuna verso il Sudamerica, la Francia, il Belgio. Dopo gli anni sessanta, con il boom economico particolarmente sviluppato nell'Alto Vicentino, la situazione si venne modificando e il paese, sempre pi\u00f9 in espansione con il sorgere di nuove fabbriche, mut\u00f2 fisionomia e tenore di vita.\nLa denominazione del comune fino al 1924 era Cogollo.\nMonumenti e luoghi d'interesse.\nArchitetture religiose.\nChiesa parrocchiale di San Cristoforo o Chiesa dell'Olmo.\nIn origine si trattava di una chiesetta dedicata a San Senesio, posta sopra un colle un po' pi\u00f9 in alto di quella attuale, costruita sul Colle dell\u2019Olmo dai monaci di Nonantola, dove erano custodite le reliquie del santo. Successivamente con la costituzione della parrocchia di Cogollo la chiesa fu dedicata ai santi Cristoforo e Senesio. Alcune lapidi poste all\u2019esterno della chiesa testimoniano l\u2019esistenza di un\u2019attigua area cimiteriale.\nChiesetta di Sant'Agata.\nCostruita in aperta campagna ai margini della profonda e caratteristica depressione del torrente Astico, orientata ad est come tutte le chiese primitive, di pianta rettangolare con attigua una probabile area cimiteriale. \u00c8 una costruzione rozza, povera per cristiani poveri, ma una delle pi\u00f9 antiche della zona; a Cogollo \u00e8 stata sempre considerata come la prima chiesa comunitaria.\nChiesetta di San Zeno.\nAntica anch'essa, edificata sopra la contrada di Casale e raggiungibile a piedi per il sentiero dei \u201cRonchi alti\u201d. La sua posizione, arroccata sulle pendici del Monte Cengio e decentrata rispetto agli abitati di Casale e Schiri-Piangrande, fa ritenere che la costruzione non sia avvenuta ad opera della comunit\u00e0, quanto piuttosto - come nel caso di Sant'Agata - da monaci.La chiesetta fu custodita da eremiti, cio\u00e8 fu un romitorio, fino al Settecento. Durante la prima guerra mondiale fu usata come rifugio dai soldati italiani; distrutta dai bombardamenti venne poi ricostruita nello stesso posto.\nChiesetta campestre di Santa.\nCecilia, ora chiesa di San Gaetano. Situata a Mosson, fu costruita dai monaci nonantolani; nel 1665 venne demolita su desiderio di Gregorio Barbarigo, vescovo di Padova, e nello stesso luogo, nel 1676, venne edificata l\u2019attuale chiesa di San Gaetano, tuttora esistente che riporta sul frontale lo stemma del Comune e la scritta \u201cCommunitas Cogoli A.D. 1676 F.F.\u201d\nCultura.\nIstruzione.\nScuole.\nA Cogollo vi sono due scuole dell'infanzia (una statale e una privata paritaria) e una scuola primaria statale. La scuola secondaria di primo grado \u00e8 condivisa con il Comune di Caltrano; si trova a circa met\u00e0 strada tra i due centri abitati, ma nel territorio di Cogollo.\nBiblioteche.\nNel capoluogo vi \u00e8 la Biblioteca civica, che fa parte della rete di biblioteche vicentine \"Biblioinrete\", insieme alla maggior parte della biblioteche appartenenti alla Rete Bibliotecaria Vicentina.\nGeografia antropica.\nOltre al capoluogo vi sono le frazioni e contrade di Casale, Colombara, Grumoventaro, Piangrande, Ponte Pilo, Rutello, Schiri. La frazione di Mosson in parte appartiene al Comune di Caltrano.\nEconomia.\nLa vocazione agricola del paese \u00e8 durata per secoli, fino alla prima met\u00e0 del Novecento: nel 1929 le aziende agricole erano ancora 584, mentre alla fine del secolo le famiglie che vivevano di agricoltura erano solo 4 o 5; vi sono ancora alcuni allevamenti di pollame e di bovini, anche se in declino.\nLa maggior parte delle famiglie ancora proprietarie di appezzamenti di terreno vivono di redditi provenienti da attivit\u00e0 artigianali e industriali, sviluppatesi nel corso dell'Ottocento nella parte pi\u00f9 bassa del territorio o nelle localit\u00e0 vicine.\nLo sviluppo artigianale e industriale \u00e8 molto cresciuto negli anni settanta; tra Cogollo e Piovene, nei pressi del viadotto Sant'Agata, esiste un'ampia zona artigianale-industriale, con aziende dedite alla metallurgia, alla falegnameria, ai tessuti e all'abbigliamento.\nInfrastrutture e trasporti.\nStrade.\nIl Comune \u00e8 servito da due strade statali: la strada statale 349 di Val d'Assa e Pedemontana Costo (SS 349), che risale il brullo fianco del Monte Pa\u00f9 con 10 tornanti per portarsi sull'Altipiano a Tresch\u00e8 Conca, e la strada statale 350 di Folgaria e di Val d'Astico (SS 350).\nFerrovie.\nDal 1910 al 1958 il trenino a cremagliera della linea ferroviaria Rocchette-Cogollo-Canove-Asiago colleg\u00f2 la Valdastico all'Altipiano."}
{"id": "792030", "revid": "339392", "url": "https://it.wikipedia.org/wiki?curid=792030", "title": "Piccolo teatro di Milano", "text": ""}
{"id": "792033", "revid": "1305772", "url": "https://it.wikipedia.org/wiki?curid=792033", "title": "Pallacanestro Milano", "text": ""}
{"id": "792039", "revid": "1318658", "url": "https://it.wikipedia.org/wiki?curid=792039", "title": "Bernardo d'Italia", "text": "Origine.\nSecondo la \"Vita Hludowici Imperatoris\" Bernardo era figlio del re dei Longobardi, Pipino I (a sua volta secondo figlio maschio dell'imperatore Carlo Magno e dalla terza moglie, Ildegarda (758-783), figlia del conte Geroldo di Vinzgouw ed Emma di Alamannia, figlia di Hnabi, duca di Alamannia e di una sua concubina. Anche lo storico francese Christian Settipani, esperto di genealogie, citando una litania di San Gallo che elenca Bernardo tra i Carolingi di nascita illegittima, conferma la illegittimit\u00e0 di Bernardo.\nBiografia.\nBernardo rimase orfano all'et\u00e0 di circa tredici anni, infatti suo padre, Pipino mor\u00ec nell'810, per una malattia contratta all'assedio di Venezia. Il nonno Carlo Magno, pur riconoscendogli il diritto di succedere al padre, sino all'et\u00e0 di 15 anni lo invi\u00f2 nel monastero di Fulda.Bernardo, secondo Eginardo, fu inviato ufficialmente in Italia (col titolo di \"Rex Longobardorum\") dall'imperatore nell'812. Il nuovo re venne accettato e rispettato dai nobili italiani, anche se il suo potere era caratterizzato da una forte dipendenza e un controllo continuo da parte di Carlo Magno, che, per questo motivo, aveva inviato in Italia, assieme a Bernardo, i cugini Adelardo di Corbie e Wala, figli di suo zio Bernardo.Bernardo fu solennemente confermato, ad Aquisgrana, l'11 settembre 813, come vassallo di suo nonno (\"\u00dcnterk\u00f6nig\"), l'imperatore, Carlo Magno.\nLa situazione non cambi\u00f2 neanche quando l'imperatore mor\u00ec (gennaio 814) e il suo posto venne preso da suo figlio Ludovico il Pio. Nonostante ci\u00f2, Bernardo e Ludovico avevano un buon rapporto. Nel novembre 816, Ludovico descrive Bernardo in un documento ufficiale come \"dilectus filius noster\".\nI problemi politici tra i due regnanti nacquero nell'817, alla dieta di Aquisgrana, con l'emissione dell\"'Ordinatio Imperii\" (Ordinamento dell'impero: Provvedimento emanato per regolare la successione): al suo primogenito, Lotario, concesse il titolo imperiale, e con l'incoronazione a imperatore aggiunto, fu sancita la sua superiorit\u00e0 sui fratelli, mentre al secondogenito, Pipino, concesse la sovranit\u00e0, col titolo di re, sull'Aquitania, il tolosano e la Settimania, che gi\u00e0 governava, e al terzogenito, Ludovico, che sar\u00e0 detto \"il Germanico\", concesse la sovranit\u00e0, col titolo di re, sulla Baviera, la Carinzia e la Boemia.Nel documento, di Bernardo, non veniva fatta parola. Dell'Italia veniva detto solo che sarebbe passata alle dipendenze del nuovo imperatore, come il resto dell'impero. I motivi che spinsero Ludovico a prendere questa decisione sono tutt'oggi poco chiari perch\u00e9 Bernardo non aveva mai ostacolato l'imperatore ma anzi gli aveva sempre giurato fedelt\u00e0. Probabilmente per\u00f2, era stato convinto da sua moglie, l'imperatrice Ermengarda di Hesbaye, la quale aveva una grande influenza sul marito, e voleva favorire i propri figli.\nBernardo, temendo di perdere il potere, influenzato da alcuni ecclesiastici (il vescovo di Milano, Anselmo e quello di Orl\u00e9ans, Teodulfo) e nobili del suo regno (il ciambellano Raniero ed il conte Egidio), progett\u00f2 un tentativo di ribellione, che, secondo il cronista Thegan di Treviri, avrebbe dovuto usurpare il trono imperiale e occup\u00f2 con le sue truppe i principali passi delle Alpi occidentali senza per\u00f2 mai sembrare intenzionato ad attaccare. Si tratt\u00f2 pi\u00f9 che altro di una mossa di carattere difensivo anche perch\u00e9 Bernardo era ben consapevole di essere militarmente inferiore alle forze imperiali. L'imperatore, dopo essere stato informato sugli avvenimenti in corso, dal vescovo di Verona, Ratoldo e dal conte di Brescia, Suppone (forse suo parente acquisito, avendo sposato la supponide Cunegonda; questa filiazione della consorte \u00e8 tuttavia non accettata in modo unanime dagli studiosi), lasciata Aquisgrana, si mise a capo del suo esercito presso Chalon-sur-Sa\u00f4ne (Francia), dove, per prepararsi ad un eventuale conflitto armato, aveva radunato il suo esercito composto da truppe provenienti da tutte le parti del regno. Bernardo, si spavent\u00f2 e valutando di non poter affrontare lo zio, assieme ai suoi seguaci pi\u00f9 fedeli, si rec\u00f2 a Chalon, onde poter incontrare lo zio. Bernardo si present\u00f2, ma con l'inganno fu messo sotto custodia, coi suoi fedeli.\nNella primavera dell'anno successivo (818), ad Aquisgrana (Germania), si tenne una dieta e ci fu il processo contro il re dei Longobardi e i suoi alleati. Gli ecclesiastici vennero privati delle loro cariche (Teodulfo fu privato della carica di vescovo di Orl\u00e9ans) e mandati in esilio o condannati alla clausura monastica, mentre Bernardo e gli altri complici laici vennero condannati a morte, per alto tradimento. Ludovico per\u00f2, dopo un ripensamento, fece grazia di vita ai ribelli e tramut\u00f2 la pena in condanna all'accecamento.\nL'esecuzione, avvenne nell'agosto 818.\nLa morte colse Bernardo dopo tre giorni di agonia (il 17 agosto) a causa delle terribili ferite riportate. Il suo corpo fu trasportato a Milano e seppellito, nella basilica di Sant'Ambrogio.Dopo la morte di Bernardo, il regno d'Italia pass\u00f2 sotto l'autorit\u00e0 imperiale di Ludovico il Pio.\nQuesta morte addolor\u00f2 Ludovico e lo indusse, sopraffatto dai rimorsi, a pentirsi e a fare elemosine ai poveri, per intercedere per la sua anima; poi a graziare i complici di Bernardo (nell'821) e a compiere poi un atto di pubblica penitenza, che si tenne presso la corte di Attigny nell'822. Ci\u00f2 nonostante, gli avvenimenti riguardanti Bernardo ridussero notevolmente il prestigio di cui godeva presso la nobilt\u00e0 franca.\nMatrimonio e discendenza.\nBernardo, nell'813, spos\u00f2 Cunegonda (ca.800- dopo l'835). La sua identit\u00e0 familiare non \u00e8 unanimemente accettata: secondo lo storico francese Christian Settipani, esperto di genealogie, e la Treccani era la figlia del Guglielmide Heriberto (circa 785-843), a sua volta figlio di Guglielmo di Gellone. Secondo invece numerosi studi, essa era una Supponide, i cui genitori non sono certi: secondo Tiziana Lazzari, il padre era un fratello non identificato di Suppone I.\nEssi ebbero un figlio:"}
{"id": "792064", "revid": "1305772", "url": "https://it.wikipedia.org/wiki?curid=792064", "title": "Moldava", "text": ""}
{"id": "792066", "revid": "1543377", "url": "https://it.wikipedia.org/wiki?curid=792066", "title": "Suicidio", "text": "Con suicidio (dal latino \"sui caedere\", uccidere se stessi) si intende l'atto con il quale una persona si procura deliberatamente la morte.\nIl suicidio \u00e8 il gesto autolesionistico pi\u00f9 estremo, tipico in condizioni di grave disagio o malessere psichico, in particolare in persone affette da grave depressione e/o disturbi mentali di tipo psicotico. Esso pu\u00f2 essere determinato anche da cause o motivazioni strettamente personali, ovvero eventi quali particolari situazioni esistenziali sfavorevoli, gravi condizioni economiche e sociali, abusi fisici e psichici, delusioni amorose, condizioni di salute o di non accettazione del proprio corpo, mobbing familiare, derisioni, bullismo e cyberbullismo.\nDal punto di vista medico-psicologico numerosi dati di letteratura indicano che \u00e8 sicuramente possibile prevenire il suicidio nella popolazione generale, riducendo drasticamente il numero di morti, attraverso opportune campagne di informazione e mediante programmi e centri di aiuto e assistenza. Sociologicamente il suicidio \u00e8 stato analizzato in modo approfondito da \u00c9mile Durkheim, che ha individuato quattro tipi di suicidio collegati ai gradi d'integrazione e regolamentazione sociale: egoistico, altruistico, fatalista e anomico.\nNella genesi del suicidio gioca un ruolo importante la componente emulativa: \u00e8 noto gi\u00e0 dall'Ottocento il cosiddetto effetto Werther, l'incremento di suicidi seguito alla pubblicazione del romanzo \"I dolori del giovane Werther\" di Goethe. Per questa ragione l'Organizzazione mondiale della sanit\u00e0 ha diramato delle linee guida per dirigere il comportamento degli operatori dell'informazione e dei mezzi di comunicazione di massa, ai quali \u00e8 affidata la richiesta di un comportamento responsabile. L'opposto dell'effetto Werther \u00e8 l'effetto Papageno in cui la componente emulativa salva le persone dal suicidio poich\u00e9 la notizia di una persona che rinuncia a uccidersi provoca una emulazione positiva che porta a scegliere la vita invece che il suicidio.\nDefinizione.\nIl suicidio \u00e8 un atto volontario con il quale ci si priva della propria vita. Il tentato suicidio o un comportamento suicida non fatale, tale che il desiderio di terminare la propria vita non si traduca nella morte, \u00e8 considerato autolesionismo. Il suicidio assistito \u00e8 quando un individuo, offrendo la propria consulenza o il mezzo per suicidarsi, aiuta un altro a morire. Diversamente, nell'eutanasia si assume un ruolo diretto e attivo nel determinare la morte di un individuo. Per \"ideazione suicidaria\" si intende il desiderio di mettere fine alla propria vita.\nVi sono poi altre particolari forme di suicidio oltre a quello \"semplice\", esiste per esempio il \"suicidio collettivo\" o di \"massa\" e il \"suicidio allargato\"; in quest'ultimo caso si tratta dell'uccisione dei familiari (spesso dei figli, per opera del padre o della madre), per non lasciare questi sopravvivere soli e senza sostegno; a questo atto segue il suicidio (attuato o tentato) del soggetto.\nEpidemiologia.\nSi calcola che circa tra lo 0,5% e l'1,4% delle persone muoia per suicidio. A livello globale a partire dal 2008-2009 il suicidio \u00e8 la decima causa di morte in assoluto, con circa un milione di persone che muoiono tutti gli anni, fornendo un tasso di mortalit\u00e0 dell'11,6 per 100.000 persone per anno. I tassi di suicidio sono aumentati del 60% dal 1960 al 2012, soprattutto nei Paesi in via di sviluppo. Per ogni suicidio portato a termine si calcola che vi siano tra i dieci e i quaranta tentativi. I tassi di suicidio variano significativamente tra i Paesi e nel tempo. La percentuale delle morti nel 2008 era: Africa 0,5%, Europa 1,4%, Americhe 1,2%, sud-est asiatico 1,9 %. Il tasso per individui era: Australia 8,6, Canada 11,1, Cina 12,7, India 23,2, Gran Bretagna 7,6, Stati Uniti 11,4. Il suicidio si evidenzi\u00f2 come la decima causa di morte negli Stati Uniti nel 2009 con circa casi, ma all'incirca persone furono accettate nei dipartimenti di emergenza a seguito di un tentativo non riuscito. Alcuni dati segnalano che Lituania, Giappone e Ungheria hanno i tassi pi\u00f9 elevati. I Paesi con il maggior numero assoluto di suicidi sono la Cina e l'India, che rappresentano oltre la met\u00e0 del totale. In Cina il suicidio \u00e8 la quinta causa di morte in assoluto. Il tasso di suicidio in Svizzera \u00e8 stato uno dei pi\u00f9 alti in confronto a molti altri Paesi europei.\nSesso.\nNel mondo occidentale i suicidi maschili sono da tre a quattro volte pi\u00f9 frequenti che nelle femmine, anche se queste ultime hanno un numero quattro volte superiore per i tentativi mancati; ci\u00f2 \u00e8 stato attribuito al fatto che i maschi utilizzano mezzi sicuramente pi\u00f9 letali per togliersi la vita. Questa differenza \u00e8 ancora pi\u00f9 marcata negli individui maschili di et\u00e0 superiore ai 65 anni, che si tolgono la vita dieci volte di pi\u00f9 rispetto alle femmine. La Cina ha invece uno dei pi\u00f9 alti tassi di suicidio femminile ed \u00e8 l'unico Paese in cui la percentuale si rovescia (rapporto di 0,9). I tassi di suicidio nella zona del Mediterraneo orientale sono quasi equivalenti tra i generi. Per le donne il pi\u00f9 alto tasso di suicidi si riscontra in Corea del Sud con 22 casi per , con alti tassi nel sud-est asiatico e nel Pacifico occidentale.\nI dati sul sesso degli autori, vengono utilizzati in alcuni casi per argomentare come il suicidio, in particolare il suicidio maschile, sia una tematica di genere. In particolare i movimenti per i diritti degli uomini li usano per contestare l'affermazione sull'oppressione esclusivamente a danno femminile nella societ\u00e0.\nEt\u00e0.\nIn molti Paesi il tasso di suicidio appare pi\u00f9 alto nella mezza et\u00e0 o negli anziani. Il numero assoluto di suicidi \u00e8 per\u00f2 pi\u00f9 alto nella fascia di et\u00e0 tra i 15 e i 29 anni, forse per la presenza di un numero maggiore di individui. Negli Stati Uniti risulta pi\u00f9 frequente negli uomini caucasici ultraottantenni, anche se i pi\u00f9 giovani lo tentano pi\u00f9 frequentemente. Il suicidio \u00e8 la seconda causa di morte tra gli adolescenti e nei giovani maschi viene solo dopo la morte accidentale. Per questi ultimi rappresenta circa il 30% delle cause di mortalit\u00e0. I tassi riscontrabili nei Paesi in via di sviluppo sono simili, ma la percentuale di decessi complessivi si abbassa per via dell'alto numero di morti per altri traumi. Nel sud-est asiatico, a differenza di altre aree del mondo, i decessi per suicidio si verificano pi\u00f9 frequentemente nelle giovani donne rispetto alle anziane.\nRapporto tra suicidi e crisi economica in Europa.\nSecondo un articolo della giornalista freelance Daniela Cipolloni, contrariamente alle notizie diffuse dagli organi di informazione, la crisi economica iniziata nel 2008 non avrebbe prodotto un netto e chiaro incremento nel tasso di suicidi: questi eventi in Italia, secondo dati ISTAT, sono stati in numero di 150 nel 2008, passando a 198 nel 2009 (con un aumento del 24,8%) e scendendo a 187 nel 2010 (con un calo del 6%). Il rapporto tra crisi economica e suicidio, sarebbe inoltre smentito dal fatto che Paesi europei come la Germania e la Finlandia, in cui la crisi \u00e8 meno grave, registrano tassi tra i pi\u00f9 alti di suicidio, mentre la Grecia, in assoluto il Paese colpito in maniera pi\u00f9 grave dalla crisi, esibisce i tassi di suicidio pi\u00f9 bassi d'Europa.\nPeraltro, dato il ruolo importante della componente emulativa nel determinare decisioni di suicidio (per esempio \u00e8 noto dall'Ottocento il cosiddetto effetto Werther), l'insistere da parte dei mezzi di comunicazione di massa su notizie di suicidi dovuti in apparenza a cause economiche pu\u00f2 avere l'effetto di incentivare la scelta di persone che si trovino in situazioni analoghe di difficolt\u00e0.\nFattori di rischio.\nI fattori che possono influenzare il rischio di suicidio comprendono i disturbi psicologici, l'abuso di droga, gli stati psicologici alterati, alcune situazioni culturali, familiari e sociali, e talora la genetica. Malattie mentali e abuso di sostanze spesso coesistono. Altri fattori di rischio includono l'avere gi\u00e0 tentato un suicidio, la pronta disponibilit\u00e0 di un mezzo per commettere l'atto, e infatti il tasso dei suicidi \u00e8 maggiore nelle famiglie con armi da fuoco che in quelle prive, una storia familiare di suicidio, o la presenza di lesioni cerebrali traumatiche.\nI fattori socio-economici, come la disoccupazione, la povert\u00e0, la detenzione, essere senzatetto e la discriminazione possono scatenare pensieri suicidi. Tra il 15 e il 40% delle persone che si tolgono la vita lasciano un biglietto d'addio. Secondo uno studio la genetica condizionerebbe tra il 38% e il 55% dei comportamenti suicidari. I veterani hanno un elevato rischio di suicidio dovuto in parte a pi\u00f9 alti tassi di malattie mentali e problemi di salute fisici legati all'esperienza subita.\nIl suicidio \u00e8 meno frequente nelle societ\u00e0 che dispongono di una forme di coesione, che garantisce una rete famigliare, locale e statale di assistenza e protezione.\nUso di sostanze.\nL'abuso di sostanze \u00e8 il secondo fattore di rischio pi\u00f9 comune per il suicidio dopo la depressione maggiore e disturbo bipolare. Sia l'abuso cronico di sostanze, cos\u00ec come intossicazione acuta sono associate. In combinazione con il dolore personale, come il lutto, il rischio \u00e8 ulteriormente aumentato. Inoltre l'abuso di sostanze \u00e8 talora associato a disturbi di salute mentale.\nLa maggior parte delle persone sono sotto l'effetto di droghe sedativo-ipnotiche (per esempio alcol o benzodiazepine) quando commettono suicidio. Una situazione di alcolismo \u00e8 presente tra il 15% e il 61% dei casi. I Paesi che hanno tassi pi\u00f9 elevati di consumo di alcol e una maggiore densit\u00e0 di rivendite di alcolici, in genere hanno anche alti tassi di suicidio. Tra il 2,2% e il 3,4% di coloro che sono stati trattati per l'alcolismo ricorrono al suicidio. Gli alcolisti che tentano il suicidio sono di solito di sesso maschile, anziani e hanno gi\u00e0 tentato il suicidio in passato. Tra il 3% e il 35% dei decessi tra coloro che usano eroina sono dovuti al suicidio (un valore circa 14 volte superiore rispetto a quelli che non ne fanno uso).\nAnche l'abuso di cocaina e metanfetamine hanno un'alta correlazione con il suicidio. In coloro che usano la cocaina il rischio \u00e8 maggiore durante la fase di abbandono. Il fumo di sigarette \u00e8 stato associato al rischio di suicidio: vi sono scarse prove sul perch\u00e9 esista questa associazione, ma \u00e8 stato ipotizzato che possano emergere problemi di depressione e/o alterazione dell'umore in correlazione agli effetti del tabacco sul sistema nervoso. Tuttavia la cannabis non sembra aumentare il rischio in modo indipendente.\nIl problema del gioco d'azzardo.\nIl problema del gioco d'azzardo \u00e8 associato ad aumento dell'ideazione suicidaria e dei tentativi, rispetto alla popolazione generale. Tra il 12% e il 24% dei giocatori d'azzardo patologici tentano il suicidio. Tra i coniugi dei giocatori d'azzardo il tasso di suicidi \u00e8 tre volte superiore a quella della popolazione generale. Altri fattori che aumentano il rischio dei giocatori comprendono la malattia mentale, l'alcolismo e la tossicodipendenza.\nCondizioni mediche.\nEsiste un'associazione tra suicidio e problemi di salute fisica tra cui: il dolore cronico, danno cerebrale traumatico, cancro, pazienti sottoposti a emodialisi, affetti da HIV, da lupus eritematoso sistemico e altre condizioni mediche debilitanti. La diagnosi di cancro raddoppia approssimativamente il conseguente rischio di suicidio. La prevalenza di una maggiore tendenza al suicidio persisteva anche dopo la cura per la malattia depressiva e per l'abuso di alcol. Nelle persone con pi\u00f9 di una condizione medica il rischio era particolarmente elevato e in Giappone i problemi di salute sono elencati come la giustificazione primaria per il suicidio.\nI disturbi del sonno come l'insonnia e l'apnea del sonno sono fattori di rischio per la depressione e il suicidio. In alcuni casi i disturbi del sonno possono essere un fattore di rischio indipendente di depressione. Un certo numero di altre condizioni mediche possono presentare sintomi simili ai disturbi dell'umore, tra cui: ipotiroidismo, malattia di Alzheimer, tumori cerebrali, lupus eritematoso sistemico e gli effetti negativi di un numero di farmaci (come i beta-bloccanti e gli steroidi).\nI disturbi mentali.\nDisturbi mentali sono spesso presenti al momento del suicidio con stime, a seconda dei dati raccolti, che vanno dal 27% a oltre il 90%. Tra coloro che sono stati ammessi in un'unit\u00e0 psichiatrica, il rischio di suicidio \u00e8 di circa l'8,6%. La met\u00e0 di tutte le persone che muoiono per suicidio pu\u00f2 soffrire di disturbo depressivo maggiore o uno di altri disturbi dell'umore, come per esempio il disturbo bipolare che aumenta il rischio di suicidio di 20 volte rispetto a chi non ne soffre. Altre condizioni aggravanti comprendono la schizofrenia (14%), disturbi di personalit\u00e0 (14%) e il disturbo post traumatico da stress. Circa il 5% delle persone affette da schizofrenia muoiono di suicidio. I disturbi alimentari sono un'altra condizione di rischio elevato.\nUna storia di precedenti tentativi di suicidio \u00e8 il pi\u00f9 grande fattore predittivo di un ulteriore tentativo. Circa il 20% dei suicidi ha avuto un precedente tentativo e, fra coloro che hanno tentato il suicidio, l'1% lo realizza entro un anno e pi\u00f9 del 5% entro dieci anni. Mentre gli atti di autolesionismo non sono visti come tentativi di suicidio, anche se la presenza di un comportamento autolesionistico \u00e8 correlato a un aumento del rischio di suicidio.\nIn circa l'80% dei suicidi completati l'individuo ha visto un medico entro l'anno precedente alla sua morte, e tra questi il 45% entro il mese precedente.\nStati psicosociali.\nUn certo numero di stati psicologici aumentano il rischio di suicidio, tra cui disperazione, perdita di piacere nella vita, depressione e una progressiva impotenza. Una scarsa capacit\u00e0 di risolvere problemi, la perdita della capacit\u00e0 e lo scarso controllo degli impulsi possono anch'essi svolgere un ruolo. Negli anziani la percezione di essere un peso per gli altri \u00e8 importante.\nEpisodi come la perdita recente di un familiare o di un amico, la perdita di un posto di lavoro o l'isolamento sociale (come vivere da solo) aumentano notevolmente il rischio. Essere religiosi pu\u00f2 ridurre il proprio rischio di suicidio, un fattore che \u00e8 stato attribuito alle posizioni negative che molte religioni intraprendono contro il suicidio; tra i credenti, i musulmani sembrano essere quelli con un tasso pi\u00f9 basso.\nAlcuni possono togliersi la vita per sfuggire al bullismo o ai pregiudizi. Una storia di abuso sessuale infantile e un periodo trascorso in affidamento possono essere anch'essi fattori di rischio: si ritiene che l'abuso sessuale possa contribuire a circa il 20% del rischio complessivo.\nLa povert\u00e0 \u00e8 associata con il rischio di suicidio. L'aumento della povert\u00e0 relativa rispetto alla media della societ\u00e0 in cui si vive aumenta il rischio di suicidio. Oltre contadini in India si sono tolti la vita dal 1997 al 2010, in parte a causa di problemi di debito. In Cina il suicidio \u00e8 tre volte pi\u00f9 probabile nelle regioni rurali rispetto a quelle urbane, in parte a causa delle difficolt\u00e0 finanziarie in queste zone del Paese.\nMedia.\nI mezzi di comunicazione, compreso internet, possono giocare un ruolo importante nei casi di suicidio. Il modo in cui il suicidio viene presentato pu\u00f2 avere un effetto negativo, glorificandolo e romanticizzandolo con un grande impatto emotivo e mediatico.\nQuesto contagio di suicidio \u00e8 noto come effetto Werther, dal nome del protagonista de \"I dolori del giovane Werther\", di Goethe, che appunto finisce con l'uccidersi. Questo rischio \u00e8 maggiore negli adolescenti che possono idealizzare la morte. Sembra che mentre le notizie dei media abbiano un effetto significativo, quello dei mezzi di intrattenimento sia equivoco. L'opposto dell'effetto Werther \u00e8 l'effetto Papageno, la cui presenza di efficaci meccanismi di adattamento pu\u00f2 avere un effetto protettivo. Il termine si basa su un personaggio dell'opera di Wolfgang Amadeus Mozart \"Il flauto magico\", che temendo la perdita di una persona cara sta per togliersi la vita, ma l'aiuto degli amici lo fa desistere dall'uccidersi.\nRazionalit\u00e0.\nIl suicidio razionale \u00e8 il motivato abbandono della propria vita, anche se alcuni ritengono che il suicidio non sia mai logico. L'atto di perdere la vita per il bene degli altri \u00e8 noto come suicidio altruistico. Un esempio di questo \u00e8 quando un anziano termina la propria vita per lasciare una maggiore quantit\u00e0 di cibo per i pi\u00f9 giovani della comunit\u00e0. In alcune culture eschimesi questo \u00e8 visto come un atto di rispetto, di coraggio e di saggezza.\nUn attacco suicida \u00e8 un atto politico in cui un attaccante perpetra la violenza contro gli altri sapendo che ci\u00f2 provocher\u00e0 la propria morte. Alcuni attentatori suicidi sono motivati dal desiderio di essere considerati dei martiri. Le missioni kamikaze sono state effettuate come un dovere per una causa superiore o come un obbligo morale. L'omicidio-suicidio \u00e8 un atto in cui a un omicidio segue il suicidio del colpevole entro una settimana dall'atto. Tra il gennaio e il dicembre 2003 in Italia i casi di suicidio a opera dell'autore del delitto erano stati 42, di cui 38 commessi da uomini e quattro da donne. Solo in uno dei casi l'omicidio-suicidio era concordato da entrambe le parti. I suicidi di massa sono spesso eseguiti sotto la pressione sociale in cui i membri rinunciano alla propria autonomia per seguire un \"leader\". Un suicidio di massa pu\u00f2 avvenire con un minimo di due persone, spesso definito come un patto suicida.\nCome attenuante alle situazioni in cui continuare a vivere sarebbe intollerabile, alcune persone usano il suicidio come una via di fuga. Alcuni detenuti nei campi di concentramento nazisti sono noti per essersi uccisi deliberatamente toccando le recinzioni elettrificate.\nMetodi.\nIl metodo principale utilizzato per suicidarsi varia da Paese a Paese, ma i pi\u00f9 frequenti nelle diverse regioni sono l'impiccagione, l'avvelenamento da pesticidi e l'utilizzo di armi da fuoco. Queste differenze sono da ritenersi parzialmente dovute alle disponibilit\u00e0 dei diversi metodi. Uno studio effettuato su 56 Paesi ha rilevato che l'impiccagione \u00e8 stato il sistema pi\u00f9 comune, messo in pratica dal 53% dei suicidi di maschi e dal 39% dei suicidi di femmine.\nIl 30% dei suicidi a livello mondiale avviene mediante l'assunzione di pesticidi. Tuttavia l'utilizzo di questo metodo varia geograficamente in modo notevole, da un 4% in Europa a oltre il 50% nella regione del Pacifico. \u00c8 comune anche in America Latina per via del suo facile accesso all'interno delle popolazioni agricole. In molti Paesi l'overdose di droga rappresenta circa il 60% dei suicidi tra le donne e del 30% tra gli uomini. Molti sono pianificati e si verificano durante un periodo acuto di ambivalenza.\nIl tasso di mortalit\u00e0 varia a seconda del metodo utilizzato: per le armi da fuoco vi \u00e8 una mortalit\u00e0 dell'80-90%, l'annegamento tra il 65 e l'80%, l'impiccagione tra il 60% e l'85%, l'inalazione degli scarichi dell'auto tra il 40% e il 60%, il gettarsi da altezze variabili tra il 35% e il 60%, l'assunzione di pesticidi e l'overdose di farmaci hanno un tasso che varia dall'1,5% al 4%. I metodi pi\u00f9 comuni di suicidio spesso non coincidono con quelli che garantiscono maggiori probabilit\u00e0 di successo: per esempio nei Paesi pi\u00f9 sviluppati l'85% dei tentativi avviene tramite overdose di droga, che \u00e8 uno dei metodi meno efficaci.\nNegli Stati Uniti il 57% dei suicidi comporta l'uso di armi da fuoco, un metodo leggermente pi\u00f9 comune negli uomini rispetto alle donne. Il secondo pi\u00f9 frequente \u00e8 l'impiccagione nei maschi e l'avvelenamento nelle femmine. Messi insieme, questi metodi comprendevano circa il 40% di tutti i suicidi compiuti negli Stati Uniti. In Svizzera, dove quasi tutti possiedono un'arma da fuoco, il maggior numero di suicidi avviene per impiccagione. Gettarsi dall'alto \u00e8 comune sia a Hong Kong sia a Singapore, con percentuali rispettivamente del 50% e dell'80%. In Cina l'assunzione di pesticidi \u00e8 il metodo pi\u00f9 comune. In Giappone il tradizionale \"seppuku\" (o \"harakiri\") si verifica ancora, ma l'impiccagione rimane il metodo pi\u00f9 frequente.\nFisiopatologia.\nNon \u00e8 nota alcuna fisiopatologia sottostante univoca per il suicidio o la depressione. Tuttavia si ritiene che sia il risultato di pi\u00f9 fattori comportamentali, socio-ambientali e psicologici.\nBassi livelli del fattore neurotrofico cerebrale (BDNF) sono direttamente correlati con il suicidio e indirettamente attraverso il loro ruolo nella depressione maggiore, nel disturbo da stress post-traumatico, nella schizofrenia e nel disturbo ossessivo-compulsivo. Studi \"post-mortem\" hanno trovato una riduzione dei livelli di BDNF nell'ippocampo e nella corteccia prefrontale, sia nei suicidi con condizioni psicologiche sia in quelli senza. Si ritiene che la serotonina, un neurotrasmettitore del cervello, sia particolarmente scarso in coloro che muoiono per suicidio. Questa convinzione \u00e8 in parte basata sulle prove di un aumento dei livelli dei recettori 5-HT2A dopo la morte. Altre prove comprendono livelli ridotti di un prodotto di degradazione della serotonina, l'acido 5-idrossiindolacetico, nel liquido cerebrospinale. Una prova diretta \u00e8 tuttavia difficile da raccogliere. L'epigenetica, lo studio delle variazioni dell'espressione genica in risposta ai fattori ambientali che non alterano il DNA, \u00e8 anch'essa ritenuta utile per svolgere un ruolo nel rischio di suicidio.\nPrevenzione.\nLa prevenzione del suicidio \u00e8 un termine usato per gli sforzi collettivi al fine di ridurre l'incidenza del suicidio attraverso misure preventive. Ridurre l'accesso a determinati metodi, come le armi da fuoco o i veleni, pu\u00f2 ridurre il rischio. Altre misure possono comprendere l'installazione di barriere sui ponti e sulle piattaforme della metropolitana. Il trattamento della tossicodipendenza, dell'alcolismo, della depressione e di coloro che hanno tentato il suicidio in passato pu\u00f2 anche essere efficace. Nonostante le linee telefoniche di aiuto siano comuni, non vi sono prove per sostenere o confutare la loro efficacia. Nei giovani adulti che hanno recentemente pensato al suicidio la terapia cognitivo-comportamentale sembra migliorare i risultati. Lo sviluppo economico attraverso la sua capacit\u00e0 di ridurre la povert\u00e0 pu\u00f2 essere in grado di ridurre i tassi di suicidio. Gli sforzi per aumentare la vita sociale, soprattutto nei maschi anziani, pu\u00f2 essere efficace.\nNel 2003 l'Organizzazione mondiale della sanit\u00e0 ha istituito la Giornata mondiale per la prevenzione del suicidio, che si tiene ogni anno il 10 settembre.\nIl noto regista dell'horror Dario Argento, dopo le riprese del film \"Suspiria\", come ha raccontato nella sua autobiografia e in alcune interviste, ebbe la tentazione di suicidarsi, che seppe fronteggiare grazie al consiglio di un amico medico:\nScreening.\nVi sono pochi dati sugli effetti dello \"screening\" della popolazione generale sul tasso di suicidio. Poich\u00e9 vi \u00e8 un'alta probabilit\u00e0 che vengano trovate positive, attraverso questi strumenti, persone che non sono a rischio di suicidio, vi sono preoccupazioni che lo \"screening\" possa aumentare in modo significativo l'utilizzo delle cure per la salute mentale. Si consiglia comunque di valutare coloro che sono ad alto rischio.\nMalattia mentale.\nIn coloro che presentano problemi di salute mentale una serie di trattamenti possono ridurre il rischio di suicidio. Coloro che sono ad alto rischio suicidiario possono essere sottoposti a cure psicologiche volontarie o obbligatorie. Gli oggetti che possono essere utilizzati per danneggiare s\u00e9 stessi vengono in genere rimossi. Alcuni clinici convincono i pazienti a firmare contratti di prevenzione del suicidio in cui essi si impegnano a non danneggiare s\u00e9 stessi se non sottoposti a ospedalizzazione obbligatoria; tuttavia non vi sono prove di un effetto significativo di questa pratica. Se una persona \u00e8 a basso rischio il trattamento ambulatoriale in un centro di salute mentale pu\u00f2 essere utile. Non vi sono prove che un ricovero a breve termine possa essere pi\u00f9 efficace di una comunit\u00e0 assistenziale per migliorare i risultati nei pazienti con disturbo borderline di personalit\u00e0 che sono cronicamente a rischio di suicidio.\nVi sono prove sperimentali che la psicoterapia, in particolare la terapia comportamentale dialettica, possa ridurre il rischio di suicidio negli adolescenti, cos\u00ec come in quelli con il disturbo borderline di personalit\u00e0. Pu\u00f2 anche essere utile nel ridurre i tentativi di suicidio negli adulti ad alto rischio. Tuttavia le prove non hanno trovato una diminuzione dei suicidi portati a termine.\nVi \u00e8 un dibattito circa i benefici e i danni derivanti dalla somministrazione di antidepressivi. Nei giovani gli antidepressivi pi\u00f9 recenti, come gli inibitori selettivi della ricaptazione della serotonina, sembrano aumentare il rischio di suicidio dal 25 per 1000 al 40 per 1000. Tuttavia nelle persone anziane sembra che possano diminuire il rischio. L'assunzione di litio appare efficace nel ridurre il rischio nei pazienti con disturbo bipolare e con la depressione unipolare a quasi gli stessi livelli della popolazione generale. La clozapina pu\u00f2 diminuire i pensieri suicidari in alcune persone con la schizofrenia.\nRiduzione delle opportunit\u00e0.\nOltre al tentativo di intervenire sulle motivazioni e i disagi che spingono gli individui al suicidio, possono essere intraprese delle iniziative per ridurre l'accesso ai pi\u00f9 comuni metodi di suicidio, come l'installazione di barriere sui ponti e sulle piattaforme delle metropolitane pi\u00f9 interessati dal fenomeno (come il Golden Gate Bridge di San Francisco), anche se gli studi condotti per analizzare l'impatto sul numero totale di suicidi commessi nella zona dove questo tipo di misure sono state adottate sono giunti a risultati contrastanti. In ogni caso molti tentativi di suicidio sono la conseguenza di crisi acute di breve periodo, cosa che rende verosimile la possibilit\u00e0 di ridurne il rischio mediante un adeguato controllo da parte dei privati e delle autorit\u00e0 degli oggetti pi\u00f9 potenzialmente letali, come armi da fuoco, veleni, pesticidi e farmaci, anche perch\u00e9 nel contesto degli Stati Uniti \u00e8 chiara la correlazione tra la probabilit\u00e0 di morte per suicidio e la disponibilit\u00e0 di armi da fuoco.\nTra i casi pi\u00f9 noti di riduzione delle morti per suicidio dovuta alla riduzione delle opportunit\u00e0 di commetterlo si pu\u00f2 ricordare la sostituzione nel Regno Unito del gas illuminante con il gas naturale a partire dagli anni 1950, che, secondo una stima, avrebbe risparmiato tra le seimila e settemila vite. In Giappone, dove si registra uno dei tassi di suicidio pi\u00f9 elevati del mondo industrializzato, i gestori del trasporto ferroviario hanno cercato delle soluzioni per i frequenti suicidi (che tra l'altro causano ritardi e disservizi), come le porte di banchina, gli impianti di videosorveglianza e alcuni metodi di dissuasione psicologica.\nNelle carceri e nei luoghi di cura per persone affette da disturbi mentali il rischio di comportamenti suicidari \u00e8 elevato ed \u00e8 spesso gestito mediante specifici accorgimenti con cui si cerca di rendere pi\u00f9 difficile portare a termine un atto di disperazione (soprattutto da parte dei soggetti pi\u00f9 a rischio), tra cui la sorveglianza continua, la rimozione di possibili armi improprie (oggetti taglienti, vetro, lacci, farmaci, e cos\u00ec via), addestramento del personale, costruzione di celle \"anti-suicidio\" (dove non sia possibile trovare punti da cui potersi impiccare), uso di sistemi di contenzione per individui in crisi, allarmi, serrature, ringhiere e infissi di sicurezza.\nLinee guida sulla diffusione delle notizie.\nPer arginare il problema dell'effetto Werther e incentivare l'effetto Papageno, oltre ai modi per chiedere aiuto da parte di chi ha istinti suicidi come parlarne con un familiare, un amico, uno psicologo oppure chiamare il 112 o il Telefono Amico, l'OMS cura un manuale che consiglia ai media come diffondere la notizia di un suicidio. Esso viene aggiornato periodicamente, l'ultima volta nel 2017 e si intitola \"Preventing suicide: a resource for media professionals\", cio\u00e8 \u201cPrevenire il suicidio: una guida per i professionisti dei media\u201d. Le principali linee guida sono:\nSociet\u00e0 e cultura.\nLegge.\nNella maggior parte dei Paesi occidentali il suicidio non \u00e8 pi\u00f9 considerato un reato, tuttavia lo era in molti Paesi europei dal Medioevo fino almeno al XIX secolo. Molti Paesi islamici lo considerano tuttora un reato.\nIn Australia il suicidio non \u00e8 un reato, ma \u00e8 un crimine consigliarlo, incitarlo o aiutare un altro nel tentativo di attuarlo. Il Territorio del Nord dell'Australia aveva brevemente legalizzato il suicidio assistito tra il 1996 e il 1997.\nLa legge canadese consente esplicitamente a chiunque di utilizzare \"la forza che possa ragionevolmente essere necessaria\" per evitare che un individuo si suicidi.\nNessun Paese europeo attualmente considera il suicidio o il tentato suicidio un crimine. L'Inghilterra e il Galles lo hanno depenalizzato tramite il \"Suicide Act\" del 1961 e la Repubblica d'Irlanda nel 1993.\nIn Italia il suicidio non \u00e8 previsto come reato, tuttavia il codice penale con l'articolo 580 punisce quei comportamenti che agevolano come l'istigazione o l'aiuto al suicidio.\nIn India il suicidio \u00e8 illegale e i familiari sopravvissuti possono dovere affrontare difficolt\u00e0 di ordine giuridico. In Germania l'eutanasia attiva \u00e8 illegale e chiunque dei presenti durante la pratica pu\u00f2 essere perseguito per il mancato aiuto.\nLa Svizzera ha legalizzato il suicidio assistito per i malati mentali cronici. L'alta corte di Losanna, con una sentenza del 2006, ha concesso a un individuo anonimo con una lunga storia di problemi psicologici il diritto di porre fine alla propria vita.\nNegli Stati Uniti il suicidio non \u00e8 illegale, ma pu\u00f2 essere associato a sanzioni per coloro che lo tentano. Il suicidio assistito \u00e8 legale negli Stati dell'Oregon e di Washington.\nIl suicidio nelle religioni.\nLa maggior parte delle religioni prevede forme di suicidio: in \"Il ramo d'oro\", un saggio scritto dall'antropologo James George Frazer, pubblicato inizialmente nel 1890 e poi ripetutamente ampliato fino alla stesura definitiva del 1915, l'autore riferisce come il suicidio sia ubiquo e frequente, quando si preferisca la morte violenta al declino del corpo.\nNella pratica buddhista del Sokushinbutsu il suicidio \u00e8 normalmente accettato.\nNel paganesimo si ha una buona considerazione del suicidio.\nNel Vud\u00f9 \u00e8 frequente la morte vud\u00f9. Nel Tamil \u00e8 previsto il Vatakkiruttal\nNella maggior parte delle confessioni cristiane il suicidio \u00e8 considerato un peccato. Ci\u00f2 si basa in particolare su autorevoli scritti di pensatori, come Agostino d'Ippona e Tommaso d'Aquino. Tuttavia il suicidio non era considerato un peccato sotto il codice \"Corpus iuris civilis\" dell'imperatore bizantino Giustiniano. Nella dottrina cattolica la tesi si basa sul comandamento \"non uccidere\" applicabile ai sensi della Nuova Alleanza da Ges\u00f9 in Matteo 19:18, cos\u00ec come l'idea che la vita sia un dono dato da Dio, la quale non deve essere disprezzata e che il suicidio \"\u00e8 contro l'ordine naturale\" e \"interferisce con il piano di Dio per l'umanit\u00e0\".\nTuttavia si ritiene che la malattia mentale o il timore grave della sofferenza diminuisca la responsabilit\u00e0 di chi lo attua. Una controdeduzione \u00e8 che il quinto comandamento \u00e8 pi\u00f9 esattamente tradotto come \"non uccidere\", non necessariamente applicato a s\u00e9 e che Dio ha dato il libero arbitrio per l'uomo. Prendere la propria vita non violerebbe la legge di Dio e che un certo numero di suicidi, da parte dei seguaci di Dio, sono registrati nella Bibbia con nessuna terribile condanna.\nL'ebraismo si concentra sull'importanza di valorizzare questa vita e pertanto il suicidio equivale a negare la bont\u00e0 di Dio nel mondo. Nonostante questo, in circostanze estreme, quando non vi \u00e8 altra scelta che uccidersi o essere uccisi o costretti a tradire la propria religione, gli ebrei si sono tolti la vita o individualmente o in suicidi di massa (vedi per esempio l'assedio di Masada) e come un severo monito vi \u00e8 anche una preghiera della liturgia ebraica per \"quando il coltello \u00e8 alla gola\" per coloro che muoiono \"per santificare il nome di Dio\" (vedi martirio). Questi atti hanno ricevuto risposte contrastanti dalle autorit\u00e0 ebraiche, considerati da alcuni come esempi di martirio eroico, mentre altre affermano che era sbagliato togliersi la vita in previsione di un martirio.\nIl suicidio non \u00e8 consentito nell'Islam, malgrado anche per esso valga la considerazione gi\u00e0 esposta per l'ebraismo. Nell'Induismo il suicidio \u00e8 generalmente malvisto e viene considerato ugualmente peccaminoso come uccidere un altro individuo. Scritture ind\u00f9 affermano che chi si suicida entrer\u00e0 a fare parte del mondo degli spiriti, vagando sulla Terra fino a quando sarebbe altrimenti morto, se non avesse commesso l'atto. Tuttavia l'Induismo accetta il diritto di un uomo di porre fine alla propria vita attraverso la non violenta pratica del digiuno fino alla morte, pratica chiamata \"pr\u0101yopave\u015ba\", ma tale pratica \u00e8 strettamente limitata alle persone che non hanno alcun desiderio o ambizione e nessuna responsabilit\u00e0 in questa vita. Il giainismo ha una pratica simile di nome \"Santhara\". La pratica del \"Sati\" o di auto-immolazione della vedova, era prevalente nella societ\u00e0 ind\u00f9 durante il Medioevo.\nFilosofia.\nNella cultura greca e romana antiche il suicidio \u00e8 una questione da sempre dibattuta.\nIl tema del suicidio \u00e8 stato infatti oggetto di domande lungo la storia della filosofia su cosa porta a compiere un gesto cos\u00ec estremo, se sia da considerare una scelta effettivamente razionale, che cosa lo renda un atto lecito o illecito dal punto di vista morale.\nNei suoi risvolti morali il suicidio era legato in origine, presso le antiche religioni misteriche, anche alla prospettiva della reincarnazione, in vista di un'evoluzione spirituale come nel caso di Empedocle.\nAnche i pitagorici si oppongono al suicidio poich\u00e9, essendo l'anima con la sua connessione al corpo divenuta impura, uccidendosi si impedisce ogni completa purificazione spirituale e, in pi\u00f9, si rompe colpevolmente l'armonia matematica che lega l'anima al corpo. Porfirio riferisce tuttavia che lo stesso Pitagora si sarebbe suicidato. Secondo Olimpiodoro il Giovane, la massima dei pitagorici con cui costoro miravano a favorire la vita era: \"non aiutare a deporre, anzi aiuta a sostenere ci\u00f2 che grava\".\nCicerone ribadisce le idee di Pitagora, secondo il quale l'uomo appartiene alle divinit\u00e0 che decideranno del tempo della sua morte.\nTuttavia in alcune circostanze l'uomo pu\u00f2 anticipare la fine della sua vita\nPlatone nelle \"Leggi\" ritiene che occorra vietare la sepoltura pubblica del suicida salvo il caso che il suicidio sia avvenuto per evitare i dolori di una grave malattia, per sfuggire a una vita miserabile, o per sostituire a una condanna a morte un onorevole suicidio come \u00e8 stato per Socrate:\nNell'antica Atene infatti a una persona che si toglieva la vita senza l'approvazione dello Stato veniva negato l'onore di una sepoltura normale: essa sarebbe stata sepolta da sola, alla periferia della citt\u00e0, senza una lapide o un segno distintivo.\nNel \"Fedone\" Platone attenua il suo giudizio affermando che il suicidio deve essere evitato nella citt\u00e0 ma che tale morte sia cos\u00ec desiderabile che il saggio non ne possa fare a meno:\nI saggi, sostengono gli epicurei, devono ben ponderare se vale la pena continuare a vivere e se ritengono che non lo sia devono suicidarsi senza clamore \u00abcome se si uscisse da una stanza piena di fumo\u00bb. Per esempio per Epicuro il suicidio \u00e8 un'affermazione della libert\u00e0 umana sulla legge della necessit\u00e0 che governa la natura. Epicuro scrive:\nAristotele enumera i casi pi\u00f9 frequenti di suicidio giudicandoli tutti come un atto di vigliaccheria di chi non ha il coraggio di affrontare la condizione disperata in cui si trova.\nAristotele considera inoltre il suicidio un'ingiustizia, non tanto di per s\u00e9, ma nei confronti dello Stato che viene privato di un concittadino: il suicidio, aggiunge, compromette il benessere della polis\nLo stoicismo \u00e8 invece uno degli esempi pi\u00f9 noti di filosofia che accetta il suicidio e anzi, in determinate condizioni, lo descrive come un atto naturale. Avendo imparato che i mali sono tali solo in apparenza, lo stoico pu\u00f2 infatti accettare il suicidio come atto conclusivo del compito riservatogli dal destino, purch\u00e9 sia una scelta deliberata e non dettata da un impulso momentaneo: deve essere cio\u00e8 un atto razionalmente giustificato.\nSeneca per esempio ammette la liceit\u00e0 della scelta suicida partendo dal presupposto che \u00abnon \u00e8 un bene vivere, ma vivere bene\u00bb. Per lui solo la virt\u00f9 e la saggezza hanno valore, mentre la vita, sebbene preferibile alla morte, \u00e8 un bene indifferente come la ricchezza, gli onori e gli affetti.\nGli stoici considerano la vita degna di essere vissuta se guidata dalla ragione per cui Antistene sostiene che chi \u00e8 dissennato farebbe bene a impiccarsi: giudizio confermato dal suo discepolo Diogene, il quale\nTra gli stoici che scelsero il suicidio vi furono, oltre allo stesso Seneca, il fondatore della scuola Zenone di Cizio del quale cos\u00ec Diogene Laerzio racconta la morte:\nAltri seguaci del suicidio stoico furono Catone Uticense, per evitare la cattura da parte di Cesare, e il suo genero Marco Giunio Bruto, uno dei cesaricidi, per evitare analogamente di cadere vivo nelle mani di Ottaviano.\nAgli stoici si oppose Plotino, che nel III secolo d.C. scrisse un trattato riguardante il suicidio. Poich\u00e9 la vita per il filosofo \u00e8 un percorso evolutivo, che permette di elevarsi attraverso la legge che regola il ciclo delle reincarnazioni, \u00e8 necessario seguire il suo corso naturale: \u00abE se il rango che ciascuno avr\u00e0 lass\u00f9 corrisponde alla sua condizione al momento della morte, non bisogna suicidarsi finch\u00e9 c'\u00e8 la possibilit\u00e0 di progredire\u00bb. La vita stessa, in quanto espressione dell'anima che illumina una natura inferiore, \u00e8 concepita infatti come portatrice di una \u00abpresenza divina\u00bb, quale prodotto ultimo della processione da Dio: \u00abNon ti toglierai la vita, affinch\u00e9 l'anima non se ne vada\u00bb. Il suicidio provoca, secondo questa impostazione, un danno all'anima che viene cacciata a forza e in maniera innaturale: non esiste per Plotino il suicidio razionale, poich\u00e9 la violenza al proprio corpo \u00e8 sempre accompagnata da \u00abangoscia, dolore o ira\u00bb.\nUna ferma condanna del suicidio si ebbe in epoca cristiana da parte di filosofi come Agostino di Ippona e Tommaso d'Aquino.\nIn et\u00e0 illuminista si opposero al suicidio Immanuel Kant e John Stuart Mill. Per Kant il suicidio \u00e8 da considerarsi immorale, in quanto non pu\u00f2 diventare una legge universale.\nAltri pensatori hanno considerato il suicidio come una questione legittima di scelta personale. I sostenitori di questa posizione sostengono che nessuno dovrebbe essere costretto a subire contro la propria volont\u00e0, in particolare da condizioni come una malattia incurabile, una malattia mentale e la vecchiaia, che non hanno alcuna possibilit\u00e0 di miglioramento. Essi rifiutano la convinzione che il suicidio sia sempre irrazionale, sostenendo invece che possa essere l'ultima risorsa valida per quelli che sperimentano un dolore prolungato.\nSecondo Arthur Schopenhauer l'obiettivo per liberarsi dal dolore dell'esistenza \u00e8 superare la volont\u00e0 di vivere, ma non attraverso il suicidio, che non \u00e8 una soluzione, ma una delle massime manifestazioni della volont\u00e0 di vivere. Schopenhauer sostiene che proprio perch\u00e9 si ama troppo la vita e non la si vuole vivere in una condizione sgradevole ci si libera con il suicidio.\nNell'introduzione a \"Il mondo come volont\u00e0 e rappresentazione\" Sossio Giametta cita il seguente passaggio dall'Ethica di Spinoza:\nPoi il filosofo italiano aggiunge di proprio pugno:\nEmil Cioran, in qualche modo ricollegandosi al pensiero di Martin Heidegger, intende il costante riferimento alla morte come indispensabile alla fondazione della morale soggettiva; caratteristica \u00e8 quindi la sua posizione sul suicidio, senza il pensiero del quale, dice esplicitamente, non sarei riuscito a sopravvivere. Il suicidio \u00e8 interpretato cos\u00ec non come gesto effettivo, ma come possibilit\u00e0 estrema che, in quanto mantenuta nella sua possibilit\u00e0 e non attuata, rende possibile ogni altra azione.\nUna presa di posizione forte \u00e8 quella di coloro che sostengono che le persone dovrebbero potere scegliere autonomamente di morire, indipendentemente dalla loro condizione. Nietzsche scrive: \"Muori al momento giusto [...] Io lodo la mia morte che giunge perch\u00e9 la voglio io\". I maggiori sostenitori di questa scuola di pensiero sono l'empirista scozzese David Hume e il bioeticista statunitense Jacob Appel.\nEsaltazione del suicidio.\nIn molte culture e sottoculture si \u00e8 assistito a una esaltazione del suicidio: durante la seconda guerra mondiale l'esercito giapponese ha incoraggiato e glorificato le azioni dei kamikaze, che erano attacchi suicidi da parte di aviatori militari dell'Impero del Giappone contro le navi da guerra Alleate nelle fasi finali della campagna del Pacifico. La societ\u00e0 giapponese \u00e8 stata descritta nel suo complesso come \"tollerante\" verso il suicidio.\nSu internet si trovano molte pagine dedicate a incoraggiare o facilitare i tentativi di suicidio e vi \u00e8 una certa preoccupazione che tali siti possano spingere soggetti predisposti a compiere tale atto. Sono capitati casi di individui che hanno stretto patti suicidi online, sia con preesistenti amici sia con persone conosciute nelle chat o nei forum. Tuttavia internet pu\u00f2 anche aiutare a prevenire il suicidio, fornendo una possibilit\u00e0 di socializzazione per coloro che si sentono isolati.\nLuoghi.\nAlcuni luoghi particolari sono diventati tristemente noti per gli alti livelli di tentativi di suicidio. Fra questi vi sono il Golden Gate Bridge di San Francisco, la foresta Aokigahara giapponese, la Beachy Head in Inghilterra, il Prince Edward Viaduct di Toronto e il Ponte di Nanchino in Cina.\nAl 2010 dal Golden Gate Bridge si sono registrati pi\u00f9 di milletrecento suicidi dalla costruzione avvenuta nel 1937. Molti luoghi in cui il suicidio \u00e8 comune sono stati dotati di barriere per impedirlo. Per esempio l'installazione di una vetrata a Toronto e di barriere sulla Torre Eiffel di Parigi e sull'Empire State Building di New York. A partire dal 2011 una barriera \u00e8 stata costruita anche per il Golden Gate Bridge. Questi sistemi appaiono essere generalmente molto efficaci.\nCasi a risonanza pubblica.\nUn famoso esempio di suicidio di massa \u00e8 accaduto nel 1978 ed \u00e8 ricordato come eccidio di Jonestown: 918 membri del Tempio del popolo, un culto statunitense guidato da Jim Jones, si tolsero la vita avvelenandosi con cianuro. Oltre 10.000 civili giapponesi si sono suicidati negli ultimi giorni della battaglia di Saipan, avvenuta nel 1944.\nNel 1981 gli scioperi della fame, guidati da Bobby Sands, hanno provocato dieci morti. Durante la seconda guerra mondiale Erwin Rommel \u00e8 stato trovato morto suicida; colpevole di avere partecipato all'attentato a Hitler del 20 luglio 1944, fu minacciato di un processo pubblico, dell'esecuzione e di rappresaglie sulla sua famiglia, a meno che non si fosse tolto la vita.\nAnche nei casi di crollo di un regime politico si sono verificati suicidi di dirigenti, la cui vita o carriera era inestricabilmente legata al periodo storico traumaticamente conclusosi con un fallimento: fu il caso nel 1943 di Manlio Morgagni e nel 1991 di Boris Pugo.\nIl suicidio come atto di protesta estrema nonviolenta venne alla ribalta nel 1963, quando alcuni monaci buddhisti si diedero pubblicamente alle fiamme per protestare contro le discriminazioni anti-buddiste del regime del Vietnam del Sud. Analogo fu il gesto dimostrativo di Jan Palach, compiuto a Praga in piazza San Venceslao dopo l'invasione della Cecoslovacchia da parte del patto di Varsavia nell'agosto del 1968, durante la cosiddetta primavera di Praga.\nNel 1998 Alfredo Ormando si diede fuoco in Piazza San Pietro a Roma per protestare contro l'atteggiamento della Chiesa cattolica nei confronti degli omosessuali.\nIl suicidio nelle arti.\nLetteratura.\nIl suicidio ha sempre affascinato gli scrittori e gli artisti in generale. Tra letteratura e filosofia, Dante Alighieri nella \"Divina Commedia\" colloca i suicidi all'Inferno nel cerchio dei violenti contro s\u00e9 stessi (XI, 40-45), dove condanna Pier della Vigna. Giustifica tuttavia Catone, uccisosi a Utica, collocandolo nel Purgatorio in quanto autore di un gesto eroico di libert\u00e0 \"politica\", poich\u00e9 aveva rinunciato alla vita pur di non sottomettersi al regime di Giulio Cesare. Virgilio si rivolge lui, quale custode dell'accesso al monte del Purgatorio, per presentargli Dante stesso in cerca di libert\u00e0: \nQualche esempio classico della trattazione del suicidio in letteratura pu\u00f2 essere la tragica conclusione di \"Romeo e Giulietta\" (1600 circa) di William Shakespeare o il gi\u00e0 citato \"I dolori del giovane Werther\" di Johann Wolfgang Goethe (1774) o le \"Ultime lettere di Jacopo Ortis\" di Ugo Foscolo considerato il primo romanzo epistolare della letteratura italiana (1801), dove il protagonista si uccide, atto che \u00e8 insieme una liberazione e una protesta: liberazione dal dolore e protesta contro la natura, che ha destinato l'uomo all'eterna infelicit\u00e0. Nel pensiero di Vittorio Alfieri c'\u00e8 una visione eroica del suicidio quale estremo atto di libert\u00e0. Il tema del suicidio ricorre spesso nelle \"Operette morali\" (per esempio nel \"Dialogo di Plotino e di Porfirio\") di Giacomo Leopardi (1827) in cui il poeta fa una distinzione su quelli che potevano essere i motivi di suicidio per le genti del passato e quelli della sua epoca. Il tema fu anche argomento di ispirazione per \"Madame Bovary\" di Gustave Flaubert (1856).\nCapolavori della letteratura russa, quali \"I demoni\" (1871) e il racconto \"La mite\" (1876), entrambi di F\u00ebdor Dostoevskij (1871), e \"Anna Karenina\" di Lev Tolstoj (1877), trattano il tema del suicidio.\nNella letteratura del XX secolo possiamo citare \"La signorina Else\" di Arthur Schnitzler (1924), \"Fuoco fatuo\" di Pierre Drieu La Rochelle (1931), \"L'airone\" di Giorgio Bassani (1968), \"Post Mortem\" di Albert Caraco (1968), \"Il mare della fertilit\u00e0\", tetralogia di Yukio Mishima (1970), \"Le vergini suicide\" di Jeffrey Eugenides (1994), \"Veronika decide di morire\" di Paulo Coelho (1998) e \"Sunset Limited\" di Cormac McCarthy (2006).\nMusica.\nIl gesto disperato e insieme eroico del suicidio \u00e8 stato spesso drammatizzato, in chiave per lo pi\u00f9 sublime, nel teatro d'opera. \u00c8 celebre l'aria della protagonista nell'ultimo atto della \"Gioconda\" di Amilcare Ponchielli su libretto di Arrigo Boito, che inizia appunto con la parola \"Suicidio!\" (\"Suicidio!... in questi/Fieri momenti/Tu sol mi resti...\").\nNella musica leggera contemporanea sul suicidio \u00e8 da citare la canzone \"Tommy\" di Roberto Vecchioni. Anche Fabrizio De Andr\u00e9 ha dedicato proprio ai suicidi alcuni suoi pi\u00f9 commoventi brani, tra questi \"Preghiera in gennaio\", dedicata a Luigi Tenco, dove esprime piet\u00e0 e comprensione nei confronti di coloro che: \"[...] all'odio e all'ignoranza preferirono la morte\". Dello stesso De Andr\u00e9 vanno ricordate anche \"La ballata del Mich\u00e8\", che tratta del suicidio di un uomo che preferisce morire piuttosto che sopportare il carcere dopo la condanna per avere ucciso un rivale in amore, e \"Nancy\", traduzione di un brano di Leonard Cohen, \"Andrea\", che narra del suicidio di un giovane omosessuale dopo la morte in guerra del suo amante. I Queen hanno scritto due canzoni, entrambe con testo di Freddie Mercury, che affrontano il tema del suicidio: \"Don't Try Suicide\" (dall'album \"The Game\") e \"Keep Passing The Open Windows\" (dall'album \"The Works\").\n\"Ti regaler\u00f2 una rosa\" di Simone Cristicchi parla invece di un uomo internato in un manicomio per molti anni, che alla fine si suicida \"volando\" dal tetto. Dello stesso autore, \"Legato a te\", ispirato alla vicenda reale del suicidio assistito di Piergiorgio Welby. \"La locomotiva\" di Francesco Guccini racconta, in maniera romanzata, la vera storia del tentativo fallito di suicidio del giovane ferroviere anarchico Pietro Rigosi nel 1893, un esempio di suicidio simbolico a sfondo politico, per protesta contro le dure condizioni di lavoro degli operai e dei contadini e le disuguaglianze sociali. Dello stesso autore anche \"Primavera di Praga\", che narra un altro suicidio di protesta, quello di Jan Palach nel 1968.\nIn \"Guardati indietro\" di Umberto Tozzi l'aspirante suicida ascolta la sua coscienza e decide di rinunciare a compiere l'estremo gesto, cos\u00ec come accade anche al protagonista di \"Meraviglioso\" di Domenico Modugno. Sempre Modugno parla di un suicidio riuscito in \"Vecchio frac\". In un altro brano di Tozzi, \"Luci ed ombre\", il protagonista si toglie la vita perch\u00e9 non pu\u00f2 sopportare la perdita della sua ragazza e lo stesso avviene in \"Preghiera\" di I Cugini di Campagna. Il tema \u00e8 affrontato anche in \"Lamette\" di Donatella Rettore, \"Albergo a ore\" di Herbert Pagani, \"Ultimo amore\" di Vinicio Capossela, \"La guerra \u00e8 finita\" dei Baustelle, \"Suicidio d'amore\" di Gianna Nannini, \"Morire di leva\" di Claudio Lolli, \"Suicidio\" di Mauro Pelosi, \"Ricette\" di Johnny Dorelli, Maria Marea dei Pooh, \"Giuda\" e \"Tradimento e perdono\" di Antonello Venditti (entrambi dall'album \"Dalla pelle al cuore\"), \"Breve invito a rinviare il suicidio\" di Franco Battiato e \"Mario\" di Enzo Jannacci e Pino Donaggio, \"La sedia di lill\u00e0\" di Alberto Fortis.\nLo stesso tema \u00e8 stato affrontato pi\u00f9 volte nel rock, nel grunge (per esempio dai Nirvana di Kurt Cobain, il quale si suicid\u00f2) e nell'emo statunitensi, ma in modo particolare nel metal estremo. Questo tema viene affrontato molto spesso nel genere chiamato depressive black metal: qui il suicidio \u00e8 visto come la fonte di liberazione dalle sofferenze, come qualcosa di estremamente romantico e sublime. Sempre nell'ambito dell'extreme metal si possono ricordare due macabri episodi di suicidio, ovvero quello dell'ex cantante dei Mayhem Per Yngve Ohlin, che l'8 aprile 1991 si uccise tagliandosi la gola e le vene dei polsi e sparandosi un colpo di fucile alla testa, e la morte di Jon N\u00f6dtveidt, ex cantante e chitarrista dei Dissection, avvenuta la notte del 16 agosto 2006 a causa di un colpo di pistola autoinflittosi alla testa: il ritrovamento del corpo di quest'ultimo all'interno di un cerchio di candele accese diede vita tra i fan a ogni genere di supposizioni riguardo alle ragioni del gesto.\nIl gruppo statunitense System of a Down affronta questo tema nel suo singolo \"Chop Suey!\". Anche il gruppo Five Finger Death Punch ha prodotto una canzone al riguardo, ossia \"Coming Down\"."}
{"id": "792067", "revid": "39789", "url": "https://it.wikipedia.org/wiki?curid=792067", "title": "Josip Murn-Aleksandrov", "text": ""}
{"id": "792069", "revid": "226458", "url": "https://it.wikipedia.org/wiki?curid=792069", "title": "Potito", "text": "Origine e diffusione.\nDeriva dal nome latino di tradizione ecclesiastica \"Potitus\", la cui etimologia \u00e8 incerta; alcune fonti lo riconducono ai termini latini \"potitus\", che vuol dire \"acquistato\", \"ottenuto\", o \"potis\", \"capace\" (da \"potior\", \"ottenere\", \"acquisire\"), mentre altre lo ricollegano al gentilizio romano \"Potitius\", basato forse su \"potis\" (\"potente\", \"signore\"), anche se non possono essere escluse origini orientali.\nIl nome gode di scarsa diffusione ed \u00e8 concentrato nell'Italia meridionale continentale, in particolare della Puglia e della Campania, dove \u00e8 diffuso grazie alla venerazione verso san Potito. \u00c8 ancora utilizzato in particolar modo ad Ascoli Satriano e in alcune zone delle province di Avellino, Matera e Caserta; la trasmissione del nome \u00e8 promossa da un bando annuale.\nOnomastico.\nL'onomastico ricorre il 14 gennaio in memoria di san Potito, martire sotto Antonino Pio in Italia meridionale."}
{"id": "792071", "revid": "117781889", "url": "https://it.wikipedia.org/wiki?curid=792071", "title": "Latinoamericana", "text": "Notas de viaje, conosciuto anche come Latinoamericana, \u00e8 uno dei diari di Ernesto Guevara. \u00c8 stato pubblicato a Cuba nel 1992 e in Italia nel 1993.\nDiario di viaggio.\nIl libro ripropone in forma narrativa gli appunti raccolti durante il lungo ed avventuroso viaggio improvvisato dal giovane Ernesto Guevara e dal suo amico Alberto Granado attraverso l'America Latina, inizialmente in sella alla motocicletta di quest'ultimo (una Norton 500 M18 del 1939 soprannominata \"Poderosa II\") e successivamente a piedi o con i pi\u00f9 disparati mezzi di fortuna. All'epoca il futuro rivoluzionario era ancora uno studente della facolt\u00e0 di medicina, prossimo alla laurea, mentre Alberto era un giovane biochimico che lavorava in un ospedale locale.\nPartiti nel dicembre del 1951 dall'Argentina, le tappe pi\u00f9 significative del loro itinerario furono le miniere di Chuquicamata nel nord del Cile, emblema dello sfruttamento spietato dei lavoratori, ed il lebbrosario di San Pablo nell'Amazzonia peruviana, emblema della crudele discriminazione di questi malati. Durante i nove mesi del viaggio, puntellati anche da due gravi crisi d'asma, il giovane Ernesto ebbe modo di osservare la miseria e la sofferenza del popolo, indotte da regimi autoritari volti a favorire nella regione gli interessi politici ed economici degli Stati Uniti, e di consolidare la propria volont\u00e0 di contribuire a realizzare un mondo pi\u00f9 equo. \nTrasposizione cinematografica.\nDal libro, divenuto fin dalla sua pubblicazione un \"cult\", nel 2004 \u00e8 stato tratto il film \"I diari della motocicletta\", con Rodrigo de la Serna nel ruolo di Granado e Gael Garc\u00eda Bernal nel ruolo di Guevara."}
{"id": "792075", "revid": "77358", "url": "https://it.wikipedia.org/wiki?curid=792075", "title": "Josip Murn", "text": ""}
{"id": "792077", "revid": "287204", "url": "https://it.wikipedia.org/wiki?curid=792077", "title": "Medhyena", "text": ""}
{"id": "792078", "revid": "287204", "url": "https://it.wikipedia.org/wiki?curid=792078", "title": "Grahyena", "text": ""}
{"id": "792079", "revid": "287204", "url": "https://it.wikipedia.org/wiki?curid=792079", "title": "Zigzaton", "text": ""}
{"id": "792080", "revid": "287204", "url": "https://it.wikipedia.org/wiki?curid=792080", "title": "Lineon", "text": ""}
{"id": "792085", "revid": "287204", "url": "https://it.wikipedia.org/wiki?curid=792085", "title": "Chenipotte", "text": ""}
{"id": "792086", "revid": "287204", "url": "https://it.wikipedia.org/wiki?curid=792086", "title": "Armulys", "text": ""}
{"id": "792087", "revid": "287204", "url": "https://it.wikipedia.org/wiki?curid=792087", "title": "Charmillon", "text": ""}
{"id": "792088", "revid": "287204", "url": "https://it.wikipedia.org/wiki?curid=792088", "title": "Blindalys", "text": ""}
{"id": "792089", "revid": "287204", "url": "https://it.wikipedia.org/wiki?curid=792089", "title": "Papinox", "text": ""}
{"id": "792091", "revid": "287204", "url": "https://it.wikipedia.org/wiki?curid=792091", "title": "Nenupiot", "text": ""}
{"id": "792092", "revid": "287204", "url": "https://it.wikipedia.org/wiki?curid=792092", "title": "Grainipiot", "text": ""}
{"id": "792093", "revid": "287204", "url": "https://it.wikipedia.org/wiki?curid=792093", "title": "Pifeuil", "text": ""}
{"id": "792094", "revid": "287204", "url": "https://it.wikipedia.org/wiki?curid=792094", "title": "Tengalice", "text": ""}
{"id": "792096", "revid": "287204", "url": "https://it.wikipedia.org/wiki?curid=792096", "title": "Nirondelle", "text": ""}
{"id": "792097", "revid": "287204", "url": "https://it.wikipedia.org/wiki?curid=792097", "title": "Heledelle", "text": ""}
{"id": "792098", "revid": "287204", "url": "https://it.wikipedia.org/wiki?curid=792098", "title": "Goelise", "text": ""}
{"id": "792099", "revid": "287204", "url": "https://it.wikipedia.org/wiki?curid=792099", "title": "Bekipan", "text": ""}
{"id": "792101", "revid": "767487", "url": "https://it.wikipedia.org/wiki?curid=792101", "title": "Josip Murn Aleksandrov", "text": "Biografia.\nNacque a Lubiana come figlio illegittimo di Marija Murn. La madre lo abbandon\u00f2 presto per andare a servizio presso una famiglia di Trieste, da cui non torn\u00f2 mai. Murn trascorse l'infanzia e l'adolescenza in grande povert\u00e0 e nel 1895 si trasfer\u00ec in una vecchia fabbrica di zucchero (cukrarna), in cui avevano trovato rifugio coloro che erano rimasti senza casa a causa del terremoto che colp\u00ec Lubiana nel 1895. Murn trascorse qui gran parte della sua vita e vi mor\u00ec di tubercolosi nel 1901, nello stesso letto in cui due anni prima era morto il poeta sloveno Dragotin Kette.\nDal 1890 al 1898 frequent\u00f2 il Ginnasio a Lubiana, ma non fu mai uno studente brillante preferendo lo studio delle lingue e la lettura alle materie scolastiche. Dopo l'esame di maturit\u00e0 si iscrisse grazie ad una borsa di studio alla facolt\u00e0 di economia di Vienna, ma abbandon\u00f2 ben presto gli studi che non gli confacevano. Dopo aver perso la borsa di studio si iscrisse a giurisprudenza a Praga, ma la tubercolosi lo costrinse a rimanere a Lubiana, dove visse fino alla morte. Per curarsi trascorse alcuni periodi in campagna, soprattutto nella valle del Vipacco, che ebbe un ruolo importante nelle sue poesie."}
{"id": "792102", "revid": "287204", "url": "https://it.wikipedia.org/wiki?curid=792102", "title": "Tarsal", "text": ""}
{"id": "792103", "revid": "287204", "url": "https://it.wikipedia.org/wiki?curid=792103", "title": "Arakdo", "text": ""}
{"id": "792104", "revid": "287204", "url": "https://it.wikipedia.org/wiki?curid=792104", "title": "Maskadra", "text": ""}
{"id": "792106", "revid": "287204", "url": "https://it.wikipedia.org/wiki?curid=792106", "title": "Monti Lessini Durello", "text": "Il Monti Lessini Durello \u00e8 un vino DOC prodotto nelle provincie di Verona e Vicenza."}
{"id": "792113", "revid": "12062", "url": "https://it.wikipedia.org/wiki?curid=792113", "title": "Trallallero", "text": ""}
{"id": "792119", "revid": "599013", "url": "https://it.wikipedia.org/wiki?curid=792119", "title": "Paulo S\u00e9rgio", "text": "Carriera.\nClub.\nDopo aver vinto col Corinthians, nel 1990, il campionato brasiliano, nel 1993 approda in Germania al Bayer Leverkusen, con cui disputa un'ottima stagione e si guadagna la convocazione estiva ai mondiali. Vi rimane ancora per tre stagioni, centrando con la squadra nel 1997 un secondo posto nel campionato tedesco.\nNell'estate dello stesso anno passa alla Roma, acquistato per 6 miliardi di lire. Rimane nella capitale per un biennio, in cui va a comporre con Marco Delvecchio e Francesco Totti il tridente d'attacco della squadra guidata da Zden\u011bk Zeman e, pur non conseguendo successi, assurge tra i beniamini del tifo giallorosso dell'epoca.\nDal 1999 al 2002 gioca col Bayern Monaco guidato da Ottmar Hitzfeld. Durante la prima stagione \u00e8 la colonna portante del settore offensivo dei bavaresi; ma nei due anni successivi il suo rendimento va leggermente calando. Comunque, con i campioni di Monaco riesce a vincere praticamente tutto: la Bundesliga due volte, una Coppa di Germania, due Coppe di Lega tedesca (in cui segna il secondo gol contro il nella finale del 6 maggio 2000), la Champions League contro il Valencia e la Coppa Intercontinentale.\nNell'estate 2002 passa per qualche mese all'Al Wahdah, una squadra degli Emirati Arabi Uniti, quindi torna in Brasile nell'Esporte Clube Bahia.\nNazionale.\nPaulo S\u00e9rgio ha fatto parte della nazionale brasiliana che ha vinto il campionato del mondo del 1994, disputato negli Stati Uniti: alla rassegna iridata in totale ha giocato 23 minuti, divisi tra le partite della fase a gironi contro Camerun e Svezia. Complessivamente ha totalizzato 12 presenze e 2 reti con i verdeoro fra il 1991 e il 1994."}
{"id": "792120", "revid": "767487", "url": "https://it.wikipedia.org/wiki?curid=792120", "title": "Lycoperdaceae", "text": "Lycoperdaceae era una famiglia (ora obsoleta) di funghi Basidiomiceti appartenuta all'ordine Lycoperdales.\nEtimologia.\nDal greco \"l\u00fakos\" (\"\u03bb\u03cd\u03ba\u03bf\u03c2\") = lupo e \"p\u00e9rdomai\" (\"\u03c0\u03ad\u03c1\u03b4\u03bf\u03bc\u03b1\u03b9\") = scorreggiare, cio\u00e8 \"scorreggia di lupo\", per il modo in cui vengono disperse le spore.\nTassonomia.\nGeneri di \"Lycoperdaceae\".\nIl genere tipo \u00e8 Lycoperdon Tourn. ex L., altri generi inclusi sono:"}
{"id": "792122", "revid": "106908", "url": "https://it.wikipedia.org/wiki?curid=792122", "title": "Got Ur Self a...", "text": "Got Ur Self a... \u00e8 il secondo singolo tratto da \"Stillmatic\", quinto album del rapper Nas.\nDa notare l'utilizzo di un campione tratto da \"Woke Up This Morning\" degli Alabama 3, canzone meglio nota per essere la colonna sonora del telefilm \"I Soprano\".\nIl video.\nNel video, ambientato in un confessionale, Nas rende omaggio ai due rapper scomparsi The Notorious B.I.G. e 2Pac."}
{"id": "792130", "revid": "59785", "url": "https://it.wikipedia.org/wiki?curid=792130", "title": "Troodos", "text": "Il Troodos \u00e8 la catena montuosa di Cipro pi\u00f9 grande e pi\u00f9 elevata, situata nella parte sud-occidentale dell'isola. La vetta pi\u00f9 alta del Troodos \u00e8 costituita dal Monte Olimpo, che si erge per 1.952 metri sul livello del mare.\nLa catena montuosa si dipana per gran parte del lato occidentale di Cipro, occupando quasi met\u00e0 dell'isola. \u00c8 formata da rocce un tempo appartenenti alla crosta oceanica e tettonicamente portate in superficie, caratterizzate da creste frastagliate e pendici con profonde incisioni.\nGeografia fisica.\nI monti del Troodos si estendono nell'interno sud-occidentale di Cipro, tra i villaggi di Pomos e Panagia nel distretto di Paphos e ad est fino a Stavrouvouni nel distretto di Larnaca.\nOltre all'Olympos, le seguenti cime sono degne di menzione: Madari (1613 m), Papousta (1554 m), Kionia (1423 m), Tripylos (1362 m) e Kykkos (1318 m).\nTutti i principali fiumi di Cipro, tra cui il Diarizos, l'Ezousa, lo Yalias e il Kouris, nascono nelle montagne del Troodos.\nGeologia.\nIl Troodos \u00e8 il massiccio montuoso ofiolitico pi\u00f9 studiato al mondo. Pi\u00f9 di ogni altra catena montuosa, ha influenzato le teorie geologiche sulla formazione degli oceani e delle placche litosferiche.\nFormatosi circa 90 milioni di anni fa sul fondo di un vasto oceano, il massiccio ofiolitico forma oggi le fondamenta dell'isola e quindi anche del Troodos. Le cosiddette plutoniti - prodotti della cristallizzazione da profondit\u00e0 da due a sei chilometri sotto il fondo dell'oceano primordiale - si trovano spesso. Includono cristalli con vari componenti minerali, come olivine, pirosseni e plagioclasio.\nOggi, i cumuli di terra testimoniano l'attivit\u00e0 mineraria, che ha avuto un ruolo importante nel Troodos fino a pochi anni fa. L'amianto, tra gli altri a Pani Amiantos, e il cromo sono stati estratti qui fino agli anni 80 del novecento.\nNel 2015, la regione del Geopark \u00e8 stata certificata con il marchio \"UNESCO Global Geopark\" a causa della sua unicit\u00e0 geologica.\nEconomia.\nTurismo.\nI monti sono luoghi popolari in cui fare trekking nei mesi estivi o praticare lo sci nei mesi invernali.\nOltre alle localit\u00e0 turistiche, fra le montagne sono presenti anche numerosi monasteri bizantini, principalmente sulle cime o nei loro pressi, e le chiese dipinte, nove edifici che sono stati inseriti nell'elenco dei Patrimoni dell'umanit\u00e0 dell'UNESCO.\nAttivit\u00e0 estrattive.\nQuesta regione \u00e8 stata abitata e sfruttata fin da tempi antichissimi per le sue numerose miniere di rame, cromite e amianto."}
{"id": "792134", "revid": "599013", "url": "https://it.wikipedia.org/wiki?curid=792134", "title": "Arcole (vino)", "text": "L'Arcole \u00e8 un vino DOC rosso e bianco delle province di Verona e Vicenza. \nLa denominazione comprende vini rossi di grande carattere, quali il Merlot ed i Cabernet, anche riserva, e rossi di buona personalit\u00e0 come il Rosso Arcole. Bianchi di grande complessit\u00e0 vengono proposti con nome di vitigno, Pinot bianco, Pinot grigio, Chardonnay, Garganega e il Bianco Arcole.\nAbbinamenti consigliati.\nGli abbinamenti ideali sono con i prodotti tipici della zona Arcole DOC tra l'Adige, l'Alpone e il Gu\u00e0, quali il radicchio, la polenta, le patate, la carne di qualit\u00e0 e soprattutto l'asparago.\nDisciplinare.\nDalla vendemmia del 2000, nasce la nuova Doc Arcole. Con il riconoscimento della denominazione di origine \u201cArcole\u201d pubblicata il 13/09/2000, per questa vasta zona ad alta tradizione viticola del veronese e del vicentino.\nStoria.\nLa penetrazione romana nell'area avvenne lungo le direttrici dell'Adige e della \"via Porcilana\", che si immetteva sulla via Postumia. La vite era coltivata in piccoli possessi e spesso in simbiosi con altre colture, sia nella zona collinare, sia in pianura, dove i tralci potevano essere sostenuti dai rami di altre piante.\nIn epoca medievale la coltivazione prosegu\u00ec ad opera dei monaci benedettini a partire dall'abbazia di Villanova. Nel XIII secolo diversi articoli delle carte statutarie dei paesi della zona si riferivano alla coltivazione della vite, dimostrando l'importanza della produzione di vino nell'Est veronese e specialmente nella media pianura. Spesso, nei documenti, vengono descritti terreni \"cum vineis sclaveis\", cio\u00e8 con viti potate, oppure \"cum vineis majoribus\", cio\u00e8 lasciate crescere liberamente su sostegni arborei.\nLe viti erano tenute in grande considerazione sia dalla Repubblica di Venezia che dai rettori delle citt\u00e0, come attestano le \"Regule\" di Cologna Veneta, risalenti al 1432. A Cologna una sessantina di famiglie di possidenti terrieri sfruttarono l'abbondanza d'acqua dei fiumi con il sistema delle \"seriole\", per dissodare terreni abbandonati, sviluppando un'agricoltura basata sulle corti e costruendo ville e fattorie disseminate nel territorio. Nel 1770 vi fu istituita un'Accademia di agricoltura, poi abolita in epoca napoleonica, mentre sopravvisse quella di \"agricoltura, scienze e lettere\" di Verona, che contribu\u00ec allo sviluppo della cultura della vite nel territorio.\nZona di produzione.\nLa zona di produzione interessa:\nIl territorio si presenta uniformemente pianeggiante nella parte sud occidentale, secondo i caratteri tipici di una pianura alluvionale, mentre la zona collinare inizia con il rilievo Motta a San Bonifacio e ad oriente con una parte dei Colli Berici.\nL'area \u00e8 caratterizzata dalla presenza di numerosi fiumi (l'Adige e i corsi d'acqua locali: Illasi, Alpone, Agno (torrente), Gu\u00e0, Frassine e Fratta) e le acque hanno condizionato la stratificazione del terreno, con depositi alluvionali variamente distribuiti; dall'epoca del dominio veneto furono iniziate grandi opere idrauliche per eliminare il problema delle inondazioni periodiche, fino alla recente bonifica e costruzione degli argini.\nLa pianura risulta morfologicamente movimentata, per i fenomeni di erosione e sedimentazione di origine fluviale, dalla presenza di dossi, terrazzi e di scarpate con non pi\u00f9 di una decina di metri di dislivello. I terreni presentano depositi sabbiosi, localmente con percentuali variabili di limo, e secondariamente ghiaiosi). Le aree ove affiorano dossi limoso-sabbiosi, che si sviluppano in varie direzioni, corrispondono alle antiche divagazioni del fiume stesso. Mentre i depositi limosi di origine lessinea presentano una colorazione marrone-rossastra, quelli di origine atesina invece assumono una colorazione marrone chiaro-nocciola.\nL'area vicentina si caratterizza per i depositi alluvionali di colore rosso scuro del torrente Frassine, derivanti dal dilavamento di dolomie marnose, basalti, porfidi, calcari gessosi, sovrapposti ai terreni formati nell'epoca quaternaria dal ghiacciaio Adige-Sarca.\nLa zona collinare ad ovest dei Colli Berici, tra i comuni di Sarego, Lonigo, Orgiano e Sossano, \u00e8 costituita da terreni provenienti da rocce calcaree dell'eocene superiore e dell'oligocene, le quali, a seconda del diverso grado di decomposizione subita, hanno dato luogo a terre di natura molto varia: dal tipo rosso, fortemente argilloso e decalcificato, a quelle del tipo prevalentemente biancastro, friabile, sassoso, calcareo, arido.\nL'area dell'Arcole Doc presenta un clima relativamente omogeneo di tipo continentale, con estati molto calde e afose e inverni rigidi e nebbiosi.\nLe temperature massime si collocano fra la seconda decade di luglio e la prima di agosto e le minime fra la prima e la terza decade di gennaio.\nL'escursione termica annua \u00e8 abbastanza elevata, mentre la piovosit\u00e0 risulta contenuta anche se ben distribuita durante l'anno."}
{"id": "792153", "revid": "123242367", "url": "https://it.wikipedia.org/wiki?curid=792153", "title": "Sre\u010dko Kosovel", "text": "Biografia.\nUltimo di cinque fratelli, nacque il 18 marzo 1904 a Sesana. Nel 1908 la famiglia si trasfer\u00ec a Tomadio e si stabil\u00ec nella scuola del paese. Nel 1916 and\u00f2 a studiare a Lubiana, al liceo scientifico tedesco e successivamente, nel 1922 alla facolt\u00e0 di lettere e filosofia dell'Universit\u00e0 di Lubiana. Le sue prime poesie sono in prevalenza impressionistiche. Dal 1925 inizi\u00f2 a scrivere poesie di tipo costruttivista. Inizi\u00f2 a pubblicare dal 1921 in diverse riviste letterarie di Lubiana e Trieste. Mor\u00ec nel 1926, all'et\u00e0 di 22 anni, colpito da una meningite. Inizialmente nelle sue poesie \u00e8 forte l'influenza dell'impressionismo e di Josip Murn. Temi ricorrenti sono il Carso, la madre, la morte con valenza spesso simbolica. Le sue poesie d'avanguardia vennero pubblicate per la prima volta, postume, molto tardi, nel 1967 e rappresentarono un elemento di prima grandezza nel panorama culturale sloveno\nCuriosit\u00e0.\nA Opicina (Trieste) una scuola secondaria di primo grado prende il suo nome. "}
{"id": "792159", "revid": "337", "url": "https://it.wikipedia.org/wiki?curid=792159", "title": "Logica (Aristotele)", "text": ""}
{"id": "792166", "revid": "834", "url": "https://it.wikipedia.org/wiki?curid=792166", "title": "Dux", "text": ""}
{"id": "792184", "revid": "59785", "url": "https://it.wikipedia.org/wiki?curid=792184", "title": "Chiese dipinte nella regione dei monti Troodos", "text": "Le Chiese dipinte nella regione dei monti Troodos sono un Patrimonio dell'umanit\u00e0 dell'UNESCO, si trovano nell'isola di Cipro.\nSi tratta di 10 edifici (nove chiese ed un monastero) costruiti in epoca bizantina, tra l'XI e il XVI secolo, e disseminati nella catena montuosa dei Monti Troodos, che occupa gran parte della superficie dell'isola. Fra le vette delle montagne, vennero erette nel corso dei secoli alcune chiese e monasteri, quasi tutti decorati con affreschi che ben rappresentano l'evoluzione pittorica nella cultura di Cipro.\nGli edifici protetti dall'UNESCO sono (fra parentesi il villaggio in cui si trovano):"}
{"id": "792185", "revid": "599013", "url": "https://it.wikipedia.org/wiki?curid=792185", "title": "Se\u010d", "text": ""}
{"id": "792187", "revid": "125704453", "url": "https://it.wikipedia.org/wiki?curid=792187", "title": "Porta Nolana", "text": "La Porta Nolana a Napoli \u00e8 un'antica porta situata in piazza Nolana ed \u00e8 inglobata tra due torri di piperno dette \"Torre della Fede\" (o \"Cara F\u00e8\") a sud e \"Torre della Speranza\" a nord.\nStoria.\nLa porta fu eretta nel XV secolo da Giuliano da Maiano per sostituire quella di Forcella (altrimenti detta \"del Cannavaro\") edificata in epoca precedente nelle vicinanze della Basilica dell'Annunziata.\nFu chiamata cos\u00ec perch\u00e9 dalla porta partiva una via che si dirigeva verso il borgo antico della odierna Nola.\nArchitettura.\nL'opera \u00e8 stata realizzata in stile rinascimentale e si presenta con un arco a tutto sesto in marmo incastonato tra le due torri in piperno.\nSul portale c'\u00e8 un bassorilievo sempre in marmo raffigurante il re aragonese Ferrante I a cavallo con armatura, mentre la parte superiore del fondo del riquadro manca dello stemma che, come sulla Porta del Carmine riportava la seguente epigrafe: \"\".\nAl di sopra dell'ornia marmorea, che riveste il fornice, sono posti tre stemmi che raffigurano tra l'altro le armi aragonesi e le armi angioine, le fasce di Francia e della casa d'Angi\u00f2, i gigli e la citt\u00e0 di Gerusalemme e scudi sannitici.\nLa porta ospit\u00f2 un affresco di Mattia Preti, ora non pi\u00f9 presente e che, secondo quanto riportato dal De Dominici nel suo \"Le vite de' pittori, scultori e architetti napoletani\" del 1742, rappresentava una \"Madonna col Bambino\" ed alcuni santi che intercedavano per la popolazione colpita dalla peste.\nNella facciata che prospetta in via Nolana c'\u00e8 un busto secentesco raffigurante \"San Gaetano\"."}
{"id": "792193", "revid": "6923", "url": "https://it.wikipedia.org/wiki?curid=792193", "title": "Nautiloidea", "text": "I Nautiloidi (Nautiloidea ) sono una sottoclasse di molluschi cefalopodi di ambiente marino la cui documentazione fossile risale fino al Cambriano superiore. Hanno una distribuzione di profondit\u00e0 piuttosto ampia (fino a circa 500\u00a0m) e sono caratterizzati da una conchiglia calcarea aragonitica suddivisa internamente da setti in camere collegate tra loro da una struttura organica in parte mineralizzata definita \"sifuncolo\", che ha la funzione di regolare per osmosi la pressione dei fluidi interni (gas e liquido camerale). Questa particolare struttura del guscio costituisce un adattamento alle condizioni di pressione variabile derivanti dall'ampio intervallo di distribuzione batimetrica che contraddistingue il gruppo.\nTassonomia.\nAspetti generali.\nLa classificazione dei Nautiloidea \u00e8 notevolmente complessa e controversa. Per capirne le ragioni occorre considerare il problema in una prospettiva storica.\nLa classe Cephalopoda \u00e8 stata tradizionalmente suddivisa dagli zoologi in due sottoclassi, in base al numero delle branchie:\nOvviamente, per quanto riguarda la maggior parte delle forme estinte, non vi \u00e8 modo di sapere quante paia di branchie avessero o comunque nel dettaglio la struttura delle loro parti molli (che generalmente non si fossilizzano). Per esempio, l'assegnazione degli Ammonoidea ai Tetrabranchiata \u00e8 del tutto congetturale (alcuni tendono a inserirli tra i Dibranchiata in quanto presumibilmente forme pi\u00f9 avanzate rispetto ai Nautiloidea e pi\u00f9 simili ai Coleoidea). Quindi, per la sistematica paleontologica si preferisce una suddivisione in tre sottoclassi sulla base della morfologia della conchiglia:\nSi tratta comunque di una classificazione eccessivamente semplicistica: i tre gruppi infatti risultano assai compositi, comprendendo forme notevolmente differenziate tra loro. In particolare, per i Nautiloidea si pu\u00f2 parlare di un gruppo parafiletico, caratterizzato da determinati caratteri primitivi comuni, non riscontrabili in altri cefalopodi. Dalla formulazione originaria, impostata principalmente sulle forme attuali, il termine Nautiloidea \u00e8 infatti gradualmente passato a definire praticamente tutte le forme che non sono classificabili come Ammonoidea o Coleoidea: si tratta quindi di un gruppo definito pi\u00f9 per esclusione rispetto ai propri discendenti, che non in base a caratteri univoci.\nPer queste ragioni, oltre che per l'ovvia difficolt\u00e0 di risalire alle relazioni filogenetiche tra forme per la maggior parte estinte, le unit\u00e0 tassonomiche di rango elevato (sottoclasse, ordine, sottordine) sono ancora oggetto di dibattito tra gli specialisti. In questa sede quindi non si ritiene opportuno fornire classificazioni dettagliate, sicuramente non univoche nella letteratura scientifica e comunque soggette a revisione continua, ma ci si limita all'elenco degli ordini meno controversi, con il relativo intervallo stratigrafico di occorrenza:\nForme attuali.\nAttualmente, l'ordine Nautilida (unico vivente fra i Nautiloidea) \u00e8 rappresentato da due generi:\nUna quinta specie citata comunemente (\"Nautilus repertus\" ), \u00e8 di dubbia validit\u00e0, potendo rappresentare semplicemente una sottospecie di \"N. pompilius\".\nIl criterio primario per la distinzione di \"Allonautilus\" in base ai caratteri della conchiglia \u00e8 l'ampiezza dell'area ombelicale, che in questo genere \u00e8 intorno al 20% del diametro massimo della conchiglia, mentre in \"Nautilus\" (anche nelle specie \"N. macromphalus\" e \"N. stenomphalus\", in cui l'ombelico non \u00e8 ricoperto da un callo), non \u00e8 superiore al 16% del diametro. La sezione assiale del giro \u00e8 inoltre subquadrangolare (mentre in \"Nautilus\" \u00e8 sempre ovale). \"Allonautilus\" mostra anche significative differenze nei tessuti viventi e in particolare nell'apparato riproduttivo rispetto a \"Nautilus\". Studi recenti di ordine biologico, genetico e paleontologico, permettono di ipotizzare una derivazione recente, nel Pleistocene, di \"Allonautilus\" da \"Nautilus\" (per acquisizione di un avvolgimento spirale meno stretto), piuttosto che da forme pi\u00f9 antiche a minor grado di involuzione, estinte senza discendenti.\nAnatomia.\nPer quanto riguarda i caratteri anatomici, \u00e8 possibile fare riferimento diretto solamente alle forme viventi, appartenenti ai generi \"Nautilus\" e \"Allonautilus\".\nI principali elementi anatomici sono:\nCapo.\n\u00c8 distinto dal resto del corpo, di cui costituisce la regione anteriore, ed \u00e8 protetto superiormente da uno spesso cappuccio corneo, che occlude l'apertura quando l'animale si ritrae nella conchiglia per difesa. \u00c8 provvisto lateralmente di due occhi voluminosi, strutturalmente piuttosto primitivi, privi di lente e cristallino e comunicanti con l'esterno (a differenza che nei cefalopodi pi\u00f9 evoluti): funzionano come una \"camera oscura\" e non sono in grado di fornire immagini dettagliate, pur essendo sensibili alle variazioni della luce e in grado di percepire le masse in movimento e le sagome. Il capo presenta inoltre una bocca munita di mascelle mineralizzate (di calcite) a \"becco di pappagallo\", che si rinvengono spesso fossilizzate (rincoliti). Internamente all'apertura buccale, nella \"faringe\" \u00e8 presente la \"radula\", un organo con funzione masticatoria simile ad una raspa, con diverse serie di denti (l'attuale \"Nautilus\" possiede una radula con 13 elementi), a composizione chitino-fosfatica. Quest'ultimo elemento \u00e8 significativo dal punto di vista tassonomico per le forme attuali di cefalopodi, ma \u00e8 poco utilizzabile per la sistematica paleontologica in quanto meno facilmente conservato allo stato fossile e difficile da collegare alle forme di provenienza.\nIn nautiloidi estinti, appartenenti all'ordine Orthocerida del Siluriano della Polonia \u00e8 riportata la presenza di aptychopsis, placche calcaree simili a due valve, congiunte lungo una linea di sutura marginale, del tutto analoghe a strutture (aptici) sviluppate dalle ammoniti nel Paleozoico superiore e nel Mesozoico (Turek, 1978). Come per le ammoniti, gli \"aptici\" dei nautiloidi sono interpretati come opercoli (in questo caso sembra l'interpretazione pi\u00f9 probabile rispetto a quella delle strutture nutritive). Oltre ai due elementi a valva, in queste forme \u00e8 visibile una terza placca in posizione dorsale, che \u00e8 stata interpretata invece (Dzik, 1981) come mascella superiore dell'animale.\nLa bocca \u00e8 circondata da una serie di \"tentacoli\" filiformi, prensili e retrattili, dotati di guaina. Il numero e le caratteristiche dei tentacoli nelle forme estinte non sono ovviamente conosciuti; nell'attuale Nautilus vi sono 94 tentacoli, con una superficie priva di ventose o uncini ma ruvida, in modo da facilitare la presa. I tentacoli derivano verosimilmente da una modificazione del piede, caratteristico delle altre classi di molluschi.\nMassa viscerale.\nLa massa viscerale \u00e8 racchiusa nel mantello. Essa comprende:\nVi \u00e8 inoltre un organo particolare, lo \"spadice\", prodotto dalla modificazione e dalla fusione di quattro tentacoli, che permette al maschio di introdurre direttamente gli \"spermatofori\", nella cavit\u00e0 palleale della femmina. L'atto riproduttivo avviene quindi senza una vera e propria copula.\nIponomo.\nSi tratta di un organo a forma di imbuto, composto da due lembi muscolari sovrapposti, molto mobili, situati nella regione ventrale, attraverso il quale l'acqua pu\u00f2 essere espulsa dalla cavit\u00e0 branchiale del mantello. \u00c8 un organo fondamentale per la locomozione dell'organismo, di cui pu\u00f2 determinare un moto retrogrado mediante l'espulsione violenta dell'acqua in avanti.\nL'iponomo lascia sulla regione ventrale dell'apertura della conchiglia una insenatura caratteristica detta \"seno iponomico\", utilizzabile nelle forme fossili per la corretta orientazione.\nAnche questo elemento \u00e8 il risultato della modificazione del \"piede\" ancestrale dei molluschi.\nCavit\u00e0 branchiale.\nLa \"cavit\u00e0 branchiale\" (o \"cavit\u00e0 palleale\"), in fondo all'iponomo, \u00e8 completamente avvolta nel mantello e contiene le branchie, in numero di quattro, a struttura lamellare e prive di cilia vibratili. Il numero delle branchie \u00e8 un carattere tassonomico di primaria importanza per i cefalopodi, suddivisi in tetrabranchiati e dibranchiati. Ovviamente, questo elemento non \u00e8 utilizzabile nelle forme estinte, per le quali si preferisce una classificazione basata sulla morfologia della conchiglia.\nMantello.\nTessuto vivente formato da due lembi (dorsale e ventrale). Secerne la conchiglia, ed essendo inoltre leggermente muscoloso concorre con l'iponomo alla circolazione esterna ed interna dell'acqua.\nContiene la massa viscerale e la cavit\u00e0 celomatica o celoma, organo pieno di un liquido peculiare (liquido celomatico), con funzioni di contenimento e protezione degli organi viscerali.\nCordone sifonale.\nNei Nautiloidea, il mantello si prolunga posteriormente in un cordone carnoso che ha la funzione di regolare il contenuto gassoso delle camere della conchiglia. Il sifone non comunica con la cavit\u00e0 celomatica: si tratta di un semplice processo vascolare del mantello la cui cavit\u00e0 costituisce un vaso venoso e la cui parete contiene una ramificazione dell'arteria palleale. Il sifone \u00e8 ricoperto nella maggior parte delle forme da un tubo totalmente o parzialmente calcificato costituito da strutture interne alla conchiglia (vedi capitolo relativo).\nMorfologia della conchiglia.\nLa conchiglia dei nautiloidi \u00e8 approssimabile geometricamente ad un cono, detto \"cono primitivo\" (o \"teorico\"), diritto o variamente ricurvo.\nNell'immagine sottostante \u00e8 riportata la terminologia tecnica relativa alla morfologia della conchiglia dei nautiloidi, applicata ad un esemplare reale. In questo caso si tratta di una specie con conchiglia ad avvolgimento planispirale involuto, abbastanza simile alle forme attuali.\nNelle forme estinte, la conchiglia ha una morfologia molto varia: si riscontrano quasi tutti i tipi di avvolgimento noti anche nelle ammoniti:\nTipo di avvolgimento.\nSono elencati sotto i tipi di avvolgimento fondamentali:\nLe forme pi\u00f9 antiche sono generalmente brevicone, sia \"ortocone\" (a conchiglia conica diritta, priva di avvolgimento), che con curvatura poco pronunciata (\"cirtocona\"). Accanto a queste morfologie si sviluppano presto forme longicone con tendenza all'avvolgimento planispirale (cio\u00e8 a spirale logaritmica, con avvolgimento nel piano di simmetria bilaterale dell'organismo), e meno frequentemente trocospirale (con spirale ad elica, avvolta intorno ad un cono). L'avvolgimento pu\u00f2 essere sia esogastrico che endogastrico, principalmente in relazione alla posizione di vita originale dell'organismo.\n\u00c8 interessante notare (vedi immagine riportata sotto) che nel caso dell'avvolgimento endogastrico l'iponomo era orientato posteriormente, con movimento quindi in avanti (a differenza della maggior parte dei nautiloidi che hanno moto retrogrado).\nLa progressiva tendenza all'avvolgimento della conchiglia risponde all'esigenza di portare le camere pneumatiche del fragmocono sopra la camera di abitazione e quindi sopra il corpo dell'animale, per un assetto pi\u00f9 equilibrato dell'organismo.\nL'avvolgimento planispirale logaritmico rappresenta la soluzione pi\u00f9 economica e \"compatta\" a questo problema, permettendo nel contempo una maggiore resa idrodinamica e una migliore manovrabilit\u00e0 della conchiglia: caratteristiche che infine si dimostreranno vincenti. Dal Giurassico, infatti, sono note solamente forme \"planispirali\", pi\u00f9 o meno involute (con altezza del giro superiore al diametro ombelicale), evolutesi da forme cirtocone e girocone esogastriche (con il ventre sul lato esterno convesso della conchiglia).\nStrutture interne.\nLa conchiglia \u00e8 suddivisa in due parti:\nL'apertura della camera di abitazione si definisce \"aperta\" se il diametro del giro della conchiglia cresce uniformemente fino all'ultimo; \"contratta\" se il diametro si restringe nell'ultima parte e infine \"costretta\" se si ha un restringimento a \"collo di bottiglia\" e uno svasamento nell'ultima parte. L'apertura \u00e8 nella maggior parte delle forme interessata nella regione ventrale da un seno iponomico pi\u00f9 o meno sviluppato. In alcuni casi l'apertura \u00e8 di forma complessa, soprattutto negli ordini \"Oncocerida\" e \"Discosorida\", con proiezioni a spatola e a lobo. L'apertura contratta o costretta \u00e8 indicativa dello stadio adulto, e corrispondeva alla cessazione della crescita della conchiglia.\nI setti sono di tipo \"procelico\", cio\u00e8 concavi in avanti (verso l'apertura della conchiglia), e si susseguono a distanze gradatamente crescenti procedendo dall'apice (nella parte pi\u00f9 interna della conchiglia) verso la camera d'abitazione. La linea di sutura dei setti alla parete del guscio nei nautiloidi \u00e8 meno complessa e meno importante dal punto di vista tassonomico rispetto alla sutura delle ammoniti: si presenta generalmente diritta o leggermente ondulata, anche se alcune famiglie di nautiloidi tendono a sviluppare suture pi\u00f9 complesse, simili a quelle di ammonoidi primitivi del Devoniano (\"Goniatitida\", e tra questi in particolare i \"Clymeniida\"). In entrambi i gruppi (Lukeneder e Harzhauser, 2002), lo sviluppo di suture complesse \u00e8 collegato all'evoluzione morfologica da conchiglie tendenzialmente evolute con profilo del giro tondeggiante a conchiglie involute e compresse con fianchi appiattiti. Questa configurazione, maggiormente idrodinamica ma pi\u00f9 debole dal punto di vista della resistenza alla pressione, avrebbe spinto queste forme ad aumentare la sinuosit\u00e0 dei setti per rinforzare la parete del fragmocono.\nQuando la linea di sutura \u00e8 ondulata si distinguono due tipi di elementi: lobi e selle:\nUn sifone, costituito da un prolungamento del mantello, collega la camera di abitazione con le camere del fragmocono; ha l'aspetto di un cordone carnoso, percorso da una arteria e una vena principali, da una rete di vasi capillari e da nervi, ed \u00e8 protetto da un rivestimento di conchiolina e aragonite secrete dal sifone stesso. Esso percorre tutto il fragmocono, passando attraverso i fori sifonali (o fori settali) di ciascun setto. Detti fori sono dotati di \"colletti settali\", sempre di tipo \"retrosifonato\" o \"retrocoanitico\", rivolti cio\u00e8 all'indietro, verso la \"loggia embrionale\" o \"protoconca\". A seconda del loro decorso e del grado di sviluppo, i colletti settali possono essere inoltre:\nIl sifone \u00e8 spesso caratterizzato da strutture interne, le \"strutture intrasifonali\". Si tratta di depositi calcarei che riempiono in tutto o in parte la cavit\u00e0 sifonale. Possono essere di tre tipi principali:\nSi tratta di strutture di notevole significato tassonomico, della stessa importanza che hanno le suture settali per le ammoniti. La loro funzione non \u00e8 del tutto chiara, ma sono probabilmente in parte connesse all'equilibrio idrostatico della conchiglia (i tipi pi\u00f9 massicci), e in parte potrebbero aver costituito il supporto di strutture organiche preposte alla funzione di regolazione dello scambio di gas tra il sifone e le camere.\nIl sifone generalmente \u00e8 situato in posizione centrale ma, in alcuni gruppi pu\u00f2 essere ravvicinato o al lato dorsale o a quello ventrale; ha la funzione di regolare la pressione dei gas e il rapporto tra gas e liquido contenuti nelle camerette del fragmocono, col risultato di variare il peso dell'organismo e quindi la quota d'immersione (funzione idrostatica).\nGuscio esterno.\nIl guscio, costituito di conchiolina e aragonite, presenta due strati:\nL'ornamentazione \u00e8 relativamente poco importante e consiste per lo pi\u00f9 di strie di accrescimento; talvolta sono presenti anche delle costicine (\"costellae\") longitudinali e trasversali e/o sottili pieghe longitudinali (\"lirae\") e decorso spirale. Alcune forme, prevalentemente paleozoiche, sviluppano ornamentazioni pi\u00f9 complesse, come coste, tubercoli e spine.\nLa colorazione della conchiglia nelle forme attuali consiste in strisce di colore rossiccio presenti sul ventre e sui fianchi, dritte o con decorso a \"zigzag\", semplici o biforcate, su fondo bianco-crema. Questo tipo di colorazione rientra nei casi di \"mimetismo\", cos\u00ec frequente in tutto il regno animale, e serve principalmente a \"spezzare\" la sagoma della conchiglia e a renderne pi\u00f9 difficile l'individuazione da parte dei predatori. Nei rari casi in cui tracce della colorazione originale sono presenti nei fossili, questa \u00e8 sostanzialmente simile a quella delle specie attuali (anche nelle forme ortocone o con altri tipi di avvolgimento): prevalentemente strisce trasversali a \"zigzag\", scure su fondo chiaro, e in qualche caso, soprattutto nelle forme ortoconiche, strie longitudinali.\nBiologia e paleobiologia.\nHabitat.\nForme attuali.\nOggi la presenza dei \"Nautiloidea\" \u00e8 limitata all'Oceano Pacifico sud-occidentale e localizzata in zone per lo pi\u00f9 intertropicali.\nI nautiloidi attuali sono forme necto-bentoniche (cio\u00e8 forme mobili che vivono e si nutrono sul fondale o in prossimit\u00e0 di esso), associate ad ambienti di reef corallino.\nL'intervallo di profondit\u00e0 per loro ottimale sembra andare da 150 a 300 m, anche se sono stati osservati da profondit\u00e0 prossime al livello del mare fino a circa 500\u00a0m. La parte concamerata (fragmocono) della conchiglia \u00e8 riempita da una miscela gassosa composta prevalentemente di azoto (con frazioni minori di ossigeno e argon), la cui pressione \u00e8, come gi\u00e0 accennato, regolata dal sifone. Le camere del fragmocono pi\u00f9 prossime alla camera di abitazione sono in parte allagate da liquido camerale, con densit\u00e0 minore rispetto all'acqua marina a causa dei gas disciolti, che ha funzione sia di equilibrio statico della conchiglia che di riequilibrio della pressione esterna. Questo meccanismo consente al mollusco di variare la propria profondit\u00e0, anche se in tempi piuttosto lunghi pari a diversi giorni (Ward, 1979). I fattori che controllano il limite superiore di diffusione di queste forme sono sostanzialmente la predazione da parte dei pesci (pi\u00f9 frequenti negli strati d'acqua prossimi alla superficie), e la temperatura. Temperature superiori a 25 \u00b0C possono risultare letali per questi animali: questo spiega perch\u00e9 le segnalazioni di nautiloidi a bassa profondit\u00e0 avvengono il pi\u00f9 delle volte di notte o nella stagione fredda. I limiti inferiori di profondit\u00e0 sono determinati dall'inizio dell'allagamento delle camere del fragmocono (300\u2013400\u00a0m), e dal limite di implosione della conchiglia (800\u00a0m). Questi limiti sono stati determinati sperimentalmente () calando esemplari vivi di Nautilus a diverse profondit\u00e0 in gabbie chiuse, fino alla rottura meccanica della conchiglia.\nForme estinte.\nAlcuni dati ecologici, come i limiti di distribuzione areale e verticale e la tipologia di nutrizione, pur con estrema cautela e in termini generali, possono essere estrapolati alle forme estinte. Altri elementi possono essere ipotizzati ragionevolmente dai caratteri morfologici della conchiglia, anche se pi\u00f9 facilmente per le forme simili alle attuali, con conchiglia planispirale. Ulteriori informazioni possono essere ricavate dall'associazione faunistica fossile e dal tipo di sedimento in cui queste forme vengono rinvenute, tenendo tuttavia presente che la conchiglia poteva subire per un certo periodo dopo la morte dell'animale un trasporto passivo grazie ai gas contenuti nel fragmocono, ed essere quindi rinvenuta in posizione alloctona (anche al di fuori dell'ambiente di vita originale dell'organismo).\nSono state tentate estrapolazioni dei limiti massimi di profondit\u00e0 dell'habitat delle forme di nautiloidi estinte, basate su misure dello spessore e del raggio di curvatura dei setti di esemplari fossili calibrate con i dati relativi ai limiti di implosione della conchiglia di forme attuali (\"Spirula\" e \"Nautilus\"). I risultati indicano limiti inferiori di profondit\u00e0 che vanno dai 100-150 m per \"Discosorida\", \"Oncocerida\" e \"Tarphycerida\", ai 200\u00a0m per \"Ellesmerocerida\" e \"Nautilida\" (forme paleozoiche), fino ai 450\u2013500\u00a0m per \"Endocerida\" e \"Orthocerida\". Questi valori sono basati sull'assunzione che la profondit\u00e0 massima abituale di queste forme fosse pari ai 2/3 del limite meccanico della conchiglia. Questi limiti appaiono abbastanza ragionevoli e in accordo con altri caratteri morfologici delle forme descritte (presenza di depositi camerali ed endosifonali, morfologia e spessore della conchiglia), distribuzione nei sedimenti e associazione faunistica. Tuttavia questa interpretazione, pur avendo ottenuto un certo successo, non \u00e8 accettata univocamente dai ricercatori: le obiezioni pi\u00f9 serie riguardano:\nDati sperimentali pi\u00f9 recenti in condizioni conformi a quelle ambientali sembrerebbero tuttavia confermare il fatto che la struttura dei setti sia determinante per la stima della resistenza della conchiglia dei nautiloidi.\nStile di vita.\nForme attuali.\nNonostante il loro nuoto orizzontale sia normalmente piuttosto lento (meno di 1 metro al secondo), i nautiloidi attuali sono forme molto mobili: esemplari contrassegnati sono stati seguiti in spostamenti fino ad oltre 150\u00a0km in un anno. Sono molto frequenti anche gli spostamenti verticali, in quanto questi animali si muovono verso la superficie marina durante la notte, e ritornano in acque profonde durante il giorno (nel quale rimangono comunque attivi).\nI crostacei decapodi sembrano essere il cibo standard anche per i nautiloidi adulti, tuttavia nello stomaco di esemplari catturati sono stati rinvenuti anche frammenti di echinidi, ossa di pesci, mascelle di cefalopodi coleoidei e tentacoli di altri nautiloidi, che indicano una dieta piuttosto variata, da predatore attivo e versatile, talora opportunista, occasionalmente necrofago.\nI nautili attuali sono predati prevalentemente da pesci di fondale di media e grande taglia, con denti conici o a placca (durofagi), che abitualmente si nutrono di molluschi e che riescono ad aver ragione della loro conchiglia. Devono guardarsi anche da alcune specie velenose di cefalopodi ottopodi (polpi), che riescono a perforare la camera di abitazione della conchiglia con le mascelle e a paralizzarli con la loro secrezione salivare.\nForme estinte.\nLe forme longicone, sia ortocone che cirtocone e girocone, in genere con camere settali ampie, depositi camerali e profondo seno iponomico, conducevano probabilmente vita necto-bentonica attiva. Si tratta probabilmente di forme pi\u00f9 lente e meno agili rispetto alle forme attuali, per la minore maneggevolezza della conchiglia conica, dovuta alla maggiore difficolt\u00e0 di equilibrare il peso del corpo (situato ad una estremit\u00e0 della conchiglia).\nL'equilibrio idrostatico veniva raggiunto appesantendo la conchiglia mediante depositi endosifonali e endocamerali, in genere sempre pi\u00f9 spessi verso la parte apicale della conchiglia\nLe forme brevicone con piccolo fragmocono non potevano contenere gas sufficiente per favorire il nuoto e conducevano probabilmente vita bentonica vagile: si spostavano cio\u00e8 a contatto con il fondale usando sia i tentacoli che l'imbuto (il seno iponomico \u00e8 comunque presente nella maggior parte dei casi).\nIn alcune forme (ordine \"Ascocerida\"), le camere pneumatiche si disponevano in posizione dorsale, sopra la camera di abitazione (vedi immagine pi\u00f9 sotto, al capitolo dedicato alla riproduzione), eliminando quindi la necessit\u00e0 di depositi entro le camere e il sifone che facessero da contrappeso, adattamento compatibile con uno stile di vita pi\u00f9 francamente nectonico.\nIl frequente rinvenimento di mascelle di cefalopodi (\"rincoliti\") associate alle conchiglie dei nautiloidi, soprattutto nel Meso-Cenozoico, indica che si trattava per la maggior parte di forme predatrici, similmente alle attuali. I rincoliti fossili, anche risalenti a tempi piuttosto antichi, come il Triassico differiscono poco rispetto a quelli dei nautiloidi attuali, e sembrano indicare uno stile di vita simile, con analoghi comportamenti predatori, nell'ambito di associazioni faunistiche tuttavia pi\u00f9 simili a quelle attuali che non quelle paleozoiche, con comunit\u00e0 a molluschi e a crostacei decapodi gi\u00e0 ben differenziate.\nPer quanto riguarda il Paleozoico, il discorso si fa pi\u00f9 incerto. I pi\u00f9 antichi rincoliti fossili conosciuti, non molto dissimili da quelli dei cefalopodi attuali, risalgono al Carbonifero. Nel Paleozoico Superiore, le forme dotate di parti dure pi\u00f9 diffuse e differenziate nelle comunit\u00e0 bentoniche erano ancora i brachiopodi: tracce di predazione consistenti in impronte semilunate su conchiglie di brachiopodi sono state interpretate come \u201cmorsi\u201d da parte di becchi di nautiloidi (Elliot e Brew, 1988). Le mascelle dei nautiloidi erano inoltre probabilmente in grado di aver ragione dei gusci di molti trilobiti, che peraltro in questo periodo portano alla perfezione la capacit\u00e0 di avvolgere il carapace su se stesso (a \u201cpalla\u201d), in modo da offrire minore presa alla manipolazione e minore possibilit\u00e0 di accesso alla parte ventrale vulnerabile, mentre altre forme sviluppano all'estremo ornamentazioni spinose, sempre in funzione difensiva.\nPer quanto riguarda il Paleozoico Inferiore (cio\u00e8 il momento di maggior successo di questo gruppo), allo stato attuale delle conoscenze, l'ipotesi prevalente tra i ricercatori \u00e8 che le mascelle dei nautiloidi non fossero mineralizzate, ma a composizione chitinica. Ci\u00f2 \u00e8 interpretato generalmente non come una indicazione che i nautiloidi non fossero forme predatrici (questo andrebbe contro l'evidenza del metabolismo \u201ccarnivoro\u201d di questi organismi), ma semplicemente del fatto che predassero organismi a corpo molle o ricoperto da gusci a loro volta scarsamente mineralizzati. Le forme maggiormente indiziate come potenziali prede dei nautiloidi sono tradizionalmente i trilobiti, gli artropodi pi\u00f9 diffusi di allora, soprattutto per analogia con le forme attuali (predatrici di crostacei): sono stati rinvenuti diffusamente carapaci di trilobiti con tracce di rotture meccaniche o parzialmente smembrati, che sono stati interpretati da diversi ricercatori come tracce di predazione e attribuiti tentativamente ai nautiloidi.\nOccorre osservare per\u00f2 che queste supposte tracce di predazione non sono inequivocabilmente collegabili a mascelle di nautiloidi: questo tipo di relazione \u00e8 dedotto per via indiretta dallo sviluppo progressivo di strutture difensive (spine, nodi e tubercoli) nel corso dell'Ordoviciano da parte dei trilobiti, alcuni dei quali assunsero inoltre un modo di vita \"endobionte\", in tane sotto la superficie del sedimento (interpretate come protezione dai predatori). Inoltre, ovviamente, il record paleontologico riflette generalmente solo una minima parte dell'associazione faunistica reale in un certo momento geologico (solo le forme dotate di parti mineralizzate, che si fossilizzano).\n\u00c8 possibile che molti nautiloidi si nutrissero di forme a corpo molle (vedi la ricostruzione a fianco), e in effetti la loro straordinaria diversificazione sembra indicare numerosi e vari tipi di adattamento, compresa, ad esempio, anche la predazione di altri nautiloidi. Altri organismi fortemente indiziati come cibo per i nautiloidi sono ancora una volta i brachiopodi, mentre non vi sono evidenze convincenti che i nautiloidi predassero altre forme molto comuni in ambiente pelagico nel Paleozoico Inferiore, come i graptoliti. Altri organismi che, per analogia con le forme viventi, potrebbero essere stati oggetto di predazione da parte dei nautiloidi sono gli echinodermi (sia echinoidi che, soprattutto, crinoidi - allora molto pi\u00f9 diffusi di oggi -) e cordati o pesci primitivi di piccola taglia.\nIn diverse forme, la presenza di un'apertura notevolmente ridotta (almeno nell'adulto) per costrizione o contrazione, che presuppone una riduzione notevole dello spazio per le strutture nutritive e i tentacoli, sembra indicare una dieta di tipo microfago (cio\u00e8 composta di microrganismi o di organismi sub-microscopici). La questione \u00e8 per\u00f2 ancora oggetto di discussione tra i ricercatori: almeno per alcune forme la presenza di impronte muscolari profonde nella camera d'abitazione fa pensare alla possibilit\u00e0 di rapidi movimenti di estroflessione della massa cefalica, anche attraverso l'apertura ridotta (vedi immagine al capitolo sulla riproduzione).\nNell'ultimo ventennio, come gi\u00e0 ricordato, alcuni ritrovamenti di strutture simili ad aptici (\"aptychopsis\"), associate a nautiloidi siluriani hanno posto il problema (come gi\u00e0 per le ammoniti) se questo tipo di strutture avesse scopo difensivo (una sorta di \u201copercolo\u201d articolato in tre placche calcaree) oppure costituissero parti dell'apparato mandibolare, e quello delle loro relazioni con le strutture dei nautiloidi pi\u00f9 recenti. La questione \u00e8 tuttora discussa e lontana da una soluzione univoca. La tendenza prevalente \u00e8 quella di ammettere una doppia funzione per queste strutture: sia difensiva che nutritiva. Secondo questa corrente di ricerca, in realt\u00e0 il \u201cbecco\u201d dei nautiloidi tardo-paleozoici, mesozoici e poi cenozoici sarebbe il risultato dell'evoluzione nel Paleozoico Superiore di strutture come gli \"aptychopsis\", da apparati complessi e relativamente pesanti con funzione mista, per progressiva semplificazione, a vere e proprie mascelle composte di due soli elementi.\nI nautiloidi paleozoici erano verosimilmente soggetti a predazione da parte dei placodermi (\"pesci\" corazzati con placche dentali affilate, in grado di fracassare la conchiglia dei nautiloidi) a partire dal Siluriano, e probabilmente dei primi pesci veri e propri (soprattutto squali primitivi), come si pu\u00f2 dedurre dal loro declino progressivo dopo l'Ordoviciano. Non \u00e8 improbabile che anche alcune forme marine di euripteridi (giganteschi crostacei del Paleozoico) potessero costituire nemici naturali di tutto rispetto.\nNel Mesozoico e soprattutto nel Cretaceo, sono documentate tracce di predazione (impronte di denti) da parte di rettili marini (nel caso citato mosasauri).\nRiproduzione.\nForme attuali.\nI maschi sono pi\u00f9 numerosi delle femmine, ed entrambi vivono diversi anni dopo il raggiungimento della maturit\u00e0 sessuale, ad un'et\u00e0 stimata tra 5 e 15 anni, e confermata intorno ai 7-8 anni da recenti studi di Westermann et al. (2004). Recenti studi basati sulla ricattura di esemplari contrassegnati hanno indicato che questi animali possono vivere fino a oltre 20 anni. La crescita \u00e8 lenta, e cessa del tutto al raggiungimento della maturit\u00e0 sessuale.\nLe uova, simili come forma e dimensioni ad una piccola testa d'aglio (circa due centimetri), consistono in un paio di capsule separate da un sottile spazio riempito di acqua di mare. Lo strato superficiale dell'uovo, bianco e duro ma flessibile, \u00e8 provvisto di pori che consentono la circolazione dell'acqua di mare tra le capsule. Le uova vengono incollate al substrato dalla femmina tramite una sostanza organica da lei secreta. La maturazione delle uova non \u00e8 ancora stata osservata in natura: in acquario richiedono fino a 14 mesi per schiudersi in acque con temperatura intorno a 21-24\u00a0\u00b0C. Verosimilmente, in natura le uova vengono deposte a profondit\u00e0 relativamente basse (80\u2013100\u00a0m). Dopo la schiusa gli esemplari giovanili (che appena nati iniziano subito a nutrirsi predando attivamente crostacei) raggiungono subito acque pi\u00f9 profonde, ove possono sottrarsi pi\u00f9 facilmente alla predazione. A parte le dimensioni, gli esemplari giovanili sono morfologicamente simili agli adulti, con una conchiglia provvista di fragmocono a 5-7 camere e di una camera di abitazione. I nautiloidi attuali infatti non hanno uno stadio para-larvale, e gli stadi giovanili non subiscono metamorfosi, a differenza della maggior parte dei cefalopodi attuali.\nForme estinte.\nLa strategia riproduttiva delle forme estinte pone problemi di non facile soluzione, per ovvi motivi. Come gi\u00e0 ricordato, nei nautiloidi attuali gli individui giovanili nascono dalle uova con la maggior parte dei caratteri degli adulti (esclusa la capacit\u00e0 riproduttiva). Tuttavia la presenza di una conchiglia protettiva per il primo stadio di sviluppo dell'embrione (la \"protoconca\") fa pensare che in qualche punto all'inizio della storia evolutiva di questo gruppo o delle sue forme ancestrali l'ontogenesi avvenisse con uno stadio larvale libero, come ad esempio per gli attuali monoplacofori. Non vi sono per\u00f2, allo stato attuale delle conoscenze, delle evidenze sicure che nelle forme fossili di \"Nautiloidea\" conosciute le condizioni alla nascita e le modalit\u00e0 di sviluppo ontogenetico nelle fasi giovanili fossero molto diverse rispetto alle forme attuali. Anzi, studi sulla distribuzione faunistica dei nautiloidi nel Paleozoico inferiore (Cambriano-Devoniano) indicano un forte provincialismo, con scarsa somiglianza tra le faune rinvenute in depositi pertinenti a masse continentali allora separate. Questo provincialismo \u00e8 messo in relazione con le limitazioni batimetriche dovute ai limiti meccanici della conchiglia dei nautiloidi e all'assenza di uno stadio para-larvale planctonico capace di dispersione oceanica. Ci\u00f2 indicherebbe una strategia riproduttiva simile a quella delle forme attuali, con esemplari giovanili simili agli adulti e soggetti alle stesse limitazioni ambientali.\nIn alcuni casi, per\u00f2, \u00e8 documentata la presenza nei sedimenti di accumuli oligotipici, apparentemente poco affetti da fenomeni di trasporto post-mortem, di conchiglie appartenenti a forme giovanili di nautiloidi, che sono stati interpretati come il risultato di eventi di mortalit\u00e0 di massa subito dopo la schiusa. Questo contrasta con l'idea di una riproduzione lenta, con individui neanici in numero limitato, come quella dei nautiloidi attuali, e potrebbe indicare una strategia riproduttiva in qualche caso pi\u00f9 simile a quella dei cefalopodi coleoidei moderni (almeno per quanto riguarda il numero degli individui giovanili). La maggior parte degli accumuli di nautiloidi paleozoici, tuttavia, non sembra supportare questa interpretazione: si tratta infatti prevalentemente di accumuli alloctoni, in cui le conchiglie sono state sottoposte a fenomeni di trasporto, con orientazione preferenziale e selezione da parte di onde e correnti marine, mentre nei casi (poco frequenti) di accumuli non soggetti a questi fenomeni le conchiglie dei nautiloidi appaiono in giacitura caotica e risultano mescolati individui di ogni taglia e stadio ontogenetico.\nAnche se non si pu\u00f2 parlare di un vero e proprio stadio para-larvale, in diversi casi si ha per l'adulto una diversa morfologia della conchiglia rispetto alle forme giovanili. Talora la trasformazione dei caratteri avveniva attraverso una fase intermedia, definita stadio \"efebico\".\nLa morfologia differente tra le forme giovanili e quelle adulte sembra spesso indicare condizioni di vita diverse per i due stadi. \u00c8 il caso delle forme lituicone (planispirali nello stadio iniziale e ortocone nell'adulto), tipiche dei Tarphycerida, e dei gi\u00e0 citati \"Ascocerida\" (Ordoviciano Medio-Siluriano Inferiore). In questi ultimi lo stadio giovanile, deciduo, era cirtocono e indicava probabilmente uno stile di vita necto-bentonico, mentre lo stadio maturo (definito \"ascoceroide\") era caratterizzato da una conchiglia globosa e leggera, con poche ampie camere in posizione dorsale, probabilmente correlabile ad uno stile di vita nectonico, simile a quello delle belemniti mesozoiche o dei calamari attuali. In questo caso i setti non avevano un decorso emisferico (come nella maggior parte degli altri nautiloidi), ma sigmoidale, con un sifone molto breve situato in posizione apicale e le camere espanse nella regione dorsale.\nUn altro caso interessante \u00e8 quello di numerose forme di \"Oncocerida\" e \"Discosorida\", in cui nell'adulto la forma dell'apertura varia notevolmente rispetto alle forme giovanili, riducendosi drasticamente per contrazione o costrizione. Almeno nel caso dei \"Prhagmoceratidae\"(documentato nell'immagine a fianco), le forme giovanili con apertura aperta risultano distribuite nei sedimenti corrispondenti alla parte pi\u00f9 interna e meno profonda della piattaforma continentale (shelf), mentre gli adulti con apertura contratta hanno una distribuzione pi\u00f9 ampia. Questo indicherebbe una maggiore mobilit\u00e0 degli adulti, con abitudini pi\u00f9 marcatamente nectoniche, come sembra indicare anche la migliore resa idrodinamica della conchiglia dopo la costrizione dell'apertura.\nCrescita della conchiglia.\nNell'attuale \"Nautilus pompilius\" la conchiglia si accresce giornalmente per secrezione da parte del mantello di materiale aragonitico lungo il margine aperturale, fino al raggiungimento della maturit\u00e0 sessuale. Il tasso di crescita \u00e8 stato recentemente misurato in 0.052\u00a0mm/giorno.\nLa crescita della conchiglia \u00e8 stata in passato relazionata anche con fattori esterni, di tipo astronomico. \u00c8 stata osservata da lungo tempo sul guscio dei nautiloidi la presenza di linee di accrescimento. Studi in proposito hanno stabilito che tali linee sarebbero in numero costante (29-30) tra i setti successivi. Poich\u00e9 questo numero coincide approssimativamente con il numero dei giorni del mese sinodico, \u00e8 stata ipotizzata una relazione tra le lunazioni e i ritmi di crescita dei nautiloidi. Il numero delle linee di crescita tra i setti tuttavia decresce nelle forme fossili, fino a raggiungere il numero di circa 8-9 in esemplari datati all'Ordoviciano. Questa evidenza \u00e8 stata addotta come indizio del fatto che la durata del mese lunare sia progressivamente aumentata negli ultimi 420 milioni di anni, con l'aumentare della distanza Terra-Luna (la Luna sarebbe stata molto pi\u00f9 vicina alla Terra rispetto ad oggi, e il suo movimento orbitale molto pi\u00f9 rapido). Questa teoria ha avuto un discreto successo: \u00e8 stata largamente considerata nell'ultimo trentennio e la si trova ancora citata diffusamente, anche nelle risorse disponibili in rete. Tuttavia, anche alla luce di studi recenti, presenta numerose criticit\u00e0:\nConsiderati quindi gli ampi margini di interpretazione e di incertezza, questa ipotesi mantiene dei forti elementi di dubbio.\nDistribuzione stratigrafica.\nPaleozoico.\nI primi nautiloidi compaiono nel Cambriano Superiore, nell'attuale Cina nord-orientale, con forme riferibili agli ordini \"Plectronocerida\" ed \"Ellesmerocerida\". Queste forme si ritengono derivate da forme affini ai monoplacofori, probabilmente simili agli \"Hypseloconidae\" (rinvenuti dal Cambriano Sup. all'Ordoviciano Inferiore) dotati di conchiglia conica poco sviluppata, in qualche caso con setti.\nL'origine da forme simili ai monoplacofori sembra confermata anche da recenti studi embriologici condotti in acquario su esemplari di \"N. pompilius\". Secondo i risultati di questo studio gli individui embrionali si sviluppano inizialmente secondo un piano di simmetria bilaterale allungato in senso antero-posteriore, analogo a quello dei monoplacofori e dei gasteropodi pi\u00f9 primitivi, che comprende il compartimento cefalico, il mantello, il sacco viscerale e il piede (ancora indifferenziato). I tentacoli derivano da pi\u00f9 serie di semplici escrescenze disposte lungo il piede secondo l'asse antero-posteriore del corpo. Con lo sviluppo successivo dell'embrione il piede d\u00e0 origine poi ai tentacoli veri e propri e all'iponomo, mentre il capo si differenzia definitivamente. In questo caso, l'ontogenesi (lo sviluppo dell'individuo) appare ricapitolare (cio\u00e8 ripercorrere) la filogenesi (l'evoluzione del gruppo).\nParallelamente all'evoluzione dei tessuti viventi, si ha l'evoluzione della conchiglia con lo sviluppo di setti. Non \u00e8 possibile dire con sicurezza se negli \"Hypseloconidae\" le camere definite dai setti fossero piene di gas, di acqua o di altro liquido, ma \u00e8 verosimile che, come in tutti i molluschi, i setti fossero secreti dal mantello (essendo parte integrante della conchiglia). \u00c8 possibile che quest'ultimo possedesse la funzione di scambio osmotico e la capacit\u00e0 di sviluppare gas per riempire le camere durante le fasi di formazione dei setti.\nIn questo caso, le camere riempite di gas avrebbero avuto una semplice funzione di alleggerimento del guscio: carattere comunque vantaggioso, che avrebbe migliorato la manovrabilit\u00e0 della conchiglia senza diminuire eccessivamente lo spessore della parete. (esponendo cos\u00ec l'individuo alla predazione).\nNei primi veri \"Nautiloidea\" (\"Plectronocerida\"), lo sviluppo del sifone dal mantello, consentendo la regolazione della pressione dei fluidi endocamerali, permette l'utilizzo della parte concamerata della conchiglia (\"fragmocono\") come un vero e proprio organo di galleggiamento. I \"Plectronocerida\" sono per\u00f2 decisamente primitivi, con conchiglia brevicona (ortocona o cirtocona a curvatura poco pronunciata) e setti molto ravvicinati; poich\u00e9 \u00e8 improbabile che il gas contenuto nelle camere fosse sufficiente a favorire il nuoto e non \u00e8 presente il seno iponomico, sono stati ricostruiti come forme bentoniche mobili ma non ancora nectoniche (quindi in parte simili a gasteropodi o monoplacofori), con un piede poco differenziato e probabilmente tentacoli primitivi. Queste forme probabilmente deambulavano mediante il piede e i tentacoli (che avrebbero potuto anche gi\u00e0 svolgere funzione di organi di senso e/o di strutture nutritive), utilizzando la limitata possibilit\u00e0 di galleggiare per facilitare gli spostamenti verticali e sfuggire ai predatori.\nGli \"Ellesmerocerida\" si sviluppano probabilmente dai \"Plectronocerida\", e presentano caratteri pi\u00f9 evoluti (conchiglia e fragmocono pi\u00f9 sviluppati), connessi ad uno stile di vita necto-bentonico. Queste forme primitive sono comunque di dimensioni ridotte (da alcuni millimetri ad alcuni centimetri) e poco frequenti.\nI nautiloidi nel Paleozoico inferiore non sono in generale forme nectoniche capaci di dispersione oceanica (con la parziale eccezione degli \"Ascocerida\"). Si tratta in maggioranza di forme legate inizialmente (Cambriano superiore-Ordoviciano Inferiore) alla parte meno profonda della piattaforma continentale (shelf), a sedimentazione carbonatica e mista (terrigeno-carbonatica).\nDurante l'Ordoviciano si ha una differenziazione esplosiva del gruppo, con la comparsa di nuovi ordini, tutti connessi filogeneticamente ai precedenti. Questa diffusione \u00e8 forse connessa al cambiamento faunistico generalizzato avvenuto alla transizione cambro-ordiviciana, con l'estinzione di forme predatrici di artropodi primitivi (\"anomalocaridi\") e la conseguente liberazione di nuove nicchie ecologiche. Le nuove forme tendono a occupare nuovi ambienti e a sviluppare nuovi adattamenti, come risulta dall'estrema variet\u00e0 di dimensioni, tipi di avvolgimento e strutture interne. Nel corso dell'Ordoviciano, i nautiloidi conquistano progressivamente da un lato la piattaforma continentale pi\u00f9 profonda, dall'altro le aree di piattaforma carbonatica vera e propria (facies di reef e laguna), in progressiva espansione dopo la crisi tardo-cambriana, con la fioritura delle comunit\u00e0 a briozoi e coralli. Inoltre, raggiungono con alcune forme di \"Endocerida\" (genere \"Cameroceras\") e \"Orthocerida\" le massime dimensioni (fino a 10\u00a0m circa).\n\u00c8 probabile che forme cos\u00ec sviluppate fossero anche di ambiente relativamente profondo (se non altro, perch\u00e9 verosimilmente la loro manovrabilit\u00e0 in acque basse e interessate da onde e correnti sarebbe stata problematica). In questo periodo i nautiloidi sono la forma di vita dominante, anche per dimensioni, e costituiscono secondo la maggior parte dei ricercatori i predatori di maggior successo.\nNel Siluriano, permane una buona differenziazione, tuttavia, verso la fine del periodo avviene l'estinzione di alcuni ordini (\"Endocerida\", \"Ellesmerocerida\", \"Tarphycerida\", \"Ascocerida\"). Questa prima crisi \u00e8 verosimilmente da mettere in relazione ad una crisi biologica generalizzata dovuta ad un raffreddamento climatico estremo e ad una fase di regressione marina, in conseguenza di un evento glaciale. D'altro canto, il declino progressivo dei nautiloidi Paleozoici dal Siluriano \u00e8 sicuramente relazionabile con la comparsa e diffusione sempre maggiore dei placodermi e dei primi veri pesci, predatori pi\u00f9 veloci ed efficienti, dotati di mascelle e pinne pari.\nNel Siluriano e nel Devoniano Inferiore i sedimenti calcarei a cefalopodi, noti storicamente in letteratura sotto il nome collettivo di \u201ccalcari a Orthoceras\u201d, sono tra le facies marine pi\u00f9 diffuse e ben documentate in tutto il mondo. Si tratta di calcari da micritici a calcarenitici (in funzione dell'energia delle acque e quindi della profondit\u00e0), di ambiente neritico, spesso di colore scuro per la presenza diffusa di materia organica, spesso letteralmente pieni di conchiglie fossili di nautiloidi (fra i quali prevalgono le forme ortocone, da cui il nome storico), associate a bivalvi pelagici e a Graptoliti.\nL'abbondanza di queste forme induce diversi autori a ipotizzare che l'intera comunit\u00e0 bentonica fosse condizionata dalla presenza degli accumuli di conchiglie di nautiloidi, che ne costituivano letteralmente il substrato. \u00c8 probabile che anche le conchiglie degli esemplari morti, flottanti per un certo periodo a causa dei gas interni, costituissero il supporto per forme pelagiche come bivalvi del genere \"Cardiola\", crinoidi e graptoliti. Durante questo periodo, le facies di piattaforma carbonatica si sviluppano ulteriormente, e i nautiloidi ne costituiscono una componente importante, almeno fino alla crisi biologica nel Devoniano Superiore.\nNel Devoniano si differenziano i primi \"Nautilida\", con forme in parte gi\u00e0 simili a quelle moderne. Nel Devoniano Superiore, al passaggio tra Frasniano e Famenniano, in concomitanza con una crisi biologica generalizzata, si verifica l'estinzione o l'inizio di un rapido declino per la maggior parte degli ordini paleozoici, che non superano il Carbonifero ad eccezione di \"Orthocerida\" e \"Nautilida\". Questa riduzione potrebbe essere almeno in parte correlabile anche alla comparsa e allo sviluppo nel Devoniano e nel Carbonifero degli \"Ammonoidea\", derivati con ogni probabilit\u00e0 dai \"Nautiloidea\" attraverso forme ortocone con setti ondulati e sifone marginale (\"Bactritidae\"). Nel Carbonifero e nel Permiano, i nautiloidi devono subire la concorrenza sempre pi\u00f9 forte degli Ammonoidea (soprattutto i \"Goniatitina\"), che gradualmente conquistano tutti gli ambienti in cui vivono anche i nautiloidi.\nMesozoico, Terziario, Attuale.\nSolo pochi rappresentanti di \"Orthocerida\" e \"Nautilida\" sopravvivono alla crisi permo-triassica, e solamente i \"Nautilida\", con un unico genere (\"Cenoceras\") alla crisi, relativamente meno importante, avvenuta al passaggio Triassico-Giurassico. Questi ultimi recuperano e mantengono una buona differenziazione a livello di genere per tutto il Giurassico e il Cretaceo, e tendono a partire dal tardo Giurassico a sviluppare forme con suture piuttosto complesse, marcatamente ondulate e angolose (\"Hercoglossidae\") accanto a forme con suture semplici. I nautiloidi passano praticamente indenni la crisi tra Cretaceo e Terziario (fatale invece per le pi\u00f9 specializzate ammoniti) e si differenziano ulteriormente dal Paleocene al Miocene, con la diffusione a livello mondiale di nuove forme a sutura complessa (\"Aturiidae\"), verosimilmente occupando in parte nicchie ecologiche lasciate libere dall'estinzione degli \"Ammonoidea\". Successivamente (Pliocene-Attuale), con il raffreddamento generalizzato del clima, i \"Nautilida\" subiscono un nuovo declino fino ai soli attuali due generi rappresentanti, a sutura relativamente semplice. D'altro canto, gli studi citati sul genere \"Allonautilus\" fanno pensare che il processo di speciazione sia tuttora in atto tra i nautiloidi, e che quindi questo gruppo sia ancora piuttosto vitale.\nNautiloidi fossili in Italia.\nIn Italia i nautiloidi sono presenti solo allo stato fossile, in rocce sedimentarie che vanno dal Siluriano al Miocene.\nPaleozoico.\nIn Italia si rinvengono nautiloidi fossili nelle successioni paleozoiche carbonatiche della Sardegna sud-occidentale (Iglesiente), datate al Siluriano Superiore e al Devoniano Inferiore, e della Carnia, ove sono state segnalate in termini stratigrafici che vanno dal Siluriano al Permiano. Sono presenti inoltre nei sedimenti carbonatici del Permiano della Val Gardena (Formazione a Bellerophon), in Trentino, e in Sicilia (Valle del Sosio).\nMesozoico.\nNautiloidi ortoconi sono ancora presenti nei sedimenti triassici del sudalpino, soprattutto in facies di piattaforma carbonatica. Forme planispirali (abbastanza simili alle attuali) sono state rinvenute principalmente in sedimenti bacinali.\nNel Giurassico, i nautiloidi sono segnalati soprattutto in sedimenti bacinali e divengono abbastanza frequenti (anche se molto meno delle ammoniti) nelle facies di Rosso Ammonitico, diffuse dalla parte terminale del Giurassico Inferiore a tutto il Giurassico Superiore, in tutta l'Italia (Sardegna esclusa).\nNel Cretaceo i rinvenimenti in facies di bacino sono molto meno frequenti e piuttosto sporadici, come del resto per gli altri cefalopodi, probabilmente per condizioni ambientali e deposizionali meno favorevoli alla loro fossilizzazione. In questo periodo infatti in Italia si sedimentano prevalentemente facies torbiditiche, con elevato tasso di sedimentazione, e facies emipelagiche depostesi a profondit\u00e0 elevata, superiore alla profondit\u00e0 di compensazione dell'aragonite o ACD (\"Aragonite Compensation Depth\"), oppure facies di piattaforma carbonatica in cui i nautiloidi di quel periodo non vivevano. Nelle Alpi meridionali sono tuttavia presenti nautiloidi (associati ad ammoniti) in alcuni livelli emipelagici all'interno del Flysch Lombardo e delle facies di Scaglia tardo-cretaciche. In Sardegna orientale (Barbagia e Ogliastra) si hanno sedimenti pelagici con nautiloidi.\nCenozoico.\nSono segnalati diffusamente nautiloidi del genere \"Aturia\" nei sedimenti marini emipelagici dell'Eocene e dell'Oligo-Miocene, dal margine sudalpino (Gonfolite) al bacino terziario ligure-piemontese, all'Appennino centro-settentrionale (Formazione Marnoso Arenacea) e in Puglia\nAspetti economico-culturali.\nInteresse per la pesca.\nLe specie attuali hanno interesse commerciale soprattutto per la conchiglia, per la maggior parte da esemplari spiaggiati. Vengono tuttavia pescate artigianalmente dalle popolazioni rivierasche locali della zona indo-pacifica. I nautili vengono catturati mediante trappole di bamb\u00f9 intrecciato piazzate a profondit\u00e0 da 60 a 140\u00a0m. La loro carne \u00e8 venduta in mercati locali e i gusci, se in buone condizioni, alimentano il mercato delle conchiglie. Talvolta lo strato superficiale viene rimosso e la conchiglia viene lucidata per evidenziare la parte madreperlacea. In qualche caso, la conchiglia viene sezionata lungo la sezione spirale per mettere in luce le strutture interne (setti e colletti sifonali). Esemplari di \"Nautilus\" (soprattutto \"N. belauensis\", la prima forma che \u00e8 stato possibile mantenere in vita in cattivit\u00e0) sono spesso presenti in acquari pubblici e privati. Non \u00e8 facile mantenere queste forme in acquario, dove hanno diversi problemi di assetto, in quanto tendono a galleggiare in superficie senza poter controllare la profondit\u00e0.\nInteresse storico e artistico.\nLa conchiglia delle specie attuali ha sempre attirato l'attenzione dell'uomo per la sua struttura armoniosa. I primi esemplari sono arrivati in occidente fin dall'antichit\u00e0, sia attraverso le vie commerciali asiatiche sia probabilmente da esemplari rinvenuti spiaggiati sulle coste dell'Africa orientale e del Madagascar, portati dalle correnti oceaniche.\nMolte conchiglie ben conservate, vennero utilizzate per creare capolavori di oreficeria incastonandole in argento per creare coppe da esibire sulle tavole riccamente addobbate.\nLe forme estinte alimentano ovviamente il mercato di nicchia dei fossili, ove sono tuttavia generalmente meno apprezzate rispetto alle ammoniti (per lo meno dal pubblico privo di cultura paleontologica) per le forme di solito meno ornate e appariscenti. I \"calcari a Orthoceras\" sono tuttavia molto apprezzati come pietra ornamentale, in forma di placchette e lastre levigate per ornare tavolini e per oggettistica minuta o vasellame di arredo, questo grazie alla bellezza e la suggestivit\u00e0 delle strutture interne delle conchiglie nautiloidi visibili in sezione. La cavatura industriale di questo tipo di roccia \u00e8 molto sviluppata in Marocco (area di Erfoud) e nell'Isola di Gotland nel mar Baltico.\nStato di conservazione.\nNessuna delle specie attuali del genere \"Nautilus\" \u00e8 considerata a rischio di estinzione, nonostante la pesca sia sicuramente incrementata negli ultimi decenni. Le specie del genere \"Allonautilus\" sono considerate rare, ma i dati disponibili in letteratura sono ancora insufficienti per avere una chiara visione della consistenza e della distribuzione delle popolazioni."}
{"id": "792199", "revid": "71699", "url": "https://it.wikipedia.org/wiki?curid=792199", "title": "Gelata del 1985", "text": ""}
{"id": "792203", "revid": "71699", "url": "https://it.wikipedia.org/wiki?curid=792203", "title": "Gelata dell'85", "text": ""}
{"id": "792205", "revid": "298229", "url": "https://it.wikipedia.org/wiki?curid=792205", "title": "Riviera (atletica leggera)", "text": "Nella gara dei 3000 metri siepi di atletica leggera, la riviera \u00e8 il penultimo ostacolo.\nEsso consiste in una barriera mobile alta 91 cm, stabilizzata da pesanti supporti in ferro, seguita da una vasca piena d'acqua, scavata all'interno della pista.\nLa vasca misura 3,66 x 3,66 metri ed ha profondit\u00e0 variabile in quanto il suo pavimento \u00e8 inclinato, cos\u00ec che la profondit\u00e0 dell'acqua diminuisce in altezza via via che ci si allontana dalla rampa."}
{"id": "792209", "revid": "1543377", "url": "https://it.wikipedia.org/wiki?curid=792209", "title": "Michael Scott Rohan", "text": "Ha vinto nel 1991 il premio \"William F. Crawford Award\" per la miglior trilogia fantasy, \"L'Inverno del Mondo\".\nBiografia.\nNacque ad Edimburgo nel 1951. Studi\u00f2 all'Accademia di Edimburgo e al St Edmund Hall, Oxford dove scelse la facolt\u00e0 di legge. L\u00ec incontr\u00f2 Allan Scott che lo spinse a scrivere per il periodico del gruppo SFinx e la sua futura moglie Deborah. Durante questo periodo lavor\u00f2 come bibliotecario, programmatore, redattore, traduttore, spedizioniere di campioni botanici. Al conseguimento della laurea nel 1973 abbandon\u00f2 la carriera legale per lavorare presso una casa editrice internazionale. Pass\u00f2 i cinque anni successivi compilando enciclopedie ma continuando a scrivere per il periodico \"SFinx\".\nNel 1977 finalmente si sposa con Deborah. Nel 1978 decide di dedicarsi quasi a tempo pieno alla letteratura e cominci\u00f2 a scrivere il suo primo libro \"The Hammer And The Cross\", ed il suo primo romanzo \"Run to the Stars\".\nGli altri interessi di Rohan, oltre la letteratura, sono antropologia, storia, archeologia e paleontologia e le sue attivit\u00e0 singolari si susseguono di continuo. Partecip\u00f2 alla caccia al mostro di Loch Ness. Suon\u00f2 la chitarra per poco tempo e cant\u00f2 in una banda folkloristica, speriment\u00f2 la lirica ma fu un fallimento totale. Attualmente scrive articoli per un periodico di musica e si impegna per divulgare la musica classica. I suoi compositori favoriti sono tanti ma Wagner e Mozart occupano un posto di riguardo. Ha un'ottima conoscenza della lingua francese e tedesca, infarinature di altre lingue come il finlandese e sta combattendo attualmente per apprendere il russo.\nLui e sua moglie Deborah sono arcieri occasionali e miopi, e condividono un grande interesse per la preservazione di animali e piante selvatiche. Dopo avere vissuto ad Oxford, si sono trasferiti a Leeds nel 1984, e nel 1994 in un piccolo villaggio vicino a Cambridge."}
{"id": "792215", "revid": "1649409", "url": "https://it.wikipedia.org/wiki?curid=792215", "title": "Adam (Oman)", "text": "Adam (\u0623\u062f\u0645 in arabo), \u00e8 una citt\u00e0 nel governatorato di al-Dakhiliyya, nel nord-est dell'Oman. \nSi tratta della citt\u00e0 natale del sultano Ahmad bin Sa'id (1749-1783) che vi edific\u00f2 un forte ancor oggi visibile. Nel 1864 il forte fu restaurato dal sultano Azzan bin Qais."}
{"id": "792217", "revid": "486946", "url": "https://it.wikipedia.org/wiki?curid=792217", "title": "Aglianese", "text": ""}
{"id": "792221", "revid": "1305772", "url": "https://it.wikipedia.org/wiki?curid=792221", "title": "Michele Maffei", "text": "Biografia.\nNel 1966 partecipa ai Mondiali giovanili di Vienna e l'anno dopo a quelli assoluti di Montr\u00e9al.\nHa partecipato alle seguenti edizioni dei Giochi olimpici:\nHa partecipato in tutto a 12 edizioni dei Campionati del mondo, conquistando la medaglia d'oro individuale nel 1971 a Vienna.\nAi campionati del mondo ha vinto un totale di 10 medaglie.\nHa partecipato nello stesso periodo alle Universiadi del 1970 a Torino e ai Giochi del Mediterraneo (tenutisi nel 1975 ad Algeri e nel 1979 a Spalato).\nNel 1973 si diploma al 5\u00ba Corso dei Maestri dello Sport ed inizia a lavorare al CONI.\nNel 1974 entra nei Carabinieri.\nDal 1987 al 1992 \u00e8 stato segretario generale della Federazione Italiana Sport Disabili.\nCome dirigente del CONI ha ricoperto diversi incarichi. \u00c8 stato Segretario Generale della Federazione Italiana Scherma dal 1999 al 2003.\n\u00c8 stato sino al 2011 Segretario Generale della Federazione Ginnastica d'Italia.\nHa insegnato scherma presso la Facolt\u00e0 di Scienze Motorie presso l'Universit\u00e0 degli studi dell'Aquila.\n\u00c8 membro della Commissione Tecnica dell'Accademia Nazionale di Scherma di Napoli, Ente morale che rilascia le qualifiche di Istruttore Nazionale e di Maestro di scherma."}
{"id": "792227", "revid": "339392", "url": "https://it.wikipedia.org/wiki?curid=792227", "title": "Periodo degli stati combattenti", "text": ""}
{"id": "792228", "revid": "125927868", "url": "https://it.wikipedia.org/wiki?curid=792228", "title": "Alcea rosea", "text": "La malvarosa (Alcea rosea ) \u00e8 una pianta ornamentale della famiglia delle Malvacee.\nDescrizione.\nPresenta grandi foglie alterne ovato-lobate, bollose. Il fusto, di portamento eretto, e le foglie sono ricoperti d'una fitta peluria che rende la pianta ispida al tatto. I fiori sono ascellari, con colori dal bianco al rosa al rosso, anche screziati. Esistono inoltre variet\u00e0 viola, blu e quasi nere. \u00c8 pianta rustica dal vigoroso sviluppo, capace di vegetare allo stato selvatico anche in condizioni estreme (bordo strada, terreni aridi).\nIn letteratura \u00e8 descritta variamente come pianta annuale o biennale e la ripresa vegetativa della pianta nel medesimo sito \u00e8 attribuita ad auto-semina. Altrove, in accordo con quanto riporta l'esperienza dei coltivatori (soprattutto se si \u00e8 lasciato sviluppare il fittone radicale senza molestare la rosetta basale), la pianta \u00e8 descritta come perenne.\nPresenta un accrescimento molto rapido in primavera-estate, periodo in cui dalla rosetta basale si slanciano uno o pi\u00f9 fusti verticali recanti le infiorescenze i quali raggiungono rapidamente l'altezza di o pi\u00f9. La fioritura perdura fino ad inizio autunno. Ai primi freddi invernali i fusti si disseccano e la pianta si riduce ad un basso () cespo globoso di caratteristiche camefite, forma sotto la quale la pianta sverna allo stato di sempreverde.\nLa radice della pianta \u00e8 un fittone carnoso bianco; si insinua facilmente a grandi profondit\u00e0 (circa 1\u00a0m) anche in terreni compatti e sassosi, ed ha numerose indicazioni farmacologiche.\nColtivazione.\nAlcea rosea \u00e8 coltivata prevalentemente in giardini informali dall'aspetto naturale; particolarmente, considerata la mole dei fusti, come ultima fila delle bordure. La propagazione della pianta \u00e8 effettuata usualmente tramite semi, i quali hanno fertilit\u00e0 ottima, al punto che il fenomeno dell'auto-semina \u00e8 d'osservazione frequente in natura. La semina pu\u00f2 essere effettuata in autunno nei climi temperati o preferenzialmente in primavera nei climi rigidi. Una pianta germinata da seme pu\u00f2 portare fiori di colore differente da quello della pianta madre. Una volta sviluppato il fittone radicale, l'Alcea rosea \u00e8 pianta molto frugale, con buona tolleranza ai climi rigidi. Non necessita d'irrigazione se non come soccorso in stagioni eccezionalmente siccitose; teme anzi i terreni umidi.\nA causa del profondo sviluppo del fittone, che rende pressoch\u00e9 impossibile effettuare uno scavo di profondit\u00e0 tale da estrarlo senza provocarne la rottura, la pianta soffre molto il trapianto. Per la stessa ragione risulta inusuale la coltivazione in vaso; \u00e8 pratica comune la semina in terreno aperto, in luogo da cui \u00e8 prevedibile che la pianta non dovr\u00e0 essere successivamente spostata.\nViene facilmente attaccata dalla ruggine fogliare (Puccinia malvacearum), che pu\u00f2 essere combattuta con fungicidi.\nUsi.\nIl fittone radicale di Alcea rosea ha un uso farmacologico di protezione delle mucose. La raccolta della radice avviene in autunno da piante di due anni d'et\u00e0: viene tagliata in bastoncini di max 20\u00a0cm, decorticata e seccata a 40\u00a0\u00b0C. Le radici vengono vendute anche sotto forma di estratti secchi, sciroppi e pastiglie. Gli zuccheri mucillaginosi di cui le radici sono ricche, composti principalmente da acido glucuronico, acido galatturonico, ramnosio e galattosio, a contatto con l'umidit\u00e0 si convertono in un soffice gel che viene utilizzato per proteggere la faringe dagli elementi irritanti e nel trattamento della tosse secca.\nPossiede inoltre propriet\u00e0 immunomodulanti: ricerche indicano che si comporta come un attivatore policlonale dei linfociti B.\nI fiori mostrano anche propriet\u00e0 antinfiammatorie ed analgesiche; l'estratto acquoso sembra possedere capacit\u00e0 di stimolare il metabolismo degli steroidi senza modificare per\u00f2 le caratteristiche della steroidogenesi dei ratti studiati.\nSi \u00e8 infine trovato negli estratti di Alcea la presenza di polifenoli con deboli attivit\u00e0 antiestrogeniche dovute al blocco dell'aromatasi quali la quercetina e il kaempferolo.\nVari composti fenolici acidi sono stati isolati; tra essi: acido ferulico, acido vanilico, acido siringico, acido p-cumarico, acido p-idrossibenzoico, acido idossifenilacetico e acido caffeico.\nTra le propriet\u00e0 fitoterapiche pi\u00f9 importanti vanta: \nStudi indicano che l'Altea si possa comportare come un possibile depuratore biologico di metalli pesanti nei terreni contaminati.\nLa pianta \u00e8 visitata dalle api per il polline ed il nettare."}
{"id": "792234", "revid": "287204", "url": "https://it.wikipedia.org/wiki?curid=792234", "title": "Eleotridae", "text": "Gli Eleotridae sono una famiglia di pesci ossei marini, d'acqua dolce e d'acqua salmastra.\nDistribuzione e habitat.\nGli Eleotridae sono diffusi nelle acque dolci e marine costiere della gran parte delle regioni tropicali. Poche specie sono diffuse nelle regioni temperate. Sono del tutto assenti dall'Europa e dal mar Mediterraneo. Sono particolarmente diffusi in Oceania e costituiscono una frazione notevole dell'ittiofauna d'acqua dolce di Australia e Nuova Guinea.\nLe specie marine di solito vivono in acque costiere, spesso in zone di mescolamento tra le acque dolci e marine come i mangrovieti, gli estuari o le lagune. Alcuni eleotridi comunque sono diffusi anche nelle barriere coralline. Le specie di acqua dolce sono comuni nei corsi d'acqua che solcano le foreste pluviali come nelle pozze del deserto e, pi\u00f9 in generale, in tutti gli ambienti. \"Typhleotris\" \u00e8 un genere limitato alle acque sotterranee delle caverne del Madagascar, i cui membri sono privi di occhi e di pigmento.\nDescrizione.\nL'aspetto degli eleotridi \u00e8 abbastanza vario ma in genere sono molto simili ai Gobiidae da cui si riconoscono soprattutto per le pinne ventrali che possono essere divise o unite per varia lunghezza ma mai conformate a ventosa. In genere hanno struttura pi\u00f9 massiccia che i Gobiidae e molte specie hanno bocca grande che denota abitudini predatorie. La bocca \u00e8 terminale o rivolta in alto. Le scaglie sono presenti.\nLa maggior parte delle specie misura meno di 20\u00a0cm ma un certo numero supera questa misura. \"Dormitator maculatus\" \u00e8 la specie pi\u00f9 grande e pu\u00f2 raggiungere i 70\u00a0cm.\nAlimentazione.\nLe piccole specie si cibano di invertebrati, le pi\u00f9 grandi catturano anche pesci.\nAcquariofilia.\nPoche specie d'acqua dolce, tra cui spicca la coloratissima \"Tateurndina ocellicauda\" originaria della Nuova Guinea, si sono diffuse come ospiti degli acquari domestici.\nTassonomia.\nSottofamiglie.\nLa famiglia \u00e8 suddivisa in due sottofamiglie:\nSpecie.\nLa famiglia comprende le seguenti specie:"}
{"id": "792237", "revid": "834", "url": "https://it.wikipedia.org/wiki?curid=792237", "title": "Raw Power (album Stooges)", "text": ""}
{"id": "792240", "revid": "115781564", "url": "https://it.wikipedia.org/wiki?curid=792240", "title": "Casseruola", "text": "La casseruola \u00e8 un tipo di pentola usato in cucina. Costruita in metallo, con il fondo piatto e le pareti alte con uno o due manici, pu\u00f2 essere dotata di coperchio.\nViene generalmente realizzata in: rame stagnato, alluminio, ferro smaltato, acciaio inox, viene utilizzata per preparare stufati, cacciagione, risotti, soffritti. Il nome deriva probabilmente da cassa come diminutivo.\nLa casseruola pu\u00f2 essere di tre tipi:"}
{"id": "792241", "revid": "767487", "url": "https://it.wikipedia.org/wiki?curid=792241", "title": "Tanzwut", "text": "I Tanzwut (letteralmente \"mania del ballo\") sono un gruppo musicale medieval rock tedesco, fondato da ex membri del gruppo medieval rock dei Corvus Corax. Sono noti per l'uso di strumenti insoliti per il genere metal, in particolare la cornamusa.\nBiografia.\nIl nome Tanzwut apparve per la prima volta nel 1996, in un singolo dei Corvus Corax, gruppo di musica medievale che in quel CD mischiava, per\u00f2 il suo tradizionale sound con elementi di musica rock/metal ed elettronica. Il successo ottenuto spinse la band a creare i Tanzwut come progetto parallelo e a pubblicare con questo nome un cd omonimo nel 1999.\nmolti si chiedono da dove proviene il nome Tanzwut? La spiegazione pi\u00f9 plausibile che la band ha dato \u00e8 che durante l\u2019anno 1353, la peste mieteva vittime in tutta l\u2019Europa, e molti credevano che la fine del mondo fosse ormai vicina. E fu allora che un gruppo di buffoni arriv\u00f2 nelle citt\u00e0 con cornamuse e tamburi incitando la gente a disfarsi dei propri averi terreni e ad esorcizzare la paura per l\u2019imminente fine del mondo con la \u201cfuria del ballo\u201d (in tedesco \u201cTanzwut\u201d, appunto). In molti ne furono colpiti, danzando nelle strade fino a cadere a terra stremati.\nTeufel (Diavolo) \u00e8 con la sua testa calva e i ciuffi rossi pettinati come se fossero corna, l\u2019elemento chiave della band. Contrariamente a quanto si potrebbe pensare Teufel non \u00e8 l\u2019incarnazione del Diavolo e il suo nome non ha niente a che vedere con il satanismo, quanto piuttosto con la leggenda, sempre di origine medievale, di \u201cLieben Augustin\u201d, lo zampognaro viennese caduto in un pozzo dove erano state gettate le vittime della peste, nel tentativo di evitare il contagio. Il giorno successivo Augustin usc\u00ec dal pozzo come se niente fosse e senza essersi infettato; la gente lo vide e cominci\u00f2 a gridare e a dire che il Diavolo stava resuscitando e fuggirono impauriti.\nI Tanzwut sono diventati famosi anche grazie alle loro fulminanti esibizioni dal vivo, caratterizzate, oltre che dall\u2019allestimento di stampo medievale del palco, anche dai loro singolari costumi (che disegnano loro stessi) \u2013 che nell\u2019apparenza e nei materiali usati rappresentano al meglio questo particolare ibrido tra rock/metal, musica elettronica e medievale. La loro fama \u00e8 cresciuta negli anni anche oltre i confini tedeschi, basti pensare che uno dei Paesi dove godono di maggior seguito e popolarit\u00e0 \u00e8 il Messico.\nDopo l\u2019uscita di \u201cSchattenreiter\u201d nel 2006 la band si prende una lunga pausa, segnata dall\u2019abbandono di molti membri; tra questi Patrick Lange che inizia un progetto solista con il nome Ostfront, abbracciando il ricco filone della NDH (ma continuando anche progetti paralleli sempre nell\u2019ambito della musica medievale).\nFinalmente nel 2010 i Tanzwut danno nuovi segni di vita e, con una line-up totalmente rinnovata, ad eccezione del cantante Teufel (che a Settembre pubblica il suo primo album da solista, \u201cAbsinth\u201d), annunciano l\u2019uscita del nuovo album nel 2011.\nCome promesso, nel 2011 i Tanzwut tornano sulle scene, prima con l\u2019album acustico e quasi interamente strumentale \u201cMorus et Diabolus\u201d, poi con il nuovo disco \u201cWei\u00dfe N\u00e4chte\u201d.\nNel 2013 viene pubblicato un altro studio album, \u201cHollenfahrt\u201d e la band inizia un nuovo tour in Austria e Germania.\nNel 2014 la band firma con la AFM Records e con questa etichetta pubblica i successivi album \u201cEselmesse\u201d (2014), \u201cFreitag der 13.\u201d (2015) e \u201cSchreib es mit blut\u201d (2016).\nStile.\nAll\u2019inizio della loro carriera i componenti stessi del gruppo non erano concordi sul loro genere musicale. Lo stesso cantante, Teufel, cos\u00ec definiva le sonorit\u00e0 della band: \u201cNon \u00e8 rock n\u2019 roll, neanche techno, neanche metal, per\u00f2 nelle nostre canzoni c'\u00e8 un non so che di folk, comunque nessuno sa quello che \u00e8 il nostro genere. Possiamo dire solo che \u00e8 Tanzwut.\u201d Ma sembra che, negli ultimi anni, siano giunti alla conclusione di Industrial rock medievale in cui il suono duro ed elettronico richiama la musica Industrial, i riff pesanti di chitarra e il sottofondo di basso e batteria si fanno carico della parte Rock (e, occasionalmente, Metal), le cornamuse riportano alle sonorit\u00e0 del Medioevo.\nI testi sono quasi esclusivamente in tedesco; tuttavia, nel primo album \u00e8 presente la canzone \u201cAuferstehung\u201d, che contiene il testo - in Alto tedesco antico - del primo dei due \u201cIncantesimi di Merseburgo\u201d. Nel CD \u201cIhr wolltet Spass\u201d, inoltre, sono presenti due canzoni in Latino: \u201cCaupona\u201d, il cui testo \u00e8 estratto dai Carmina Burana (\u201cDum caupona verterem\u201d, n.76); e \u201cFatue\u201d, il cui testo \u00e8 estratto dal carme n.219 \u201cIn orbem universum\u201d (Carmina Burana) e dall\u2019\u201cOrdo virtutum\u201d di Santa Ildegarda di Bingen. Infine, nell'album \u201cSchattenreiter\u201d lo stesso espediente \u00e8 presente in \u201cToccata\u201d, il cui testo \u00e8 un estratto del carme n.202 \u201cO potores exquisiti\u201d."}
{"id": "792254", "revid": "17351", "url": "https://it.wikipedia.org/wiki?curid=792254", "title": "CRDA Cant Z.1007", "text": ""}
{"id": "792256", "revid": "17351", "url": "https://it.wikipedia.org/wiki?curid=792256", "title": "Savoia-Marchetti SM.84", "text": ""}
{"id": "792259", "revid": "161374", "url": "https://it.wikipedia.org/wiki?curid=792259", "title": "Fieseler Storch", "text": ""}
{"id": "792261", "revid": "22356", "url": "https://it.wikipedia.org/wiki?curid=792261", "title": "Telmatosaurus", "text": ""}
{"id": "792263", "revid": "834", "url": "https://it.wikipedia.org/wiki?curid=792263", "title": "Hard disc", "text": ""}
{"id": "792264", "revid": "2010557", "url": "https://it.wikipedia.org/wiki?curid=792264", "title": "Corfinium", "text": "Corfinium era un'antica citt\u00e0 italica, capitale del popolo dei Peligni. Scavi archeologici presso l'odierna Corfinio, in provincia dell'Aquila, hanno individuato la citt\u00e0 nei pressi del fiume Aterno, a 345 metri sul livello del mare. Le indagini hanno evidenziato che la strada principale era la Via Valeria, sorta di proseguimento della Via Tiburtina e collegamento tra Roma e Pescara.\nStoria.\nEpoca italica e romana.\nCapitale dei Peligni, antico popolo italico, fin dal I millennio a.C., conserv\u00f2 tale ruolo fino all'assoggettamento a Roma, avvenuto prima nel III secolo a.C. Con la Lex Julia (90 a.C.) fu trasformata in municipio romano. Successivamente la Lex Licinia Mucia de civibus redigendis del 95 a.C. restrinse i parametri istituiti con la legge precedente: questo fece insorgere la popolazione, ma Livio Druso sovvert\u00ec questa nuova legge e restitu\u00ec ai Peligni la cittadinanza romana, fino a che non venne assassinato.\nCorfinium si ribell\u00f2 nuovamente quando Quinto Varo fece di nuovo abrogare la legge che istituiva la cittadinanza romana. La rivolta, che coinvolse anche i popoli attigui, port\u00f2 prima a un'assemblea, alla quale parteciparono tutti i popoli italici, indi alla Guerra sociale e, alla fine, di nuovo, con la pace susseguente, la definitiva cittadinanza romana. Durante la Guerra sociale Corfinium fu scelta come capitale dai \"socii\" e ridenominata \"Italica\".\nGli Italici insorti crearono una vera e propria struttura politica sul modello di quella romana. Elessero due consoli, uno dei Marsi, uno dei Sanniti, un'assemblea composta da 500 senatori concludeva l'organo politico, si istitu\u00ec un fondo statale per coniare delle monete che riproducevano la cerimonia del giuramento di fedelt\u00e0 degli Italici contro Roma, con il dono delle fedi e il sacrificio delle scrofe. Sul lato opposto della moneta corfiniese pi\u00f9 famosa, compare per la prima volta la scritta , intesa come identificazione di un vasto territorio delle varie trib\u00f9 Italiche. Alla caduta di Corfinio capitale, nel periodo romano quando venne rinominata \"Pentima\" sino al 1928, la capitale della Lega nell'88 a.C. veniva trasferita nell'attuale Molise presso Isernia e, quando anch'essa venne espugnata, a \"Bovianum\" ossia Bojano, fino alla conquista totale del Sannio.\nNell'89 a.C. il console Strabone propose la \"lex Pompeia\" che permetteva ai coloni della Gallia Cisalpina di acquisire la cittadinanza, esempio di come Roma alla fine avesse dovuto per forza piegarsi alle richieste dei popoli italici per non trovarsi annientata. Nel frattempo la guerra sociale in Abruzzo prosegu\u00ec, ed entr\u00f2 nella fase del cosiddetto \"bellum Marsicum\", perch\u00e9 si combatt\u00e9 prevalentemente nel territorio del Fucino. I Marsi accorsero in aiuto degli Etruschi rivoltosi, e furono raggiunti da Strobone, che uccise 15.000 italici, spegnendo di fatto ogni velleit\u00e0 di resistenza. Successivamente mosse su Ascoli per vendicare il massacro del 91, e la citt\u00e0 fu rasa al suolo. In quel periodo anche i Peligni e i Vestini si arresero; il controllo della rivolta pass\u00f2 dunque in mano alla trib\u00f9 dei Pentri, e in aiuto di Roma accorse Silla dalla Campania, distruggendo Pompei, Ercolano e Stabia, fino a giungere a Boviano, territorio storico per le rivolte dei Pentri due secoli prima. Il movimento meridionale sannita di Nola e della Lucania continu\u00f2 la lotta fino all'82 a.C., mentre Isernia e Corfinio cadevano sotto il controllo di Silla, dopo il massacro dell'altopiano delle Cinquemiglia. Corfinio sub\u00ec un saccheggio sanguinoso, e fu privata dell'antico nome, venendo chiamata \"Valva\", e dal Medioevo, come detto, \"Pentima\".\nCorfinium sotto Roma.\nCorfinio, in seguito alla sconfitta italica, fu accorpata di nuovo nel dominio della Repubblica romana, facendo parte del territorio del Sannio. Con l'imperatore Augusto ci fu un riordinamento amministrativo territoriale, e la citt\u00e0 fu inclusa nella \"Regio IV Samnium\", rimanendoci sino all'epoca longobarda. La citt\u00e0 viene menzionata varie volte dagli scrittori romani, chiamata anche \"Italia\" (Velleio Petercolo, II, 16 - Diodoro Siculo, XXXVII, 2). Durante l'epoca romana mantenne comunque un privilegio economico insieme a Sulmona perch\u00e9 entrambe si affacciavano lungo la strada della via Tiburtina Valeria, che costeggiava il Vella, e poi il fiume Aterno, sino a raggiungere il porto di \"Aternum\" ossia Pescara. Divenne un \"municipium\" con quattuorviri, appartenenti alla trib\u00f9 Sergia.\nScarsi sono i resti archeologici, dato che la citt\u00e0 venne pi\u00f9 volte saccheggiata dai barbari durante la guerra greco-gotica nel VI secolo d.C., e poi a pi\u00f9 riprese dai Saraceni, anche quando si era costituito ormai il nuovo centro di Pentima, nel X secolo. Gli scavi principali furono compiuti da Antonio De Nino tra il 1877-1922 presso l'antica cattedrale di San Pelino fuori le mura, vennero scoperte tombe cristiane ma anche italiche, lungo la strada per Pratola Peligna furono rinvenuti altri sepolcri, con tombe inumate oppure vasi per i corpi cremati, con relativo corredo. Presso la chiesa della Madonna delle Grazie \u00e8 stato trovato un pezzo dell'acquedotto delle Uccole, presso l'eremo di San Terenziano, costruito sopra un'altura, si sono trovate le tracce di un'antica strada romana che si allacciava alla via Valeria.\nTra le epigrafi rinvenute, interessanti sono quelle che riguardano le sacerdotesse delle dee Cerere e Venere (C.I.L., IX, 3170, 3166, 3167), poi quella che ricorda Dolabella Metilliano, costruttore delle terme (C.I.L., IX, 3152). Si sa per certo che la citt\u00e0 romana era dotata di un Foro e una Curia e un macellum fatto rifate da un certo Lucceius, poi delle basiliche, come si rivela dalle epigrafi, ed edifici termali, presenti nell'area archeologica don Antonio Colella e di Sant'Ippolito.\nDa Corfinium a Contea di Valva.\nCon la caduta dell'Impero romano d'Occidente la storia di Corfinium segu\u00ec quella di molte altre citt\u00e0 italiane, subendo saccheggi dalle popolazioni barbariche.\nCol nome di \"Balba - Balva o Valba\" si designa la regione abitata dagli antichi Peligni, come dimostra anche la descrizione territoriale della diocesi di Valva, dalle bolle di papa Leone IX, papa Innocenzo II e papa Clemente III. Istituita dai Longobardi, la contea confinava con quella di Teate (Chieti), della Marsica (provincia Valeria) e di Forcona (L'Aquila), venendo tutte quante inglobate nel ducato di Benevento. I confini con Chieti stavano presso il fosso Luparello (Civitaluparella), dove scorre il Sangro, poi con Palena, la valle di Taranta, il guado di Monte Coccia (Campo di Giove), quello di Monte Orsa (il Morrone con le rovine del castello di Roccacasale) fino a Tremonti, presso Popoli. Qui iniziavano i confini con il Contado di Penne, presso la valle Tritana e i monti Sigillo e Cinerario, fino a Forcona, mentre dall'altra parte i confini con la Marsica stavano nel Monte Celico, la terra di Monte Cagno, Rovere (Rocca di Mezzo), Carrito, Colonnella e Campomizzo, dove si trovavano le sorgenti del Sangro, che tornano a scendere nuovamente verso Civitaluparella.\nIl territorio insomma abbracciava tutta la valle sino ai confini con la Baronia di Carapelle Calvisio, Ofena e Calascio, confinando poi con la valle di Peluino e Subequana, il piano di Sulmona, la valle del Flaturno (il fiume Sagittario, presso Anversa), Cocullo e la piana delle Cinque Miglia fino appunto al Sangro. La dominazione dei Franchi di Carlo Magno lasci\u00f2 i territori immutati nei loro confini, e l'annessione ci fu nel nuovo ducato di Spoleto dopo la conquista di Chieti nell'801 da parte di Pipino il Breve. Nell'843 la contea di Valva and\u00f2 a formare la provincia di Marsia insieme al territorio fucense, divenendo un contado autonomo, cos\u00ec come Paolo Diacono nella \"Historia Langobardorum\", annovera nell'Abruzzo le province di Marsia, Reatinus, Furconensis, Valvensis, Teatinus, Pinnensis, Marsicanus.Il territorio aquilano da una parte (quello dell'antica Amiterno) faceva parte del circondario di Rieti, l'altro ad est, quello con la citt\u00e0 di Forcona, era compreso nell'omonimo, dipendendo fortemente dal controllo dei Conti Berardi dei Marsi.\nLa contea Marsicana si sarebbe creata, secondo una leggenda, per volere della contessa Imilla figlia di Ludovico II, a cui venne donato il feudo di Morino. I primi Conti dei Marsi, ufficialmente con la venuta di Berardo I, e poi di Oderisio, si successero dall'843 al 926. Ildeberto tenne il potere sino all'860, gli successe poi Gerardo che combatt\u00e9 contro i Saraceni invasori, morendo nella battaglia. Nell'871 Ludovico II faceva sorge il potente monastero dell'abbazia di San Clemente a Casauria lungo il fiume Aterno, tra il territorio di Sulmona e quello di Chieti-Penne. Nell'876 sotto Guido di Valva nasceva il monastero di San Rufino in Campo di Valva, sotto la giurisdizione di San Vincenzo al Volturno; suo figlio Lamberto nell'881 sotto Guido, combatt\u00e9 nuovamente contro i saraceni, combattuti sino all'855, poich\u00e9 si erano nascosti nelle montagne di Torano e del fiume Sangro, incendiando abbazie e villaggi. Dopo la sciagura degli Ungari, nella Marsia faceva le veci di Alberico di Spoleto il visconte Gualdeperto, che guid\u00f2 la lega papale di Giovanni X contro i Saraceni, debellandoli definitivamente nel territorio della Tuscia. Venendo in un primo momento Alberico ricompensato dal papa, venne ucciso a tradimento i suoi possedimenti usurpati. Pietro, fratello di papa Giovanni, che comp\u00ec la congiura, concesse la Marsia a Gottifredo figlio di Giuseppe di Rieti. Con l'ascesa al potere di Rodolfo II di Borgona, anche il contado di Marsia divenne ereditario.\nQuando nel 926 Ugo d'Arles scese in Italia per la corona, lo segu\u00ec anche un certo Attone di Borgogna, suo zio e parente di Berardo il Francisco, che fond\u00f2 la contea dei Marsi; mentre il primo installava il presidio del potere a Chieti, Berardo ebbe la Marsia, Rieti, Amiterno e Forcona, inclusa Valva; il territorio venne diviso in 3 gruppi: il Reatino-Amiternino, il Forconese-Marsicano e quello di Valva, con sede del potere il castello di Celano. Nel 937 una nuova ondata di invasioni da parte degli Ungari venuti dalla Puglia sconvolse il territorio abruzzese: il monastero di Sant'Angelo in Flaturno (oggi i ruderi di Santa Maria delle Grazie presso le vicinanze di Anversa degli Abruzzi) veniva saccheggiato ed occupato, vi si consum\u00f2 un cruento scontro con una carneficina. Gli Ungari furono debellati, e non tornarono pi\u00f9 nel territorio. Nel 962 in occasione dell'incoronazione di Ottone I di Sassonia, elargiva a Giovanni XII la conferma delle antiche donazioni di Pipino e Carlo Magno, ad eccezione di Valva, sotto il Conti Marsi, mentre le chiese territoriali come San Pietro in Valva faceva sempre parte di San Vincenzo al Volturno. Durante il governo di Pandolfo di Spoleto, Ottone il 12 febbraio 964 giunse in Abruzzo, acquartierandosi a Raiano, rilasciando un diploma per l'abate di Sant'Angelo di Barreggio (Castrovalva).Nel 967 ci fu un'altra cerimonia in cui ai Conti dei Masi Berardo e Rainaldo veniva riconosciuta l'unione dei territori sotto la giurisdizione ecclesiastica della chiesa di Santa Giusta. Nuovamente nel 970 Ottone I giunse in Abruzzo, confermando a Grimoaldo vescovo di Valva, i beni della mensa episcopale. A quest'epoca si fa risalire anche la presenza del corpo autentico della Santa Lucia, conservato nell'omonima chiesa presso Prezza, poco distante da Corfinio.\nAltri progetti.\n "}
{"id": "792267", "revid": "834", "url": "https://it.wikipedia.org/wiki?curid=792267", "title": "Hard Disc", "text": ""}
{"id": "792273", "revid": "767487", "url": "https://it.wikipedia.org/wiki?curid=792273", "title": "Sinister (gruppo musicale)", "text": "I Sinister sono un gruppo death metal olandese nato nel 1989 a Schiedam, nell'Olanda Meridionale.\nStoria.\nGli inizi.\nI Sinister prendono vita nel 1989 e dopo vari avvicendamenti nella formazione il primo nucleo stabile sar\u00e0 formato da Aad Kloosterwaard alla batteria, Ron van de Polder alla chitarra e basso, Andr\u00e9 Tolhuis alla chitarra e Mike von Mastrigt alla voce, nel periodo iniziale dell'esplosione del fermento underground del death metal. Dopo la registrazione di alcuni demotape e di un 7 pollici \"Putrefiyng Remains\" su vinile che riescono a vendere circa 1500 copie e a crearsi un folto seguito nella scena, attirano l'attenzione dell'allora nascente etichetta tedesca Nuclear Blast, specializzata in death metal, che li mette sotto contratto.\nNel 1992 la band pubblica il suo primo album \"Cross The Styx\" traendo ispirazione dal death americano (\"Cannibal Corpse\", \"Morbid Angel\" e \"Deicide\") ma rielaborando in chiave del tutto personale il suo modo di fare death metal, definendo insieme ai connazionali Gorefest e ai polacchi Vader quello che sar\u00e0 poi considerato il death metal europeo. La band girer\u00e0 l'Europa per promuovere la loro musica insieme ai Suffocation, ai Cannibal Corpse, e ai Deicide allargando maggiormente il suo stuolo di fans.\nIl secondo album \"Diabolical Summoning\" registrato nel 1993 e prodotto da Colin Richardson mette in mostra le definitive coordinate del sound dei Sinister che smussa gli angoli grezzi di \"Cross the Styx\" e diviene cos\u00ec quadrato e potente con composizioni che alternano momenti impazziti di batteria con soffocanti rallentamenti. Le liriche saranno a sfondo horror/diabolico mentre della copertina si occuper\u00e0 l'artista americano Wes Benscoter con il suo classico stile horror e malvagio.\nSeguendo lo stesso stile, la band incide nel 1995 l'album \"Hate\" che fu seguito da un tour di 55 date in America e da molti show anche in Europa. Hate, che Claudio Sorge defin\u00ec come un disco \"notevole\", ma che non eguagliava il primo, da lui ritenuto \"uno dei pi\u00f9 devastanti del death metal di ogni tempo\", \u00e8 invece ritenuto dal leader attuale Aad, il pi\u00f9 importante disco inciso dai Sinister. Nella met\u00e0 degli anni novanta il fenomeno death metal perse molta della sua popolarit\u00e0 per via dell'esplosione del black metal e del gothic ma i Sinister continuarono tuttavia a suonare il genere a cui erano devoti dimostrando molta coerenza. Questo \u00e8 evidenziato dall'uscita successiva e cio\u00e8 il mini-cd \"Bastard Saints\" del 1996 a cui seguirono delle date live sparse. Dopo alcuni cambi di formazione tra cui l'abbandono del cantante Mike e del chitarrista Andr\u00e8 a favore di Eric de Windt e Bart van Wallenberg, la band registra nel 1998 \"Aggressive Measures\", ritenuto da molti come il pi\u00f9 brutale ed aggressivo album dei Sinister. Infatti il responso di critica e fans fu ottimo e la band suon\u00f2 diversi show e partecip\u00f2 ai festival Wacken Open Air, Milwaukee Metalfest e al Dynamo ceco.\nL'arrivo di Rachel Heyzer e il successivo scioglimento.\nLa collaborazione con il cantante Eric s'interrompe nell'agosto del 1999 e dopo vari tentativi di trovare un valido sostituto, la scelta finisce su una ragazza, Rachel Heyzer che diventer\u00e0 una delle prime cantanti di sesso femminile a suonare in un gruppo di death metal.\nNel 2001 la band registra l'album \"Creative Killings\" (uscito per l'etichetta olandese Hammerheart Records) che mostra un forte calo qualitativo che non migliora neanche nel disco successivo \"Savage Or Grace\" del 2003, registrato con l'apporto dell'ex chitarrista Ron van de Polder. La Nuclear Blast che stampa il disco promuove gli show in Europa con i Cannibal Corpse e alcune date per la prima volta in Messico e Colombia. Problemi in seno al gruppo dovuti ai non proprio amichevoli rapporti tra il batterista Aad e la cantante Rachel (questi ultimi marito e moglie, poi divorziati), e il bassista Alex Paul portarono allo scioglimento temporaneo del gruppo agli inizi del 2004.\nReunion e tempi recenti.\nIl batterista Aad e il bassista Alex appianati i contrasti, avevano la ferma intenzione di continuare a suonare death metal, ma Aad non sentendosi pi\u00f9 motivato a suonare la batteria decide di passare alla voce mentre Alex dal basso inizia a suonare la chitarra. Vengono poi reclutati Paul Beltman alla batteria e Bas van den Bogaard al basso e con questa formazione incidono nel 2006 \"Afterburner\", disco che rilancia i Sinister dopo il periodo buio precedente. La novit\u00e0 in questo album sar\u00e0 l'inserimento di alcune parti melodiche che gioveranno all'economia del sound, che resta comunque puro ed incontaminato death metal brutale. Alla fine del 2006 il gruppo d\u00e0 alle stampe anche un DVD live, \"Prophecies Denied\" edito dall'etichetta polacca Metal Mind."}
{"id": "792281", "revid": "287204", "url": "https://it.wikipedia.org/wiki?curid=792281", "title": "Daniel Fran\u00e7ois Malan", "text": "\u00c8 ricordato soprattutto come difensore a oltranza del nazionalismo afrikaner e per aver dato inizio al regime segregazionista dell'apartheid.\nBiografia.\nUn nazionalista afrikaner.\nMalan nacque il 22 maggio 1874 nella fattoria di \"Allesverloren\", situata sui pendii dei monti Kastelberg, presso Riebeeck West, nell'allora Colonia del Capo. Alla sua famiglia, di origine francese, appartennero molti personaggi di spicco della storia afrikaner.\nStudi\u00f2 al Victoria College (in seguito diventer\u00e0 l'Universit\u00e0 di Stellenbosch) dove consegu\u00ec la laurea in Arte e Scienze e il master in Filosofia. Prosegu\u00ec i suoi studi all'Universit\u00e0 di Utrecht, dove ottenne nel 1905 il Dottorato in teologia. Durante gli anni universitari fu un attivo membro di associazioni e iniziative accademiche come il \"Debatsvereniging\" e lo \"Student Zending Vereniging\" e fece parte della redazione di alcuni periodici che venivano pubblicati al Victoria College come lo \"Stellenbosch Student's Quarterly\" e l\"Annual\".\nDopo aver conseguito il Dottorato in Teologia, venne ordinato ministro della \"Nederduits Gereformeerde Kerk\" (NGK, Chiesa riformata olandese) ed esercit\u00f2 il proprio ministero a Montagu, nella Colonia del Capo, fino al 1915. In questo periodo fu anche un attivo predicatore errante, esercitando la sua missione in Sudafrica, Congo Belga e Rhodesia Meridionale.\nGi\u00e0 in questi anni Malan era un ardente fautore dell'introduzione della lingua afrikaans come lingua ufficiale, un idioma che lottava per emergere contro le lingue allora ufficiali in Sudafrica (inglese e olandese). A questo fine egli fu fra i fondatori nel 1906 dell\"Afrikaanse Taalvereniging\", insieme ad altre personalit\u00e0 come De Waal, Dani\u00ebl Francois Malherbe, D.F. du Toit e Abraham Izak Perold. Il 13 agosto 1908 tenne un discorso a Stellenbosch, intitolato \"Het is ons erns\". Fu anche membro fondatore, nel 1909, della \"SA Akademie vir Wetenskap en Kuns\".\nIngresso nel National Party.\nEssendo cos\u00ec interessatosi alla causa nazionalista, Malan cerc\u00f2 di entrare nella politica attiva. Ci riusc\u00ec nel luglio 1915 quando divenne caporedattore del giornale nazionalista \"Die Burger\". Sulle colonne di questo quotidiano Malan dava voce alle forti istanze nazionalistiche dei boeri nel paese. Poco tempo dopo il suo debutto editoriale, l'ex ministro James Barry Munnik Hertzog si accorse di quest'uomo molto scrupoloso che veniva dal niente con opinioni fresche riguardanti il futuro del Paese. Il giornale sosteneva in modo attivo le istanze nazionaliste afrikaner e si opponeva al sostegno del Sudafrica alla Gran Bretagna nella Prima guerra mondiale.\nL'Unione Sudafricana fu creata il 31 maggio 1910, otto anni dopo la fine della Seconda guerra boera, con Louis Botha come Primo Ministro. Nel 1914 Hertzog, ministro del Governo Botha messo in disparte, ruppe i suoi vincoli con quest'ultimo e fond\u00f2 il National Party (NP). Malan si un\u00ec alla nuova formazione politica, diventando un risoluto sostenitore di Hertzog e il giornale \"Die Burger\" divenne l'organo ufficiale del partito. Dopo essere diventato leader del nuovo partito nel distretto del Capo di Buona Speranza, Malan fu eletto nel 1918 in Parlamento. Nello stesso anno egli divenne membro dell'Afrikaner Broederbond (Lega dei fratelli afrikaner).\nNel 1924 il National Party, attraverso una alleanza con il Labour Party, vinse le elezioni e and\u00f2 al potere: Hertzog divenne Primo Ministro e a Malan fu assegnata la carica di Ministro dell'Interno, dell'Istruzione e della Salute, incarico che mantenne fino al 1933.\nNel 1925 Malan fu in prima linea in una campagna per sostituire nella Costituzione come lingua ufficiale l'olandese con l'afrikaans: la campagna risult\u00f2 vittoriosa e ottenne che il bilinguismo inglese-afrikaans venisse introdotto in ogni parte della Pubblica Amministrazione, spalancando ampie e significative opportunit\u00e0 di carriera agli afrikaner e agli sviluppi futuri del nazionalismo boero. Inoltre, grazie ai suoi sforzi e degli altri membri del \"Waaksaamheidskommissie\", l'Universit\u00e0 di Stellenbosch riusc\u00ec a sopravvivere come istituto di medio livello, proprio nel momento in cui c'era l'intenzione di chiuderla in favore della \"Central University\" di Citt\u00e0 del Capo.\nNello stesso anno, Malan introdusse un progetto di legge alla House of Assembly allo scopo di creare una bandiera nazionale senza la Union Jack. Alla fine, nell'ottobre 1927 fu raggiunto un compromesso fra Hertzog e il leader dell'opposizione Jan Smuts per includere sia la Union Jack sia le bandiere delle due ex repubbliche boere come parte integrante del nuovo vessillo.\nDurante la campagna elettorale del 1929, il problema della razza fu per la prima volta all'ordine del giorno. Hertzog accusava il partito di Smuts di sostenere l'uguaglianza razziale e present\u00f2 il voto nazionalista come un voto per un \"Sudafrica bianco\". Alla fine il NP vinse le elezioni con una maggioranza cos\u00ec netta da poter abbandonare l'alleanza con il Labour Party e poter formare un governo da solo.\nLeader del National Party \"purificato\".\nNei primi anni trenta, la Grande depressione che dilag\u00f2 in tutto il mondo cost\u00f2 sacrifici anche al governo Sudafricano. Dopo il trauma dovuto all'abbandono del \"gold standard\" alla fine del 1932, il partito di Hertzog dovette affrontare una dura sfida politica, alla fine risolta dal suo ex Ministro della Giustizia Tielman Roos. Quest'ultimo usc\u00ec dal suo ritiro volontario dalla politica e inizi\u00f2 negoziati con il leader dell'opposizione e capo del South African Party Smuts allo scopo di formare un governo di coalizione (1933).\nMalan non fu affatto d'accordo con questa intesa, lasci\u00f2 il governo e la sua carica di ministro e, quando Hertzog e Smuts annunciarono l'intenzione di formare una coalizione, lui e altri 19 deputati afrikaner fuoriuscirono e fondarono il Gesuiwerde Nasionale Party (\"Partito Nazionale Purificato\"). Alle elezioni del 1934, NP e SAP ottennero la maggioranza assoluta e si fusero nello United Party, mentre il GNP di Malan venne relegato all'opposizione (rimanendovi per i successivi 14 anni).\nMalan inizi\u00f2 subito la riorganizzazione dell\"Afrikaner Broederbond\", attraverso la quale raccolse il sostegno elettorale di buona parte dei nazionalisti boeri. Alle elezioni del 1938, il GNP ottenne 12 seggi, confermandosi partito d'opposizione.\nNel 1939, la fusione fra NP e SAP inizi\u00f2 a scricchiolare. Hertzog e Smuts non si accordavano sul ruolo che l'Unione Sudafricana avrebbe dovuto svolgere nella imminente guerra che avrebbe opposto la Gran Bretagna alla Germania nazista: il primo era favorevole alla neutralit\u00e0, mentre il secondo sosteneva l'entrata in guerra al fianco dei britannici. Malan e il suo GNP invece era favorevole all'entrata in guerra al fianco dei nazisti.\nL'atteggiamento antibritannico port\u00f2 il GNP a sostenere la posizione di Hertzog. Questi, messo in minoranza all'interno dello United Party, abbandon\u00f2 partito e carica di Primo Ministro e cre\u00f2 un nuovo partito, il \"Volksparty\" (Partito del Popolo), con l'intenzione di unire tutti i nazionalisti afrikaner, fra i quali la guerra era impopolare al pari della Gran Bretagna. Il processo di riconciliazione (\"hereniging\" in afrikaans) fra Hertzog e Malan non fu semplice, ma si giunse comunque a un accordo: GNP e Volksparty sarebbero diventati un'unica entit\u00e0 nel Parlamento sudafricano sotto il nome di \"Herenigde Nasionale Party\" (Partito Nazionale Riunificato) con Hertzog come leader. L'accordo non dur\u00f2 a lungo: a causa di contrasti interni, Hertzog lasci\u00f2 ancora una volta il suo partito per fondarne un altro, l\"Afrikaner Party\" assieme a Nicolaas Havenga.\nNel 1942 Malan scrisse un progetto di Costituzione (pubblicato poi sui due principali quotidiani in lingua afrikaans, \"Die Burger\" a Citt\u00e0 del Capo e \"Die Trasvaaler\" a Johannesburg), nel quale invocava la segregazione territoriale e la disuguaglianza fra bianchi e non\u2013bianchi , ponendo i primi al di sopra dei secondi.\nL'anno seguente, alle elezioni politiche, Malan ottenne con il suo Herenigde Nasionale Party 43 seggi su 150 e il 36% dei suffragi, vincendo il braccio di ferro con i dissidenti di destra del suo partito guidati da Oswald Pirow. Lo United Party di Smuts conferm\u00f2 il suo dominio nella vita politica sudafricana, conquistando 105 seggi.\nIl Primo Ministro dell'apartheid.\nAlla fine della Seconda guerra mondiale, quasi il 25% degli Afrikaner erano membri dell'organizzazione paramilitare chiamata \"Ossewabrandwag\", nonostante i suoi leader fossero stati internati durante il conflitto. Nei tre anni successivi alla fine della guerra, il governo di Smuts sub\u00ec diverse battute d'arresto sia a livello nazionale che internazionale, mentre l'opposizione dell'HNP alla guerra aveva fatto aumentare in modo esponenziale la popolarit\u00e0 di Malan. Alle elezioni del 1948, infine, l'HNP alleato dell\"Afrikaner Party\" di Nicolaas Havenga (Hertzog era morto nel 1942) batt\u00e9 lo United Party, ottenendo 86 seggi su 150 (nonostante non avesse la maggioranza assoluta dei seggi). Era l'inizio di 46 anni di dominio politico.\nAnimato da un profondo rancore sia nei confronti dei britannici, che per anni li avevano trattati da inferiori, sia nei confronti degli africani, che a loro avviso minacciavano la prosperit\u00e0 e la purezza della cultura afrikaner, Malan condusse una campagna elettorale basata sul cosiddetto \"swart gevaar\" (\"pericolo nero\") e condusse la propria battaglia elettorale sulla base di due slogan: \"Die kaffer op sy plek\" (\"I negri al loro posto\") e \"Die koelies uit die land\" (\"Fuori i \"coolies\" dal Paese\"). Tutto allo scopo di istituire un sistema basato sull\"apartheid\" (\"separazione\"), sulla supremazia dei bianchi, sulla segregazione razziale e sul controllo della forza lavoro nera, in completa opposizione al \"Colour Bar\" in vigore nella maggior parte delle colonie britanniche.\nIn seguito alla vittoria, Malan fu nominato Primo ministro il 4 giugno 1948 e costitu\u00ec un gabinetto di soli afrikaner, fra i quali spiccava Hendrik Frensch Verwoerd che metter\u00e0 in pratica i principi dello sviluppo separato delle razze. \u00c8 da notare anche che tutti i membri del governo di Malan erano anche membri dell'Afrikaner Broederbond, eccetto Eric Louw e Nicolaas Havenga. Nel 1951, l'HNP di Malan e l'AP di Havenga si fusero, ricostituendo il National Party.\nFu durante i sei anni e mezzo del governo Malan che furono gettate le basi della legislazione segregazionista, mirante a preservare l'identit\u00e0 del \"Volk\" (ovvero, del popolo afrikaner). Fra le pi\u00f9 importanti leggi emanate dal Governo Malan vanno ricordate:\nCosa abbastanza curiosa, quando era ancora Primo Ministro, Malan espresse alcune riserve su certi aspetti dell\"apartheid\". Allo stesso modo, poich\u00e9 benefici\u00f2 di una lunga carriera politica, Malan fu pi\u00f9 incline ai negoziati e al compromesso con i suoi avversari di quanto lo saranno i suoi immediati successori. Fu cos\u00ec che non ignor\u00f2 affatto l'opposizione parlamentare e, per esempio, assistette alla prima cinematografica a Johannesburg dell'adattamento del pezzo teatrale \"Oh piangi, mio diletto Paese\", seduto a fianco del suo autore, lo scrittore progressista nonch\u00e9 deputato liberale Alan Paton. Allo stesso modo rinunci\u00f2 a adoperarsi per l'instaurazione della repubblica, per riconciliarsi con gli anglofoni ai quali aveva chiuso le porte del suo governo. Alla fine, egli si riavvicin\u00f2 a Nicolaas Havenga, il pi\u00f9 moderato e critico dei suoi ministri, ostile fra l'altro a togliere il diritto di voto ai \"cape coloured\".\nAlle elezioni generali del 1953 la maggioranza del National Party crebbe, ottenendo 94 seggi su 150. Il 30 novembre 1954, dopo intense pressioni da parte dei mediatori internazionali per alleggerire la forte presa sul Paese, Malan si ritir\u00f2 dalla politica, ormai ottantenne e malato, lasciandosi dietro un paese pieno di inquietudine e agitazione. Sempre severo e inflessibile nella sua vita, considerava ormai compiuta la sua opera, avendo raggiunto tutti gli obiettivi che lo portarono ad abbandonare, quasi cinquant'anni prima, l'attivit\u00e0 di pastore missionario per buttarsi nell'agone politico.\nIl suo ultimo atto ufficiale fu di sostenere Havenga nella successione alla carica di Primo Ministro, contro l'ardente nazionalista repubblicano del Transvaal Johannes Gerhardus Strijdom. Tuttavia, fu quest'ultimo a essere scelto dal partito per succedergli alla testa del governo.\nVita privata.\nLa residenza privata di Malan era a Brandwag. Dal 1945, visse con la seconda moglie Maria Louw nella sua casa di Stellenbosch. Nei ritagli di tempo, scriveva libri e curava il suo gatto Naamloos. Mor\u00ec nella sua casa il 7 febbraio 1959.\nIl suo libro, \"Afrikaner Volkseenheid en my ervaringe op die pad daarheen\" (Il Nazionalismo Afrikaner e le mie esperienze per realizzarlo) fu pubblicato nello stesso anno della sua morte dalla casa editrice \"Nasionale Boekhandel\". Una collezione di suoi scritti e documenti si trova nel \"D.F. Malan Gedensksentrum\" a Stellenbosch, un centro commemorativo che si trova nell'Universit\u00e0 di Stellenbosch.\nEredit\u00e0.\nL'Aeroporto Internazionale di Citt\u00e0 del Capo ha portato il suo nome fino al 1995. Numerose arterie cittadine continuano ancora oggi a onorarlo anche se il suo nome figura sulla lista nera dell'African National Congress.\nAll'inizio del 2000, il viale \"DF Malan Drive\" a Johannesburg fu ribattezzato con il nome di Beyers Naud\u00e8, anch'egli pastore della Chiesa riformata olandese ma oppositore dell\"apartheid\".\nOrigini del cognome.\nIl progenitore dei Malan in Sudafrica fu un profugo francese ugonotto chiamato Jacques Malan, proveniente da Merindol (Provenza), che arriv\u00f2 al Capo verso il 1689.\nMalan \u00e8 uno dei numerosi cognomi afrikaner di origine francese che hanno mantenuto negli anni la loro originaria grafia."}
{"id": "792284", "revid": "767487", "url": "https://it.wikipedia.org/wiki?curid=792284", "title": "Earth Crisis", "text": "Gli Earth Crisis sono un gruppo musicale di genere metalcore con tematiche vegan e straight edge formatasi a Syracuse, New York, attiva dal 1992 al 2001. La band ha sempre promosso uno stile di vita che aderisse ad una dieta vegana e all'astensione dall'assunzione di sostanze che potessero modificare la percezione umana, inoltre gli Earth Crisis sono famosi per il supporto dato al rispetto dei i diritti degli animali e agli attivisti dell'Animal Liberation Front.\nA seguito del loro ultimo concerto all'Hellfest a Syracuse nel 2001 il cantante Karl Buechner, il bassista Ian Edwards e il chitarrista Erick Edwards formarono una nuova band chiamata Freya prima conosciuta con il nome di Nemesis. Nel 2007 il gruppo si \u00e8 riunito per incidere un nuovo album, \"To the Death\", che \u00e8 uscito nel 2009."}
{"id": "792287", "revid": "1718925", "url": "https://it.wikipedia.org/wiki?curid=792287", "title": "Poligono funicolare", "text": "Il poligono funicolare, detto anche curva delle pressioni, \u00e8 una costruzione grafica che permette di ricavare risultante, direzione e verso di un sistema di forze (vettori). Ha una larga applicazione nella Scienza delle costruzioni.\nIl nome di tale costruzione \u00e8 fuorviante, in quanto, contrariamente a quanto si possa pensare, tale costruzione non \u00e8 nata per un impiego relativo alle funi; infatti nessuna ipotesi di tipo cinematico viene fatta nella formulazione e nella costruzione del problema, limitandosi a studiare un sistema di forze (problema statico), prescindendo quindi dal tipo di struttura analizzata.\nL'analogia con la fune \u00e8 tuttavia diretta in quanto la forma del poligono costruito risulta omotetica a quella di una fune caricata con carichi proporzionali a quelli della costruzione.\nCostruzione.\nDato un sistema di forze F1, F2..., Fn agenti su un piano, scelta una scala opportuna si disegnano i segmenti 01, 12, ... proporzionali e paralleli a dette forze, uno di seguito all'altro. \nIl segmento 0n \u00e8 proporzionale e parallelo alla risultante FR, che risulta determinata in intensit\u00e0 e direzione. \nLa poligonale 012...n \u00e8 detta \"poligono delle forze\". Per determinare la retta d'azione di FR, scelto un generico punto P del piano (posto a destra del poligono delle forze), si tracciano le congiungenti P con i punti 0, 1, 2..., n del poligono delle forze. \nDa un punto A arbitrario si traccia la parallela al segmento 0P, la quale intersecher\u00e0 la retta d'azione di F1 nel punto 1'. Da 1' si traccia la parallela ad 1P, che intersecher\u00e0 la retta d'azione di F2 nel punto 2', e cos\u00ec via. Prolungando la prima e l'ultima parallela tracciate (quelle passanti per A e B) se ne determina l'intersezione: per il punto cos\u00ec individuato passa la retta d'azione di FR. La poligonale A1'2'...B prende il nome di \"poligono funicolare\", in quanto una fune flessibile ed inestensibile appesa in A e B e soggetta alle forze F1,F2...,Fn si dispone secondo tale conformazione. Assumendo questa forma la fune \u00e8 soggetta a forze di sola trazione, che in ogni lato (A1',1'2'...) sono proporzionali in intensit\u00e0 ai segmenti 0P,1P,2P...,nP.\nAntifunicolare.\nIl poligono funicolare specchiato rispetto ad un asse di simmetria orizzontale prende il nome di antifunicolare dei carichi. In esse le forze di trazione pura che erano presenti nel poligono funicolare si tramutano in forze di compressione. Per tale motivo l'antifunicolare viene utilizzata per creare strutture con materiali non resistenti a trazione, come gli archi in muratura e in pietra."}
{"id": "792295", "revid": "1305772", "url": "https://it.wikipedia.org/wiki?curid=792295", "title": "Solomon Wasser", "text": "Al suo nome sono dedicate le seguenti specie di funghi: \"Agaricus wasseri\", \"Lepiota wasseri\", \"Lichenochora wasseri\"."}
{"id": "792300", "revid": "411198", "url": "https://it.wikipedia.org/wiki?curid=792300", "title": "Catena cinematica", "text": "In meccanica razionale, la catena cinematica \u00e8 l'unione di pi\u00f9 membri ottenuta con coppie cinematiche, in modo che, fissata la velocit\u00e0 relativa di un membro ad un altro qualsiasi, risultino univocamente determinate le velocit\u00e0 relative di tutti gli altri membri, cio\u00e8 fissato uno dei membri, il sistema ha un solo grado di libert\u00e0.\nDefinizioni.\nUna catena cinematica pu\u00f2 essere \"semplice\" se ogni membro risulta accoppiato ad un solo membro o al pi\u00f9 a due membri contigui, invece se \u00e8 presente almeno un membro accoppiato con tre o pi\u00f9 altri membri la catena cinematica \u00e8 \"composta\".\nUna catena cinematica pu\u00f2 essere \"aperta\" se esiste un membro con un solo accoppiamento oppure \"chiusa\" se viceversa ogni membro \u00e8 accoppiato ad ambo le parti.\nUna catena cinematica si definisce \"piana\" qualora fissato un qualsiasi membro, i punti degli altri membri si muovono in piani paralleli fra loro, oppure si definisce \"sferica\" se i punti dei membri mobili si muovono su superfici sferiche concentriche, ed infine si definisce \"spaziale\" se alcuni suoi punti descrivono traiettore non piane oppure si muovono in piani non paralleli.\nQualora fissassimo un membro della catena cinematica (il membro fisso \u00e8 detto telaio/ponte) otterremmo un meccanismo, quindi esisteranno tanti meccanismi diversi quanti sono i membri della catena cinematica, la variazione del membro fisso e quindi del meccanismo che ne discende viene detta \"inversione cinematica\".\nQualora invece fissassimo tutti i membri della catena cinematica otterremmo una struttura.\nApplicazioni.\nIn architettura una struttura muraria, ai fini dello studio della sua stabilit\u00e0, viene schematizzata da una catena cinematica e studiata secondo due modalit\u00e0, una statica ed una cinematica/dinamica.\nOccorre innanzitutto conoscere i centri di rotazione assoluti dei vincoli, che cambiano a seconda del tipo di spostamento che il vincolo permette.\nDopodich\u00e9 occorrer\u00e0 individuare tali centri di rotazione assoluta e i centri di rotazione relativa sulla struttura e misurare gli spostamenti mutui dei corpi.\nPer poter analizzare il comportamento della struttura a collasso occorre che la struttura sia labile, ovvero che permetta lo spostamento.\nPer determinare se una struttura sia o meno labile ci si avvale dei teoremi delle catene cinematiche.\nPrimo teorema delle catene cinematiche.\nSe una struttura \u00e8 costituita da 2 corpi rigidi i e j, condizione necessaria e sufficiente perch\u00e9 la struttura sia labile \u00e8 che i centri di rotazione (assoluti e relativo) siano allineati.\nCi, Cj, Cij allineati.\nSecondo teorema delle catene cinematiche.\nIn una struttura labile nella quale tre corpi rigidi i,j,k, sono mutuamente collegati da cerniere, che ne costituiscono centri di istantanea rotazione relativa, questi tre centri Cij, Cjk, Cik sono allineati.\nTeorema di Aronhold-Kennedy.\nNel moto relativo piano di tre corpi i; j; k i rispettivi centri di istantanea rotazione sono allineati."}
{"id": "792304", "revid": "1860334", "url": "https://it.wikipedia.org/wiki?curid=792304", "title": "Lex Iulia iudiciorum publicorum", "text": "Lex Iulia iudiciorum publicorum fu una legge romana emanata su proposta dell'imperatore Augusto nel 17 a.C. in parallelo alla contemporanea Lex Iulia iudiciorum privatorum, per riordinare la procedura delle \"quaestiones perpetuae\", ovvero gli organi giurisdizionali giudicanti in materia penale.\nLa \"Lex Iulia iudiciorum publicorum\" ripart\u00ec le corti (in latino \"decuriae\") giudicanti in quattro: una di senatori, una di cavalieri, una mista di senatori e cavalieri ed una di giudici per met\u00e0 appartenenti al ceto equestre. L'et\u00e0 minima per i giudici fu abbassata dai trenta ai venticinque anni e fu stabilito, poich\u00e9 nel passato molti senatori e cavalieri avevano rifiutato l'incarico di giudice, che ogni corte godesse a turno di un anno di vacanza e che i processi venissero sospesi nei mesi di novembre e di dicembre.\nLa \"Lex Iulia iudiciorum publicorum\" individu\u00f2 anche un'ulteriore fattispecie di delitto rientrante nel \"crimen ambitus\": si stabiliva infatti una pena pecuniaria la parte che si fosse recata dal giudice con l'implicito scopo di corromperlo o, in ogni caso, di influenzarne la serenit\u00e0 del giudizio."}
{"id": "792312", "revid": "287204", "url": "https://it.wikipedia.org/wiki?curid=792312", "title": "Bentley Azure", "text": "La Bentley Azure \u00e8 una cabriolet a quattro posti prodotta dalla Bentley. Sono state prodotte due serie. Il nome \"Azure\" vuole fare riferimento alla Cote d'Azur.\nBentley Azure 1\u00aa serie.\nLa Bentley Azure (1\u00aa serie) deriva dalla coup\u00e9 Bentley Continental R e dalla piattaforma Rolls-Royce Silver Spirit/Bentley Mulsanne, sostituisce la Bentley Continental Convertible. Disegnata dalla celebre casa torinese Pininfarina, \u00e8 stata prodotta dal 1995 al 2003.\nLa scocca veniva lastrata e verniciata nello stabilimento Pininfarina di Grugliasco da cui veniva inviata nello stabilimento Bentley di Crewe per la carrozzeria e la messa in strada.\nIl motore \u00e8 un 6761\u00a0cm\u00b3, 8 cilindri a V di 90\u00b0, due turbocompressori Garrett con intercooler, eroga una potenza di 360 CV a 4200 giri/minuto, e una coppia di 750 N\u00b7m. In seguito, con il modello 1996, il motore \u00e8 stato potenziato: 407 CV a 4000 giri/minuto e 800 N\u00b7m di coppia. La trazione \u00e8 posteriore, il cambio a quattro rapporti \u00e8 automatico a controllo elettronico, con blocco del convertitore. Velocit\u00e0 massima 240\u00a0km/h, accelerazione 0\u2013100\u00a0km/h in 6,7 secondi. Bagagliaio 193 dm3, capacit\u00e0 serbatoio 108 litri.\nAllestimento Mulliner.\nOltre alla versione standard, la \"Bentley Azure\" \u00e8 stata prodotta dal 1998 al 2003 anche nell'allestimento \"Mulliner\", una versione se possibile ancora pi\u00f9 esclusiva.\nIl motore \u00e8 stato potenziato a 426 CV a 4100 giri/minuto e 875 N\u00b7m di coppia. Velocit\u00e0 massima 245\u00a0km/h, accelerazione 0\u2013100\u00a0km/h in 6,2 secondi.\nBentley Azure 2\u00aa serie.\nLa Bentley Azure (2\u00aa serie) deriva dalla \"Arnage\" e fu l'erede della \"Azure\" (1\u00aa serie), uscita di produzione nel 2003. Venne prodotta dal 2006 al 2009.\nIl motore era un 6.761\u00a0cm\u00b3, 8 cilindri a V di 90\u00b0, due turbocompressori Garrett con intercooler, erogava una potenza di 456 CV a 4100 giri/minuto, e una coppia di 875 N\u00b7m con trazione posteriore e cambio automatico a quattro rapporti a controllo elettronico e blocco del convertitore. Velocit\u00e0 massima 270\u00a0km/h, accelerazione 0\u2013100\u00a0km/h in 6,3 secondi. Bagagliaio 310 dm3, capacit\u00e0 serbatoio 96 litri. Consumo: urbano (25,8 litri/100\u00a0km), extra-urbano (13,1 litri/100\u00a0km), misto (17,8 litri/100\u00a0km).\nDal design e dal pianale di questa 2\u00aa serie della \"Azure\" deriver\u00e0 la \"Brooklands Coup\u00e9\" del 2008.\nPrima di cessare la produzione del modello, della Azure venne realizzata la versione T. Quest'ultima si distingueva dal modello di serie per un design reso pi\u00f9 sportivo da vari elementi e da una meccanica migliorata. La T impiegava un propulsore in alluminio 4.0 V8 derivato dalla Arnage T che sviluppava una potenza di 500 cv e 1000 Nm di coppia. Il motore viene gestito da un cambio automatico ZF a sei rapporti, mentre la trasmissione pu\u00f2 essere settata su tre diverse opzioni di regolazioni (Drive, Sport and Manual). L'accelerazione da 0 a 100\u00a0km/h avviene in 5,2 secondi, con una velocit\u00e0 massima di 288\u00a0km/h. L'impianto frenante \u00e8 composto da quattro freni a disco realizzati in carbonio/silicio. Per il controllo alla guida \u00e8 stato inserito un sistema ESP. Gli interni sono interamente realizzati a mano in materiali pregiati ed \u00e8 disponibile tra gli accessori di bordo un sistema Infotainment."}
{"id": "792314", "revid": "6923", "url": "https://it.wikipedia.org/wiki?curid=792314", "title": "Lex Iulia iudiciorum privatorum", "text": "La Lex Iulia iudiciorum privatorum \u00e8 una legge emanata, su impulso dell'imperatore Augusto, nel 17 a.C. nel quadro di una revisione del sistema processuale romano. La \"Lex Iulia iudiciorum privatorum\" elimin\u00f2 del tutto le \"legis actiones\" sostituite dal \"processo per formulas\". Tra le legis actiones rimase in vigore solo la \"legis actio sacramenti\" nei giudizi centumvirali, nonch\u00e9 la procedura relativa all'\"actio damni infecti\"."}
{"id": "792317", "revid": "983767", "url": "https://it.wikipedia.org/wiki?curid=792317", "title": "Heruli", "text": "Gli Heruli furono una unit\u00e0 militare in seno all'esercito romano, attiva tra il IV e il V secolo, durante il tardo impero. Furono una \"auxilia palatina\", un tipo di unit\u00e0 armata alla leggera, versatile, costituita da circa 500 uomini ed erede dei gruppi etnici usati come ausiliari ed integrati nell'impero dopo la \"constitutio antoniniana\". Il loro nome deriv\u00f2 dalla popolazione degli Eruli, chiamati appunto \"Heruli\" in latino.\nStoria.\nVengono nominati dalle fonti assieme ai \"Batavi\", ed \u00e8 probabile che le due unit\u00e0 combattessero assieme. Probabilmente gli \"Heruli\" fecero parte dell'esercito del cesare Giuliano durante la battaglia di Strasburgo nel 357, sebbene Ammiano Marcellino non li citi in tale occasione. Nel 360, prima che Giuliano ricevesse l'ordine dell'imperatore Costanzo II di inviargli la maggior parte delle sue truppe, gli \"Heruli\", assieme ai \"Batavi\" e a due \"numeri Moesiacorum\", formarono una forza sotto il comando del \"magister militum\" di Giuliano, Lupicino, che si diresse in Britannia, probabilmente per sedare una rivolta. Non \u00e8 noto quando, ma gli \"Heruli\" e i \"Batavi\" ritornarono sul continente.\nNel 365, quando l'imperatore Valentiniano I (364-375) dovette affrontare l'invasione dei Germani, accadde che quelle popolazioni riuscirono a sottrarre il vessillo ai \"Batavi\" e agli \"Heruli\", che vennero fatti oggetto di scherno dagli incursori.\nIn occasione della rivolta britannica contro Valentiniano I sedata nel 367-369 dal \"comes\" Teodosio e nota come Grande Cospirazione, le due unit\u00e0 vennero inviate nuovamente in Britannia assieme agli \"Iovii\" e ai \"Victores\".\nLa \"Notitia dignitatum\", un documento redatto negli anni 400-420, riporta gli \"Heruli seniores\" come una unit\u00e0 di \"auxilia palatina\" sotto il comando del \"magister peditum\" per l'Italia."}
{"id": "792321", "revid": "840552", "url": "https://it.wikipedia.org/wiki?curid=792321", "title": "Dave Evans", "text": "Emigrato giovanissimo in Australia con la sua famiglia, canta inizialmente con alcune band minori per poi passare ai Velvet Underground (gruppo rock di Sydney solamente omonimo dei pi\u00f9 famosi Velvet newyorkesi).\nDopo lo scioglimento dei Velvet Underground, Evans contatta Malcolm Young (ex membro degli stessi Velvet) e si offre al suo nuovo gruppo come voce solista.\nInfatti, ingaggiati anche Colin Burgess, Larry Van Kriedt ed il giovane Angus Young, si formano i primordiali AC/DC (1973).\nNonostante i buoni propositi ed un singolo (Can I Sit Next to You Girl/Rocking in the Parlour), Evans si allontana per\u00f2 dal gruppo per probabili divergenze musicali e di rapporto con i fratelli Young.\nRimpiazzato da Bon Scott alla fine del 1974, Dave Evans forma i Rabbit nel 1976, gruppo glam rock destinato a rimanere in attivit\u00e0 fino agli anni ottanta.\nSuccessivamente crea alcuni progetti come Hot Cockerel (1984) e Thunder Down Under (1985-1986), partecipa al tributo per Bon Scott (2000), e pubblica anche due album da solista nel 2004 (\"Sinner\"), e nel 2008, (\"Judgement Day\")."}
{"id": "792324", "revid": "124225861", "url": "https://it.wikipedia.org/wiki?curid=792324", "title": "Campionato italiano maschile di pallacanestro 1922", "text": "Il campionato italiano maschile di pallacanestro 1922 rappresenta la terza edizione del massimo campionato italiano di pallacanestro. Fu la prima ufficialmente sotto l'egida della Federazione Italiana Basket-Ball.\nIl suo posizionamento nell'albo d'oro \u00e8 discusso e discutibile: alcuni sostengono che si tratti del secondo e che il campionato del 1921 sia in realt\u00e0 il primo. Si deve tuttavia osservare come sia regola generalmente diffusa fra le federazioni sportive quella di riconoscere ufficialmente solo i campionati da esse organizzati: accogliendo questa tesi, \u00e8 indiscutibile desumere che questo fu il primo campionato italiano ufficiale di basket. Valga ad esempio il parallelismo col calcio, nel quale viene riconosciuto come primo campionato quello vinto dal poco dopo la fondazione della FIGC, e non quello organizzato ancora dalla Federazione Ginnastica dell'epoca nel 1896 e vinto dall'Udinese.\nIl 2 novembre 1921, presso la \"Birreria Colombo\" di Milano, nasce la FIB. La stessa sera viene organizzato il primo campionato FIB, frettolosamente denominato \"campionato Italiano\" ma in realt\u00e0 giocato tra sole societ\u00e0 lombarde.\nL'inizio \u00e8 previsto per il mese di marzo del 1922, vi partecipano 8 squadre.\nSecondo altre fonti il campionato 1922 inizi\u00f2 il 15 novembre 1921 (la prima giornata si gioc\u00f2 al \"Velodromo Sempione\") e si concluse il 3 gennaio 1922.\nSecondo altre ancora (pi\u00f9 attendibili) fu disputato nell'ambito del torneo lombardo fra gennaio e maggio 1922 con incontri di andata e ritorno (documentato dal quotidiano di Pavia \"La Provincia Pavese\" con cronache settimanali). Di seguito gli unici risultati per ora reperiti e disponibili.\nLa R.F.G.I. continuer\u00e0 ad organizzare un suo campionato, parallelo a quello ufficiale FIB. Dal 1927 i 2 campionati verranno unificati.\nFinali.\nLe semifinali si svolgono a Milano al Velodromo Sempione il 4 giugno 1922. Le finali per il 1\u00ba e per il 3\u00ba posto si svolgono sempre a Milano l'11 giugno."}
{"id": "792328", "revid": "228587", "url": "https://it.wikipedia.org/wiki?curid=792328", "title": "Big Day Out", "text": "Il Big Day Out (\"BDO\") \u00e8 stato un festival musicale che si svolgeva ogni anno tra l'Australia e la Nuova Zelanda. Come \u00e8 accaduto nel 2006, il festival era famoso in quanto si svolgeva su ben otto palchi diversi, spaziando in questo modo tra musica rock, metal, grunge o punk rock, musica hip hop, musica pop, dance ed elettronica. Non mancavano anche esibizioni jazz.\nStoria.\nIl festival ha avuto inizio come unico show nel 1992 a Sydney, ma ben presto nel 1993 venne esteso a Melbourne, Perth, e Adelaide. Nel 1994, vennero aggiunti spettacoli a Auckland (Nuova Zelanda), e nel Queensland, (Australia). Sebbene nel 1997 venne annunciato che quella sarebbe stata l'ultima edizione dell'evento musical, il festival ha ripreso attivit\u00e0 dal 1999, saltando quindi esclusivamente il 1998 durante il quale, comunque, i principali promotori Vivian Lees e Ken West organizzarono un festival prevalentemente elettronico e dance.\nIl festival vedeva una massiccia presenza di band e musicisti australiani e neozelandesi in gran maggioranza sconosciuti al pubblico europeo (con eccezioni di rilievo come i Jet. Tuttavia si poteva rilevare ogni anno la presenza di almeno cinque-sei band di fama mondiale. Anche per questo, Il \"BDO\" era considerato uno dei festival pi\u00f9 apprezzati del mondo.\nL'ultima edizione del festival si \u00e9 tenuta nel 2014. Da allora ogni tentativo di farlo rinascere \u00e9 fallito.\nL'evento.\nCome quasi tutti i pi\u00f9 moderni festival musicali, il \"Big Day Out\" si teneva regolarmente in stadi e/o strutture sportive progettate per eventi che vedano il coinvolgimento di molte persone. In tutte le manifestazioni vi erano comunque diversi palchi (ovviamente vicini tra loro) in cui in contemporanea si poteva assistere a diverse performance. Frequentemente si assisteva ad esibizioni di star internazionali che si tenevano sul palco pi\u00f9 grande, e meno noti artisti anche locali negli stage pi\u00f9 piccoli.\nCaratteristica del \"BDO\" era la presenza di una sala circolare di tipo circense, detta \"boiler room\" in cui si esibivano artisti di musica elettronica, per esaltare lo spirito e l'intensit\u00e0 dell'evento similmente a quanto accade nei rave.\nL'evento iniziava dalla mattina, alle nove- dieci circa, e proseguiva almeno fino all'una di notte.\nPartecipazioni.\n1992.\nHellmen, Massappeal, The Meanies, Smudge, Sound Unlimited Posse, Ratcat, The Village Idiots, Violent Femmes, The Welcome Mat, Yothu Yindi, You Am I, Dave Graney;\n1998.\nIn quest'anno, come gi\u00e0 detto, il \"BDO\" non si tenne."}
{"id": "792333", "revid": "1318658", "url": "https://it.wikipedia.org/wiki?curid=792333", "title": "Vecchia Rauma", "text": "La Vecchia Rauma (\"Vanha Rauma\" in finlandese) \u00e8 la parte storica della citt\u00e0 di Rauma, in Finlandia. Gli edifici in legno strutturale del centro sono stati inseriti nell'elenco dei Patrimoni dell'umanit\u00e0 dell'UNESCO.\nL'area sottoposta a vincolo si estende su circa 0,3 chilometri quadrati e consta di circa 600 edifici, ancor oggi abitati da 800 persone. L'odierna citt\u00e0 di Rauma (che conta oltre 35.000 abitanti) si espanse al di fuori del cerchio di edifici storici soltanto agli inizi del XIX secolo, epoca in cui vennero anche ricostruiti tutti gli edifici storici del centro dopo che due incendi distrussero letteralmente la citt\u00e0 nel 1640 e nel 1682.\nEdifici di particolare interesse sono il \"Kirsti\" (la casa di un pescatore risalente al XVIII e XIX secolo) e il \"Marela\" (la casa di un armatore risalente al XVIII secolo, ma con la facciata del XIX), entrambi trasformati in museo.\nOltre agli edifici in legno, vi sono anche alcune costruzioni in pietra: un monastero francescano del XV secolo, con dipinti medievali, e il vecchio municipio, del 1776. La chiesa della Trinit\u00e0, anch'essa del XV secolo, and\u00f2 completamente distrutta nell'incendio del 1640."}
{"id": "792336", "revid": "2204583", "url": "https://it.wikipedia.org/wiki?curid=792336", "title": "Giobbe (romanzo)", "text": "Giobbe. Romanzo di un uomo semplice (\"Hiob. Roman eines einfachen Mannes\") \u00e8 un romanzo di Joseph Roth, scritto nel 1930 e ispirato al personaggio biblico di Giobbe.\nSi tratta di un romanzo semplice e delicato, pieno di spunti di riflessione riguardo alla fragilit\u00e0 dei beni terreni e dell'importanza che ricopre la famiglia nella vita dell'individuo.\nIl romanzo \u00e8 stato tradotto in 27 lingue di tutto il mondo. In Italia \u00e8 apparso nel 1932 nella traduzione di \"Giovanni Necco\".\nTrama.\nPrima parte\nMendel Singer si guadagna da vivere, come suo padre e suo nonno, come insegnante della Torah per i bambini ebrei dello shtetl di Zuchnow. Insieme a sua moglie Deborah, ha gi\u00e0 due figli (Jonas e Schemarjah) e una figlia (Mirjam) quando nasce il loro quarto figlio Menuchim. Presto questo mostra un grave disturbo dello sviluppo. Quando \u00e8 effettuata una vaccinazione ufficiale contro il vaiolo, un medico gli diagnostica l'epilessia. Tuttavia, Mendel decide di non mandare Menuchim all'ospedale perch\u00e9 teme che gli daranno da mangiare cibo contro le regole della Casherut e preferisce fidarsi di Dio. La sofferenza di Menuchim diventa una dura prova per tutta la famiglia. Mendel si trova spesso a discutere con Deborah perch\u00e9 ella \u00e8 molto meno fedele a Dio di lui (\"Occhieggiava le propriet\u00e0 dei benestanti e invidiava i guadagni della gente di commercio\"), e va alla disperata ricerca di un rabbino miracoloso nella citt\u00e0 del distretto. Il rabbino predice per Menuchim una ripresa tardiva e persino abilit\u00e0 speciali in futuro a causa del suo handicap: \"Il dolore lo far\u00e0 saggio, la deformit\u00e0 buono, l'amarezza mite e la malattia forte\". Aggiunge inoltre che i genitori non dovranno mai abbandonarlo, anche se sar\u00e0 un grosso peso, infine congeda Deborah.\nI tre figli pi\u00f9 grandi di Mendel disprezzano e tormentano Menuchim perch\u00e9 si sentono trascurati dalla madre, che si prende cura solo di Menuchim, da quando \u00e8 nato. Sono presi in giro dagli altri bambini dello shtetl a causa della disabilit\u00e0 di Menuchim, che anche all'et\u00e0 di dieci anni non \u00e8 in grado di parlare e pu\u00f2 solo balbettare la parola \"mamma\" . Cos\u00ec accade anche che i tre fratelli maggiori immergano il loro fratellino in un barile di acqua piovana provando ad affogare il loro detestato fratellino. Menuchim sopravvive al tentato omicidio, ma rimane passivo. Tuttavia, i genitori non perdono mai la speranza. Suo padre, che tenta invano di insegnarli la Bibbia, nota un giorno che Menuchim reagisce in modo insolitamente forte al suono di un bicchiere da t\u00e8 e al suono delle campane della chiesa. \nLa storia d'amore tra Mendel e Deborah si raffredda nel corso degli anni. Mendel scopre con orrore che la sua bellissima figlia Mirjam, \"civettuola e sconsiderata come una gazzella\", inizia una relazione amorosa con un cosacco, ha rapporti sessuali con altri soldati russi di stanza nel villaggio e diventa la spasimante dell'intera caserma. Qualche anno dopo Mendel dir\u00e0 di lei: \u201cNon ha potuto vivere senza uomini. Lei \u00e8 pazza. \"\nUn giorno, i due figli maggiori di Mendel ricevono un ordine di arruolamento nell'esercito. Per il figlio minore Schemarjah, \u201cintelligente e veloce come una volpe\u201d, la madre (con il costoso aiuto del profittatore Kapturak) pu\u00f2 organizzare l'abbandono dalla Russia; viene contrabbandato attraverso il confine occidentale ed ottiene i soldi per il passaggio a Trieste per raggiungere l'America. Il vecchio Jonas, \"forte e lento come un orso\", ha gi\u00e0 lasciato la famiglia per sfuggire alla severa vita ebraica in famiglia e nello shtetl e fa il servizio stabile presso il cocchiere Sameschkin, ama bere alcolici ed \u00e8 chiamato per diversi anni di servizio militare.\nQualche anno dopo, Mac, l'amico americano e socio in affari di Schemarjah, contatta i Singer a Zuchnow: il figlio, che ora si fa chiamare Sam, manda soldi ai suoi genitori e fa sapere in una lettera che \u00e8 emigrato a New York, ha trovato un lavoro redditizio l\u00ec e da allora \u00e8 sposato e vuole portare la sua famiglia nel \"paese libero\" con i risparmi che ha guadagnato. I genitori prendono la difficile decisione di lasciare il figlio Menuchim in Russia, contrariamente alle istruzioni del rabbino, e di affidare le cure alla vicina famiglia ebrea Billes, che pu\u00f2 vivere gratuitamente nella casa dei Singer.\nSeconda parte\nMendel, Deborah e Mirjam salgono a bordo di un transatlantico a Bremerhaven dopo un viaggio in un carro di tre giorni . Dopo una quindicina di giorni di viaggio in nave arrivano a New York. Da bordo vedono la Statua della Libert\u00e0, il simbolo di una vita migliore. Anche se Mac li aiuta con la complicata procedura di ingresso e Sam e sua moglie Vega si prendono cura di loro immediatamente, Mendel ha grandi difficolt\u00e0 a sentirsi a casa nella tentacolare metropoli: \u201cL'America lo ha invaso, l'America l'ha rotto, l'America lo ha distrutto. Dopo pochi minuti Mendel sviene. \u201dNon solo la lingua, tutto il resto gli \u00e8 estraneo; anche suo figlio gli sembra uno straniero. Deborah, d'altra parte, si gode la vita vivace e Mirjam conquista un nuovo amante in Mac\" Tuttavia, il rapporto di Mendel con sua moglie si sta raffreddando ancora di pi\u00f9, oramai la percepisce solo come un'anziana sconosciuta. Desidera anche rivedere Menuchim, ma non vuole ammetterlo a s\u00e9 stesso.\nL'America, che era stata a lungo neutrale nella politica globale, entra nella prima guerra mondiale nel 1917. Sam e Mac si offrono anche volontari sul fronte europeo, dove Sam muore. Il dolore di Deborah alla notizia della sua morte \u00e8 cos\u00ec grande che muore di crepacuore. Jonas, il fratello maggiore, risulta disperso; Pochi giorni dopo, la figlia Mirjam comincia a soffrire di una grave psicosi ed \u00e8 ricoverata in un istituto psichiatrico. A causa di questi colpi del destino, Mendel dubita molto della misericordia di Dio. Si rammarica della sua precedente, onesta vita di insegnante ebraico: \"Sono stato pazzo per pi\u00f9 di sessant'anni, oggi non lo sono\". Bestemmia Dio e si ritira completamente dalla vita religiosa: \"Non ho paura dell'inferno [...] I hai gi\u00e0 sofferto tutti i tormenti dell'inferno. Il diavolo \u00e8 pi\u00f9 gentile di Dio \u201d. Tuttavia, esita a bruciare i suoi strumenti di preghiera. I suoi amici ebrei cercano di placarlo. Lo inducono a lasciare il suo squallido appartamento e trasferirsi nel retrobottega del negozio del rivenditore di dischi Skowronnek. Mendel vive l\u00ec molto isolato e svolge solo servizi minori nella sua comunit\u00e0 ebraica.Per alleviare la sfortuna della nuora vedova Vega, convince Vega a sposare Mac invece che il proprio caporeparto, mister Gluck.\nArriva la fine della guerra e viene festeggiata con i fuochi d'artificio. Quella sera Mendel si siede da solo nella sua stanza, sogna la sua vecchia casa e ascolta una canzone su uno dei dischi del grammofono di Skowronnek che lo tocca molto. Si chiama \"la canzone di Menuchim\" ed \u00e8 stata composta da un musicista di nome Alexej Kossak - il cognome da nubile di Deborah. Una coppia del quartiere, dopo aver assistito ad un concerto dell'orchestra europea di questo direttore d'orchestra a New York viene interrogata su Mendel Singer da uno dei musicisti. Quando Mendel ne viene a conoscenza, ha un forte desiderio di scoprire finalmente il destino di Jonas e soprattutto di Menuchim, i quali considera morti. Ma non riesce a mettersi in contatto con Alexej Kossak direttamente. Tuttavia, il musicista arriva sorprendentemente come ospite alla festa della Pasqua ebraica a casa della famiglia Skowronnek e porta un messaggio dal figlio maggiore di Mendel, Jonas: Nonostante lo si credesse morto, correva voce che egli fosse stato arruolato tra le Guardie Bianche. Quando alla fine viene chiesto a Kossak di Menuchim, questi confessa che lui stesso \u00e8 Menuchim. In seguito allo scoppio di un incendio a casa Singer, un medico lo aveva posto sotto la sua ala protettrice e lo aveva curato dalla sua malattia epilettica. In quanto prodigio musicale egli aveva avuto successo durante la guerra come direttore d'orchestra, aveva guidato una banda a San Pietroburgo e suonato davanti allo zar, era fuggito all'estero durante la rivoluzione russa, aveva fondato un'orchestra a Londra ed era divenuto cos\u00ec un famoso compositore.\nSopraffatto dalla gioia e dalla commozione, Mendel ritrova la sua fede e abbraccia il figlio ritrovato. Lascia che Menuchim lo accompagni alla sua lussuosa sistemazione in albergo e lo metta a letto come un bambino. Il giorno dopo fanno una gita al mare. Mendel si gode la vitalit\u00e0 appena ritrovata, riporta in vita vecchi ricordi e sogna una morte tardiva, \"circondato da molti nipoti e pieno di vita, come \u00e8 stato scritto in Giobbe\". Menuchim promette di cercare i migliori medici per sua sorella Mirjam e di tornare a casa con lui in Europa dopo la fine del suo tour di concerti per presentarlo a sua moglie e ai suoi due figli e ritrovare Jonas. \" Mendel si addorment\u00f2. E si ripos\u00f2 dal peso della felicit\u00e0 e dalla grandezza dei miracoli \"."}
{"id": "792337", "revid": "287204", "url": "https://it.wikipedia.org/wiki?curid=792337", "title": "Daniel Francois Malan", "text": ""}
{"id": "792339", "revid": "16758", "url": "https://it.wikipedia.org/wiki?curid=792339", "title": "HC Valpellice Girls", "text": ""}
{"id": "792340", "revid": "399", "url": "https://it.wikipedia.org/wiki?curid=792340", "title": "Giobbe di Joseph Roth", "text": ""}
{"id": "792342", "revid": "1543377", "url": "https://it.wikipedia.org/wiki?curid=792342", "title": "Fiere di Modugno", "text": "Lo sviluppo del centro abitato di Modugno \u00e8 strettamente connesso con le fiere che si sono susseguite nella storia. Si ha notizia molto antica di mercati nella cittadina modugnese. Tuttavia, non sappiamo con certezza la data della loro creazione. Dobbiamo avvalerci di fonti indirette: in un documento in cui, il 19 ottobre 1399, re Ladislao I d'Angi\u00f2 concedeva al vicino paese di Bitonto il privilegio di creare un mercato domenicale, imponeva ai Bitontini di non porsi in concorrenza con il mercato del vicino, in quanto esisteva gi\u00e0 da tempo.\nNascita e sviluppo del mercato domenicale modugnese nel Medioevo.\nCon la caduta dell'Impero romano d'Occidente si ebbero in tutta Italia una serie di sconvolgimenti politici, militari ed economici. I traffici commerciali si fecero pi\u00f9 rari, ma non svanirono del tutto, concentrandosi soprattutto sulle grandi direttrici tracciate all'epoca dell'Impero. Modugno, trovandosi sulla via Traiana, fu uno di quei luoghi di transito dei mercanti. In occasioni speciali, come le ricorrenze religiose, i mercanti si riunivano nel paese per periodi di tempo che potevano durare da tre a cinquanta giorno, dando vita ai grandi mercati che presero il nome di fiere.\nI mercanti del medioevo, dovevano sfidare diversi pericoli nel loro mestiere: dal percorrere vie di comunicazione in abbandono, alle rapine dei briganti, ai soprusi dei signori locali che imponevano ogni sorta di tasse. La Chiesa modugnese dovette intervenire in protezione di questi mercanti favorendo l'istituzione di un mercato domenicale nella piazza principale del paese (Piazza del Popolo) davanti al sagrato della chiesa di Maria Santissima Annunziata.\nAllo scopo di mantenere l'ordine pubblico, controllare la correttezza dei rapporti commerciale e lo sviluppo del mercato venne istituita un'apposita magistratura: il mastromercato.\nI principi e i re, ben conoscendo i vantaggi di un commercio fiorente, presero per s\u00e9 il diritto di concedere l'istituzione di mercati e fiere, e quello di concedere privilegi ed esenzioni o riduzioni dei dazi. Da molto tempo il mercato di Modugno godeva di esenzione dei dazi di dogana. Questo diritto venne confermato nel 1463 dal re Ferdinando I d\u2019Aragona. Anche il Luogotenente e Protonotaro di Ferdinando I, il Conte Gaetano d'Aragona, conferm\u00f2 a Bari il 27 ottobre 1464 il privilegio che \"gli uomini della terra di Modugno siano franchi da ogni gabella, imposizioni et altri pagamenti tanto nel comprare quanto nel vendere in ogni citt\u00e0, luogo e castello del Regno in una giornata da essa Universit\u00e0 di Modugno\".\nCon l'intento di favorire lo sviluppo del mercato neanche l'Universit\u00e0 modugnese imponeva gabelle comunali. Questa esenzione rimase fino a tempi relativamente recenti e venne riconfermata anche nel 1792 quando venne ribadita l'esenzione da dazi \u201cper effetto ed osservanza dell'antico solito del pubblico mercato\u201d.\nIl percorso dei mercanti nella Puglia del XV secolo.\nUn mercante che, nel periodo intorno all'11 aprile avesse preso parte alla fiera bitontina di S. Leo, avrebbe potuto decidere di proseguire il proprio viaggio che andava di fiera in fiera, verso il nord, verso l'interno della regione, oppure seguendo la costa adriatica e il suo immediato entroterra, sarebbe giunto a Modugno nel periodo in cui c'era la fiera di \u201cSan Pietro Martire\u201d. Questa fiera si svolgeva nel terreno del convento dei Domenicani, fondato nel 1451. I mercanti avrebbero poi proseguito il loro percorso per le fiere di Mola, Polignano, Putignano, Conversano, Brindisi, Lecce, per poi risalire verso nord ed arrivare a Bari per la grande fiera di maggio.\nAnche nel periodo di agosto-settembre in Terra di Bari c'erano molte fiere che attiravano nei diversi centri i mercanti.\nFiera di San Pietro Martire.\nLa Fiera di San Pietro Martire, primo Patrono del paese, \u00e8 in assoluto la fiera pi\u00f9 antica di Modugno. Si svolgeva davanti al Convento dei Domenicani.\nFu concessa con Regio diploma del Re di Napoli Federico d'Aragona nel 1498 ai frati predicatori mendicanti del Monastero di San Pietro Martire di Modugno. In seguito fu confermata dai Re Cattolici di Spagna in Atella(PZ) tramite il Gran Capitano Spagnolo Consalvo di Cordova il 24 aprile 1502 e nuovamente confermata con Regio diploma del Re di Francia Luigi XII in Bitonto nell'ottobre dello stesso anno. La fiera si svolgeva davanti allo spazio del Convento Domenicano il 24 aprile di ogni anno e aveva la durata di otto giorni consecutivi con tutte le esenzioni di dazi e gabelle di tutte le altre fiere del regno.\nIl mastromercato o maestro della fiera regolava le dispute degli scambi e aveva la giurisdizione criminale relativa al solo periodo della fiera. Per tale periodo venivano innalzate le insegne e i vessilli del Re, del Feudatario e dell'Universit\u00e0 di Modugno. Le due conferme si resero necessarie per una disputa nata con la citt\u00e0 di Bari per la concomitanza delle fiere.\nSi riporta di seguito un piccolo passo originale in latino del testo di quest'ultimo Diploma che comunque riassume il contenuto degli altri.\nDalla lettura del testo completa si evincono notizie importantissime riguardo dove, come e quando si svolgeva la Fiera di Modugno nel XV e XVI sec. e della disputa che avvenne con la citt\u00e0 di Bari per la concomitanza delle fiere. La Fiera si svolgeva davanti allo spazio del Convento Domenicano di San Pietro Martire in via Bari il giorno 24 aprile di ogni anno e aveva la durata di otto giorni consecutivi con tutte le esenzioni e le franchigie delle altre fiere del Regno. Per tutta la durata della fiera venivano innalzate le insegne e i vessilli del Re, del Feudatario e del citt\u00e0. La fiera si apriva con un colpo di cannone al mattino e si chiudeva la sera con un altro colpo di cannone. Il Mastromercato o Maestro della fiera aveva anche la giurisdizione criminale e risolveva le dispute riguardanti la scambio delle merci. Questi saliva su un alto podio la mattina e scendeva la sera. Le due Conferme si resero necessarie per una disputa nata con la citt\u00e0 di Bari per la concomitanza della Fiera di Bari che iniziava il 28 aprile e ci\u00f2 aveva creato pregiudizio per la fiera di Modugno. Ma i frati modugnesi, avendo saputo che in terra di Atella(PZ) soggiornava il Gran Capitano Spagnolo Consalvo di Cordova il quale a breve avrebbe incontrato il francese Duca di Nemours, pensarono bene di recarsi ivi e di ottenere la conferma della Fiera per il 24 aprile 1502. Poich\u00e9 tale conferma probabilmente non fu sufficiente per risolvere la lite con la citt\u00e0 di Bari, nell'ottobre dello stesso anno 1502 chiesero altra conferma in Bitonto (BA) al Re di Francia e Duca di Milano Luigi XII tramite il Regio protonotaro Cancellario, conferma che ottennero.\nRicchezza derivante dal commercio: propellente per l'evoluzione demografica ed architettonica.\nTra il XV e il XVI secolo si nota un forte incremento demografico nelle localit\u00e0 della Terra di Bari: la popolazione di Modugno passa dai 797 fuochi (nuclei familiari) del censimento focatico del 1535 ai 1405 del 1595. Questo aumento pu\u00f2 essere giustificato con la ricerca di sicurezza dei contadini che si trasferivano all'interno delle mura e con la maggiore ricchezza dei centri urbani. Bari, Trani, Barletta e Bitonto erano gi\u00e0 da tempo piazze commerciali dove arrivavano mercanti veneziani, genovesi, lombardi e fiorentini. Essi esportavano grano, mandorle e olio facendone lievitare il prezzo a tutto vantaggio dei grandi proprietari terrieri. Ci\u00f2 portava grandi vantaggi anche ai proprietari fondiari di Modugno, che vantava un gran numero di oliveti e mandorleti.\nLa ricchezza che derivava dal commercio dell'olio era tale che i sovrani aragonesi se ne arrogarono il monopolio.\nNel 1465, la Terra di Bari venne definita dall'ambasciatore del duca di Milano \u201cTerra grassa, grossa ed importante, ma quasi de nulla entrata\u201d. Riferendosi sia alla ricchezza dei prodotti della terra, sia alle franchigie e ai privilegi di cui godeva.\nSotto il governo degli Sforza, nel Ducato di Bari, Modugno e Palo, soprattutto i mercanti lombardi godono di notevoli privilegi. Essi importano pannilani bergamaschi o veronesi, oro filato e argenterie, esportando olio e prodotti della terra. Il XVI secolo \u00e8 il periodo di maggiore prosperit\u00e0 per il commercio modugnese, nonostante il periodico presentarsi di pestilenze.\nQuesta ricchezza crea un nuovo ceto sociale, formato principalmente da famiglie non originarie di Modugno, arricchitosi con i servigi resi agli Aragona e agli Sforza, col commercio e con lo sfruttamento delle terre cella Chiesa. La mentalit\u00e0 di questa nuova classe sociale \u00e8 ben rappresentata dall'urbanistica di quest'epoca. I palazzi che le grandi famiglie di Modugno costruiscono in quest'epoca, volgono le spalle al borgo e si affacciano sulla nuova piazza dove viene costruito il Sedile e la chiesa di S. Maria del Suffragio, sede della Confraternita dei Nobili.\nNello stesso periodo, nell'antica piazza sorgono diversi nuovi palazzi che ne riducono notevolmente le dimensioni.\nDecadenza delle fiere e nuove tasse.\nNei secoli XVII e XVIII si verific\u00f2 una decadenza delle fiere in tutto il Regno di Napoli, sia a causa della crescente insicurezza delle vie di comunicazione, sia per l'aumento delle tassazioni imposte dal governo spagnolo.\nAnche la Chiesa ebbe una parte importante in questo impoverimento del commercio impedendo, sotto pena della scomunica, la realizzazione del tradizionale mercato domenicale.\nA ci\u00f2 si aggiunse, nei primi anni del Seicento, la creazione della Dogana di Bari. Essa arriv\u00f2 ad imprigionare dei commercianti che, provenienti dalla fiera di Modugno, si rifiutavano di pagare i dazi sui beni acquistatati. In quell'occasione l'Universit\u00e0 di Modugno protest\u00f2 presso il Vicer\u00e9 vedendosi riconosciuto il proprio diritto di esenzione dai dazi. Era il 1619. Solo tre anni dopo la dogana negando l'esistenza di tale privilegio: il Tribunale di Trani apr\u00ec le udienze dove Modugno port\u00f2 150 testimoni a proprio favore: mercanti di ogni luogo (anche di Salerno, Torino e Nizza) che affermavano l'esistenza di tale privilegio che il tribunale non pot\u00e9 altro che riconoscere a propria volta.\nLa Fiera del Crocifisso.\nNella prima met\u00e0 del XVI secolo, sotto il Ducato di Bona Sforza, alla quale viene attribuito il merito di aver dato un forte impulso al miglioramento economico della cittadina di Modugno, fu dalla stessa concessa la creazione di un pubblico mercato da tenersi per otto giorni nel mese di novembre di ogni anno (la futura Fiera del Crocifisso) ed i cui proventi andavano in parte a favore della chiesa di Sant'Eligio (ora chiesa di San Giuseppe delle Monacelle). \nIl 13 novembre del 1622 la caduta di un fulmine sulla chiesa di Maria Santissima Annunziata provoc\u00f2 la morte di diversi sacerdoti e bruci\u00f2 l'asta della croce, lasciando per\u00f2 intatto il Cristo: l'evento fu considerato miracoloso. Per celebrare questo evento fu istituita la Fiera del Crocifisso, che durava otto giorni tra la seconda e la terza domenica di novembre. Alla Fiera si accompagnava una celebrazione religiosa di analoga durata. A partire dal 1656 la Fiera acquis\u00ec una forte importanza per la popolazione in quanto quell'anno Modugno fu colpito dalla peste, ma la pandemia si avvi\u00f2 al termine proprio nei primi giorni di novembre, poco prima dell'inizio della Fiera del Crocifisso., anche se solo il 15 febbraio 1657 fu il \u201cPrimo giorno di salute\u201d di Modugno. \nNei primi anni del Settecento, con la sostituzione, nel Regno di Napoli del dominio austriaco al Vicereame spagnolo, l'imperatore d'Austria Carlo VI, per intercessione del modugnese Conte Rocco Stella, conferm\u00f2 la Fiera. Nel 1792 venne estesa anche alla Fiera del Crocifisso l'esenzione dei dazi che era tradizionalmente concessa al mercato domenicale.\nNella breve parentesi Napoleonica dei primi anni dell'Ottocento, il nuovo re di Napoli Gioacchino Murat, allo scopo di incrementare la prosperit\u00e0 delle terre del Sud Italia, concesse ai comuni di realizzare nuove fiere. Alle tradizionali Fiere del Crocifisso e di S. Pietro Martire e del mercato domenicale, si aggiunsero altre tre fiere: una il X marzo, una in occasione della festa di San Rocco dal 16 al 23 agosto, e un'altra per la festa di San Nicola da Tolentino dal 10 al 17 settembre e, con il trascorrere del tempo, i settori merceologici oggetto della Fiera del Crocifisso si sono moltiplicati, aggiungendo agli iniziali prodotti agricoli ed animali anche articoli dell'artigianato locale agricolo e tessile, antiquariato, piante e prodotti alimentari in genere. \nLa tradizionale Fiera del Crocifisso continua ancora oggi ad essere celebrata annualmente nel consueto periodo. .\nCollegamenti esterni.\nhttp://www.comune.modugno.ba.it/temp/assets_c/2017/11/FieraCrocifisso6x3-5944.html "}
{"id": "792344", "revid": "399", "url": "https://it.wikipedia.org/wiki?curid=792344", "title": "Storia del Commercio, dei Mercati e delle Fiere Modugnesi", "text": ""}
{"id": "792348", "revid": "173006", "url": "https://it.wikipedia.org/wiki?curid=792348", "title": "Ierodula", "text": ""}
{"id": "792356", "revid": "287204", "url": "https://it.wikipedia.org/wiki?curid=792356", "title": "Campionati mondiali di canoa/kayak 2001", "text": "I 31esimi Campionati mondiali di canoa/kayak si sono svolti a Pozna\u0144 (Polonia) nel 2001."}
{"id": "792357", "revid": "128245", "url": "https://it.wikipedia.org/wiki?curid=792357", "title": "Spartaco Albertarelli", "text": "Collabora dal 1987 con Editrice Giochi, uno dei massimi editori italiani di giochi da tavolo. \u00c8 stato per 10 anni responsabile editoriale dell'edizione italiana di \"Dungeons &amp; Dragons\" ed \u00e8, dal 1992, responsabile dello sviluppo della linea \"RisiKo!\". Ha pubblicato decine di giochi per adulti e per bambini, molti dei quali tradotti in pi\u00f9 lingue, fra cui il giapponese e il coreano."}
{"id": "792363", "revid": "1318658", "url": "https://it.wikipedia.org/wiki?curid=792363", "title": "Sammallahdenm\u00e4ki", "text": "Sammallahdenm\u00e4ki \u00e8 un sito archeologico funerario dell'et\u00e0 del bronzo che si trova in Finlandia, nei pressi di Lappi. Nel 1999 \u00e8 stato incluso nell'elenco dei patrimonio dell'umanit\u00e0 dell'UNESCO.\nIl sito si trova su di una collina, lontano dalla strada che porta da Tampere a Rauma. In origine si trovava nei pressi della costa del Golfo di Botnia, ma in seguito al sollevamento terrestre subito nel corso dei secoli ora esso si trova a ben 15 chilometri dal mare. Si tratta di uno dei pi\u00f9 importanti siti dell'et\u00e0 del bronzo di tutta la Scandinavia.\nIl sito \u00e8 composto da 36 tumuli funerari in granito, eretti fra il XV e il V secolo a.C. Quattro di questi tumuli furono scavati dall'archeologo Volter H\u00f6gman nel 1891, tra cui quelli detti \"Kirkonlaattia\" (\"pavimento della chiesa\", un insolito tumulo rettangolare di 16 metri per 19, con un tetto piatto) e \"Huilun pitk\u00e4 raunio\" (\"il lungo tumulo di Huilu\", circondato da un'antica cinta muraria in pietra)."}
{"id": "792364", "revid": "767487", "url": "https://it.wikipedia.org/wiki?curid=792364", "title": "SEPSA", "text": "SEPSA (Societ\u00e0 per l'Esercizio di Pubblici Servizi Anonima) era un'azienda di trasporto pubblico locale, che gestiva il servizio ferroviario urbano e suburbano all'interno del quadrante occidentale della citt\u00e0 metropolitana di Napoli attraverso le ferrovie Cumana e Circumflegrea e automobilistico urbano, suburbano e nelle isole di Ischia e Procida. Con la fusione del 27 dicembre 2012 l'azienda insieme a Circumvesuviana s. r. l e MetroCampania NordEst \u00e8 confluita nell'Ente Autonomo Volturno. Rientrava tra le aziende del Consorzio UnicoCampania.\nStoria.\nSEPSA in origine nota come \"Societ\u00e0 per le ferrovie napoletane\", fu fondata nel 1883 con il compito di realizzare una ferrovia che collegasse Napoli con le aree flegree di Pozzuoli e Cuma, da cui deriva la denominazione di \"Ferrovia Cumana\". La linea venne messa in esercizio nel 1889. La denominazione attuale di SEPSA (\"Societ\u00e0 per l'Esercizio di Pubblici Servizi Anonima\") risale al 1938. Negli anni cinquanta la SEPSA inizia la realizzazione di una seconda linea ferroviaria nell'area flegrea, che entra in esercizio nel 1962 con il nome di \"Circumflegrea\". Negli anni successivi le due linee, inizialmente realizzate a binario unico, sono soggette a un progetto di raddoppio per aumentarne capacit\u00e0 e frequenza.\nLa societ\u00e0.\nLa SEPSA era di propriet\u00e0 dell'EAV holding della Regione Campania. Il 27 dicembre 2012 l'azienda \u00e8 stata accorpata insieme a Circumvesuviana s.r.l e MetroCampania NordEst, nell'Ente Autonomo Volturno che oggi costituisce un'unica societ\u00e0 di trasporto.\nCollegamenti esterni.\n\"https://www.eavsrl.it/web\"/"}
{"id": "792374", "revid": "713168", "url": "https://it.wikipedia.org/wiki?curid=792374", "title": "Stadio do Bessa S\u00e9culo XXI", "text": "Lo Stadio do Bessa S\u00e9culo XXI () \u00e8 uno stadio situato nel quartiere di Boavista della citt\u00e0 di Porto, in Portogallo. Ospita le gare casalinghe del e ha una capienza di 30 000 posti.\nSorge sul medesimo luogo in cui si trovava il Campo do Bessa, edificato nel 1911. I lavori per la sua costruzione iniziarono nel 1999 e finirono nel 2003. \u00c8 stato sede di alcune partite del .\nCampionato europeo di calcio 2004.\nTutte le partite facevano parte della fase a gironi (primo turno)."}
{"id": "792380", "revid": "52953", "url": "https://it.wikipedia.org/wiki?curid=792380", "title": "Infule", "text": "Le infule (chiamate anche vitte) sono una parte della mitra, tipico copricapo usato dai vescovi nella Chiesa cattolica ed in altre confessioni cristiane.\nLe infule sono due nastri di stoffa che, partendo dalla parte posteriore della mitra di foggia occidentale, in corrispondenza della nuca, scendono sulla schiena. Nell'uso moderno sono adornate da una semplice croce, oppure riprendono la stessa decorazione della mitra. \u00c8 uso comune dei vescovi porre il proprio stemma su di esse.\nPer sineddoche, il termine \"infula\" pu\u00f2 indicare la mitra stessa.\nOrigine storica.\nLe infule sono un ricordo di quella che doveva essere la forma originaria della mitra, cio\u00e8 una larga striscia di stoffa che circondava la testa e ricadeva sul corpo. Tuttavia le infule datano dal X secolo, quando la mitra era ormai un copricapo conico: anticamente, pur pendendo dalla parte posteriore, esse erano portate sul davanti e appoggiate alla parte anteriore delle spalle.\nLe infule in altri paramenti.\n\u00c8 dotata di infule anche la tiara papale (pur non essendo stata abolita, la tiara \u00e8 in disuso per volont\u00e0 di Paolo VI).\nNon sono presenti invece nella mitra di rito orientale."}
{"id": "792388", "revid": "256896", "url": "https://it.wikipedia.org/wiki?curid=792388", "title": "Millennium Development Goals", "text": ""}
{"id": "792397", "revid": "265038", "url": "https://it.wikipedia.org/wiki?curid=792397", "title": "Stadio Jos\u00e9 Alvalade", "text": "Lo Stadio Jos\u00e9 Alvalade (portoghese: \"Est\u00e1dio Jos\u00e9 de Alvalade\") \u00e8 uno stadio di calcio di Lisbona che pu\u00f2 contenere 50 095 spettatori.\nDalla sua inaugurazione, avvenuta il 6 agosto 2003, ospita le partite casalinghe dello Sporting Clube de Portugal, che prima giocava in un impianto omonimo.\n\u00c8 raggiungibile con la fermata Campo Grande, che si trova sia sulla linea gialla che sulla verde della metropolitana di Lisbona.\nStoria.\nL'impianto fa parte di un complesso denominato \"Alvalade XXI\" ed \u00e8 stato progettato dall'architetto Tom\u00e1s Taveira ed infine intitolato al fondatore del club. Nella sua storia ha ospitato 5 gare del tra le quali la semifinale che ha visto i padroni di casa sconfiggere i Paesi Bassi), oltre alla finale della Coppa UEFA 2004-2005: in questa occasione lo Sporting \u00e8 stato per\u00f2 sconfitto dal . Una delle sue principali caratteristiche era la pista di atletica fatta in tartan. Prima della posa della pavimentazione con il sintetico, veniva utilizzato per il ciclismo, incluso il Giro del Portogallo."}
{"id": "792400", "revid": "287204", "url": "https://it.wikipedia.org/wiki?curid=792400", "title": "The Best of Nas", "text": "The Best of Nas \u00e8 la prima raccolta di canzoni del rapper statunitense Nas, pubblicata il 22 gennaio 2002 e distribuita da Sony Music per il solo mercato giapponese.\nIl disco.\n\u00c8 una compilation destinata al mercato giapponese. Sono presenti successi tratti dai suoi primi quattro dischi e alcuni remix, come \"Life's a Bitch (Arsenal Mix)\". Tra i produttori DJ Premier, L.E.S., Timbaland, Pete Rock, Large Professor, Q-Tip e i Trackmasters, mentre gli ospiti delle tracce sono AZ, R. Kelly, Aaliyah, Puff Daddy, Lauryn Hill e Ginuwine."}
{"id": "792401", "revid": "767487", "url": "https://it.wikipedia.org/wiki?curid=792401", "title": "Classe Vala", "text": "Classe Vala \u00e8 la designazione NATO della classe di navi per trasporto di scorie nucleari liquide sovietiche Progetto 1783A\nSi tratta di piccole navi attrezzate per il trasporto di scorie nucleari liquide. Tutte le unit\u00e0 della classe sono state costruite tra il 1964 ed il 1971.\nLa classificazione usata in Russia per queste navi \u00e8 sconosciuta.\nIl servizio.\nQueste navi sono state progettate per il trasporto delle scorie nucleari liquide. Ogni esemplare \u00e8 in grado di contenere ben 870 metri cubi di scorie.\nTutte le nove unit\u00e0 di questa classe vennero costruite presso i cantieri navali di Vladivostok e di Vyborg. Esse hanno prestato (e prestano tuttora) il loro servizio presso la Flotta del Nord e la Flotta del Pacifico, le uniche oggi ad essere equipaggiate con mezzi a propulsione nucleare.\nLe unit\u00e0 operative con la Flotta del Nord erano:\nOggi la \"TNT-8\" risulta ufficialmente radiata, ma pare che le unit\u00e0 superstiti siano in pessime condizioni, e la loro capacit\u00e0 di tenere il mare risulta piuttosto dubbia. Probabilmente, vengono utilizzate quasi esclusivamente come depositi galleggianti.\nOccorre dire che una di queste, la \"TNT-25\", \u00e8 stata sottoposta a modifiche ed \u00e8 in grado di imbarcare 950 metri cubi di scorie.\nLe unit\u00e0 in servizio con la Flotta del Pacifico, invece, erano solo quattro:\nAttualmente, l'unica operativa \u00e8 la \"TNT-27\", basata a Bolshoy Kamen, ma pare che, anche in questo caso, la nave sia in pessime condizioni.\nCollegamenti esterni.\nLa classe Vala sul sito di Bellona"}
{"id": "792402", "revid": "287204", "url": "https://it.wikipedia.org/wiki?curid=792402", "title": "Balignon", "text": ""}
{"id": "792403", "revid": "287204", "url": "https://it.wikipedia.org/wiki?curid=792403", "title": "Chapignon", "text": ""}
{"id": "792411", "revid": "757396", "url": "https://it.wikipedia.org/wiki?curid=792411", "title": "Carlo Di Giusto", "text": "Colpito da poliomielite, Di Giusto ha iniziato a praticare sport con la societ\u00e0 sportiva Santa Lucia Sport di Roma.\nHa inizialmente praticato sia l'atletica leggera che la pallacanestro in carrozzina.\nNell'atletica leggera ha preferito le specialit\u00e0 dei lanci, vincendo la medaglia di bronzo alle VII Giochi Paralimpici estivi del 1984 a Stoke Mandeville (Regno Unito) nel lancio del disco.\nNella pallacanestro in carrozzina vince la scudetto per la prima volta nel 1981 per il Santa Lucia Sport Roma. Con la sua squadra ha vinto 21 titoli italiani, 12 Coppe Italia, 5 supercoppe, 3 Coppe dei Campioni e 3 Vergauwen Cup.\nDa giugno del 2002 a settembre del 2007 \u00e8 stato Commissario tecnico della nazionale italiana di pallacanestro in carrozzina, che ha conquistato il titolo europeo nel 2003 e 2005, un sesto posto alle Paralimpiadi di Atene ed un ottavo posto ai Campionati del mondo che si sono svolti nel 2006 ad Amsterdam.\nNel 2015 viene nominato commissario tecnico della nazionale femminile che porta alla prima vittoria in assoluto ai campionati Europei di Worchester.\nNel 2016 viene nominato responsabile tecnico del settore Nazionali della Federazione Italiana Pallacanestro in Carrozzina e allenatore della nazionale maschile con la quale conquista la qualificazione ai Campionati Mondiali di Amburgo 2018.\nA dicembre 2017 viene insignito dal CONI, della Palma di Bronzo 2016 al valore tecnico."}
{"id": "792416", "revid": "767487", "url": "https://it.wikipedia.org/wiki?curid=792416", "title": "Live in Detroit (The Stooges)", "text": "Live in Detroit \u00e8 un DVD del gruppo proto-punk statunitense The Stooges che documenta l'esibizione dal vivo del gruppo tenutasi il 25 agosto 2003 a Detroit, anno nel quale il gruppo si riun\u00ec dopo circa 30 anni di separazione. La formazione vede la presenza al basso di Mike Watt (fIREHOSE) al posto di Dave Alexander, morto nel 1975. Alla \"reunion\" partecipa anche il sassofonista Steve Mackay."}
{"id": "792418", "revid": "287204", "url": "https://it.wikipedia.org/wiki?curid=792418", "title": "Parecool", "text": ""}
{"id": "792419", "revid": "287204", "url": "https://it.wikipedia.org/wiki?curid=792419", "title": "Monaflemit", "text": ""}
{"id": "792420", "revid": "287204", "url": "https://it.wikipedia.org/wiki?curid=792420", "title": "Ningale", "text": ""}
{"id": "792423", "revid": "287204", "url": "https://it.wikipedia.org/wiki?curid=792423", "title": "Munja", "text": ""}
{"id": "792424", "revid": "44939", "url": "https://it.wikipedia.org/wiki?curid=792424", "title": "Ubiquitinazione", "text": ""}
{"id": "792428", "revid": "287204", "url": "https://it.wikipedia.org/wiki?curid=792428", "title": "Bona vi rapta", "text": "Per Bona vi rapta (\"rapina\"), nel diritto romano si intende un caso aggravato di furto, in quanto commesso mediante violenze sulle persone. La \"bona vi rapta\" era fonte di obbligazioni nascenti da atto illecito con il \"furtum\" e l\"iniuria\".\nSuccessivamente il \"praetor peregrinus\" Lucullo, nel suo editto, accord\u00f2 un'apposita azione contro colui che avesse, con la minaccia di un'arma, arrecato danno o sottratto cose altrui; la pena prevista ammontava al quadruplo della pena base, se l'azione era esperita entro l'anno, mentre era pari a quella base, se l'azione veniva esperita dopo tale termine. La giurisprudenza classica estese l'ambito di tale fattispecie, ricomprendendovi anche quelle ipotesi in cui non si facesse ricorso alle armi, ma nelle quali si fosse comunque impiegata violenza. Alla \"bona vi rapta\" poi, veniva equiparata l'ipotesi di impossessamento di cosa altrui profittando di una calamit\u00e0 (incendio, naufragio, rovina, ecc.)."}
{"id": "792433", "revid": "287204", "url": "https://it.wikipedia.org/wiki?curid=792433", "title": "Chuchmur", "text": ""}
{"id": "792434", "revid": "287204", "url": "https://it.wikipedia.org/wiki?curid=792434", "title": "Ramboum", "text": ""}
{"id": "792435", "revid": "287204", "url": "https://it.wikipedia.org/wiki?curid=792435", "title": "Brouhabam", "text": ""}
{"id": "792437", "revid": "287204", "url": "https://it.wikipedia.org/wiki?curid=792437", "title": "Tarinor", "text": ""}
{"id": "792438", "revid": "287204", "url": "https://it.wikipedia.org/wiki?curid=792438", "title": "Tenefix", "text": ""}
{"id": "792439", "revid": "287204", "url": "https://it.wikipedia.org/wiki?curid=792439", "title": "Mysdibule", "text": ""}
{"id": "792440", "revid": "1186766", "url": "https://it.wikipedia.org/wiki?curid=792440", "title": "Zanetti", "text": ""}
{"id": "792441", "revid": "111354258", "url": "https://it.wikipedia.org/wiki?curid=792441", "title": "Pest", "text": "Pest \u00e8 una citt\u00e0 storica dell'Ungheria. Nel 1873 conflu\u00ec con Buda ed \u00d3buda a costituire Budapest, di cui oggi costituisce tutta la parte ad est del Danubio. Pest \u00e8 la zona pi\u00f9 commerciale ed industriale di Budapest. Da essa prende nome l'omonima provincia di cui \u00e8 capoluogo.\nEtimologia.\nIl nome \"Pest\" deriva dalla parola slava che significa \"fornace\", \"forno\" (bulgaro \u043f\u0435\u0449 ['p\u025b\u0283t]; serbo \u043f\u0435\u045b; croato \"pe\u0107\"), in relazione alla parola \u043f\u0435\u0449\u0435\u0440\u0430 (ossia \"cava\"), un possibile collegamento ad una cava locale dove scoppi\u00f2 un incendio."}
{"id": "792443", "revid": "287204", "url": "https://it.wikipedia.org/wiki?curid=792443", "title": "Galekid", "text": ""}
{"id": "792444", "revid": "287204", "url": "https://it.wikipedia.org/wiki?curid=792444", "title": "Galegon", "text": ""}
{"id": "792445", "revid": "287204", "url": "https://it.wikipedia.org/wiki?curid=792445", "title": "Galeking", "text": ""}
{"id": "792446", "revid": "37401", "url": "https://it.wikipedia.org/wiki?curid=792446", "title": "Praetor peregrinus", "text": "Al praetor peregrinus, figura istituita nel 242 a.C., spettava l'esercizio della giurisdizione nelle controversie tra cittadini romani e stranieri, o tra stranieri. Tale magistratura fu istituita allo scopo di soddisfare le esigenze di tutela giuridica nascenti dall'incremento dei rapporti economici e commerciali con gli stranieri, a seguito della sempre maggiore espansione della presenza romana nel Mediterraneo, specie dopo la definitiva disfatta di Cartagine.\nAttraverso le decisioni del \"praetor peregrinus\" il diritto romano non fu qualche cosa di applicabile solo rigidamente al solo nucleo originario degli abitanti di Roma, ma divenne il diritto applicabile a tutti i territori di quello che nel frattempo diventa l'impero romano ed anzi, di tutto il mondo civilizzato."}
{"id": "792448", "revid": "84184", "url": "https://it.wikipedia.org/wiki?curid=792448", "title": "Goggi", "text": ""}
{"id": "792452", "revid": "1573940", "url": "https://it.wikipedia.org/wiki?curid=792452", "title": "Al-Ashkhara", "text": "al-Ashkhara , \u00e8 una citt\u00e0 nella regione di Ash nell'Oman. Prende il nome da una pianta velenosa che cresce nel deserto. Gli abitanti, della trib\u00f9 Bani Bu Ali sono noti per la loro opposizione all'attuale Sultano dell'Oman Qabus bin Sa'id, anche perch\u00e9 seguaci del Wahhabismo.\nLa principale attivit\u00e0 della citt\u00e0 \u00e8 la pesca."}
{"id": "792454", "revid": "113775309", "url": "https://it.wikipedia.org/wiki?curid=792454", "title": "Valentino Panciera Besarel", "text": "Biografia.\nNacque in val Zoldana da Giovanni Battista e da Caterina Cordella da Goima. \n\"Besar\u00e8l\" \u00e8 un soprannome di origine popolare usato per distinguere la famiglia dell'artista da altri ceppi omonimi, ma ha finito per assumere il predominio persino sul cognome, tanto che anche nel mondo artistico \u00e8 conosciuto semplicemente come \"Valentino Besarel\". Ultima rappresentante dei Panciera \"Besarel\" \u00e8 stata la figlia di Valentino, Caterina, scomparsa nel 1947. I Besarel erano dediti da generazioni alla scultura in legno: intagliatori erano stati il bisnonno Valentino (1747-1811), allievo di Giampaolo Gamba \"Zamp\u00f2l\" e discepolo ideale del maestro Andrea Brustolon, il nonno Giovanni (1778-1842) e anche il padre Giovanni Battista (1801-1873); quest'ultimo aveva conseguito una certa fama locale lasciando opere in varie chiese dello Zoldano.\nNonostante ci\u00f2 la famiglia versava in condizioni di povert\u00e0, sicch\u00e9 Valentino non pot\u00e9 avere un'istruzione regolare. Ricevette una prima formazione nella bottega paterna, cui si aggiunse, agli inizi degli anni 1840, una breve frequentazione della scuola del disegnatore bellunese Antonio Federici.\nLa svolta gli venne dall'incontro con Giuseppe Segusini, il quale lo vide all'opera mentre, al seguito del padre, decorava la chiesa arcidiaconale di Agordo. Grazie all'architetto feltrino ebbe modo di frequentare l'Accademia di Venezia dal 1853 al 1855, sebbene non fosse riuscito a terminare gli studi. Le prime opere autonome, commissionategli sempre mediante il Segusini, furono i \"santi Pietro e Paolo\" per l'altare maggiore della parrocchiale di Tiser e i \"Quattro Evangelisti\" per la Cattedrale di Belluno (1855-1856).\nIl Besarel lavorer\u00e0 a lungo nella sua terra d'origine, fino al trasferimento a Venezia negli anni sessanta, accolto poi da grandi onori e fama europea, tanto da diventare fornitore ufficiale delle maggiori monarchie del continente. Nemmeno la menomazione toccatagli con la perdita di quattro dita riusc\u00ec ad interrompere l'attivit\u00e0 di Valentino che, anzi, contagi\u00f2 ancor pi\u00f9 con la sua passione i famigliari, fra cui la figlia Caterina, che alla spigliata inventiva del padre, un\u00ec una solida formazione accademica.\nGli itinerari besareliani.\nLa fitta presenza di sculture del Besarel nelle chiese e nei palazzi della zona ha suggerito l'organizzazione di itinerari guidati attraverso i luoghi che custodiscono le sue opere.\nMoltissime le localit\u00e0 toccate dall'artista: basti ricordare a titolo di esempio la sua presenza in tutti i luoghi di culto di Zoldo e nella gran parte di quelli cadorini, prima fra tutte la chiesa di Vigo con la \"Pala del Ges\u00f9\", senza dimenticare le cospicue presenze in Val Belluna, con il famoso tabernacolo nella chiesa di San Rocco nel capoluogo, e nell'Agordino, dove a Canale d'Agordo nel 1859 realizza un rosone in terracotta raffigurante il \"Battesimo di san Giovanni Battista\"; anche nell'arcidiaconale di Agordo \u00e8 conservata una sua celebre \"Madonna del Rosario\". A Blessaglia di Pramaggiore (Ve), \"Assunta\" del 1899."}
{"id": "792455", "revid": "767487", "url": "https://it.wikipedia.org/wiki?curid=792455", "title": "Classe Luza", "text": "Le navi appartenenti alla classe Luza (progetto 1541 secondo la classificazione russa) sono state costruite tra il 1960 ed il 1962. Si tratta di petroliere speciali, progettate appositamente per il trasporto di carburante per missili.\nUnit\u00e0 in servizio.\nQuesta classe di navi contava inizialmente una decina di unit\u00e0, costruite presso il cantiere navale di Sredniy Neva. Oggi ne sopravvivono tre\nFlotta del Pacifico:\nFlotta del Baltico:\nUna quarta unit\u00e0, la \"Don\", in servizio nel Mar Nero, \u00e8 stata posta in riserva nel 2005. Le \"Araguvy\" e \"Kana\" sono state radiate negli anni novanta, mentre altre tre (\"Oka\", \"Sasima\" e \"Yenisey\") nel corso degli anni ottanta."}
{"id": "792458", "revid": "287204", "url": "https://it.wikipedia.org/wiki?curid=792458", "title": "Meditikka", "text": ""}
{"id": "792459", "revid": "287204", "url": "https://it.wikipedia.org/wiki?curid=792459", "title": "Charmina", "text": ""}
{"id": "792460", "revid": "287204", "url": "https://it.wikipedia.org/wiki?curid=792460", "title": "Elecsprint", "text": ""}
{"id": "792461", "revid": "287204", "url": "https://it.wikipedia.org/wiki?curid=792461", "title": "Dynavolt", "text": ""}
{"id": "792462", "revid": "120784235", "url": "https://it.wikipedia.org/wiki?curid=792462", "title": "Giuseppe Campari", "text": "Era soprannominato in milanese \"el negher\" (il negro).\nBiografia.\nInizi\u00f2 la sua carriera come meccanico per l'Alfa Romeo, ma dimostrando subito grandi doti come collaudatore, nel 1911 fu chiamato ad affiancare Nino Franchini come \"meccanico di bordo\" prima al \"Concorso di Regolarit\u00e0 di Modena\" (1500 km in quattro tappe ognuna con arrivo e partenza nella citt\u00e0 emiliana) e poi alla Targa Florio sul circuito grande delle Madonie. \nNel 1913 esord\u00ec con un bel piazzamento (5\u00ba assoluto) nella \"Parma-Poggio di Berceto\" sempre con l'Alfa Romeo. \nNel 1920 vinse la sua prima gara, la Parma-Poggio di Berceto e poi il Circuito del Mugello, ripetendosi l'anno successivo e nel 1923 fu promosso a far parte della squadra corse dell'Alfa. \nL'anno successivo vinse il Gran Premio di Francia, disputato a Lione. Nel 1928 e 1929 si impose alla Mille Miglia, e nel 1928 e 1931 vinse il titolo di Campione Italiano. Nel 1927, 1928 e nel 1931 conquist\u00f2 per tre volte la Coppa Acerbo. Ottenne una seconda affermazione al Gran Premio di Francia nel 1933. \nSolo la Targa Florio fra le grandi classiche gli sfugg\u00ec sempre: nella grande corsa siciliana, a cui partecip\u00f2 tredici volte, conquist\u00f2 solo un secondo nel 1928 e quattro quarti posti nel 1924, 1929, 1930 e 1931.\nAmante della buona cucina e del cucinare, nonch\u00e9 appassionato di lirica e cantante per diletto, fu sposato dal 1922 al giorno della sua scomparsa con la cantante lirica Lena Cavalleri (1886-1966), quasi omonima della celeberrima Lina Cavalieri e da molti confusa con lei; i due ebbero una figlia, Elsa.\nMor\u00ec tragicamente nel 1933 sulla pista dell'Autodromo di Monza: durante la seconda batteria del Gran Premio di Monza (gara di contorno che seguiva il pi\u00f9 importante Gran Premio d'Italia), al primo giro, scivol\u00f2 su una macchia d'olio all'ingresso della curva sopraelevata sud e usc\u00ec di strada, rovesciandosi nel fossato che fiancheggiava la pista e morendo sul colpo. Sulla stessa macchia d'olio, alle sue spalle, uscirono di pista anche Borzacchini, Castelbarco e Barbieri: il primo, soccorso ancora vivo, mor\u00ec poco dopo, mentre gli altri due ne uscirono quasi illesi. Nonostante le proteste degli spettatori la gara non venne interrotta e durante la finale, in un secondo incidente nello stesso punto della pista, perse la vita anche il pilota Stanislas Czaykowski.\nLe salme dei tre piloti furono composte nella Casa del Fascio di Monza, dove Benito Mussolini fece recapitare tre corone di fiori con le scritte \"il Duce a Borzacchini\", \"il Duce a Campari\" e \"il Capo del Governo a Czaykowski\". La camera ardente fu vegliata dai picchetti d'onore delle rappresentanze operaie di Maserati ed Alfa Romeo.\nGiuseppe Campari \u00e8 sepolto nel Cimitero Maggiore di Milano.\nViene citato nella canzone \"Nuvolari\" di Lucio Dalla."}
{"id": "792463", "revid": "1632387", "url": "https://it.wikipedia.org/wiki?curid=792463", "title": "Wildhoney", "text": "Wildhoney \u00e8 un album della band svedese gothic metal/death metal Tiamat pubblicato nel 1994."}
{"id": "792464", "revid": "57259", "url": "https://it.wikipedia.org/wiki?curid=792464", "title": "Giuseppe Tuccimei", "text": ""}
{"id": "792471", "revid": "125886674", "url": "https://it.wikipedia.org/wiki?curid=792471", "title": "Tuccimei", "text": "I Tuccimei furono un'antica famiglia originaria di Sezze e trasferita a Roma nel XVIII secolo annoverata tra le grandi famiglie di Roma e ha avuto tra i suoi membri diverse importanti personalit\u00e0. La famiglia venne riconosciuta come nobilt\u00e0 di Sezze dalla Consulta araldica all'epoca del regno d'Italia e dal Sovrano Militare Ordine di Malta nell'ammissione con prove nobiliari di Augusto Guglielmo, Antonio e Gastone Tuccimei.\nLeggenda.\nSecondo un'antica tradizione, riportata anche da Claudio Rendina in \"Le Grandi Famiglie di Roma\", i Tuccimei erano discendenti di quel Federico Tutijmei (Federico di Tuccio di Meo) che, al seguito del Barbarossa, era venuto in Italia, stabilendosi nel velletrano.\nStoria.\nOrigini a Sezze.\nLe prime notizie documentate della famiglia si hanno a Sezze nel XVII secolo. Pietro Romano in \"Famiglie Romane\" scrive di diversi membri della famiglia che ebbero il governo della cittadina laziale. Padre Sebastiano, morto in fama di santit\u00e0, fu definitore dell'Ordine dei minori Conventuali nel 1640 e Qualificatore del Sant'Uffizio, don Francesco Maria (1692-1762) fu dottore in utriusque iuris, canonico della Cattedrale e vicario generale della diocesi di Sezze fino all'anno della sua morte; nel 1716 fu Podest\u00e0 di Filettino. Anche suo fratello, don Filippo, fu all'inizio del Settecento canonico della Cattedrale e la famiglia nel XVIII secolo ebbe altri due sacerdoti con don Filippo Maria e don Ignazio, entrambi canonici del Capitolo della stessa cattedrale di Santa Maria di Sezze.\nLa pratica di Gastone Tuccimei conservata presso l'archivio del Sovrano Militare Ordine di Malta narra invece di Cristoforo Tuccimei di Sezze, che alla met\u00e0 del XVII secolo fece parte di una compagnia scelta di milizia equestre setina agli ordini del capitano Gian Matteo Valletta della quale si avvalse anche il papa Urbano VIII nella campagna contro i Farnese per il ducato di Castro.\nAltri componenti della famiglia invece appartennero alla magistratura civica, tra cui Leonardo fu \"magnifico sindaco generale\" nel 1630 mentre Ignazio lo fu nel 1744 e poi nel 1748. Facendo parte dell'aristocrazia locale si allearono con le maggiori famiglie setine, come i de Rossi, i conti Cerroni e i nobili Rutilio e Lidano Iucci.\nTrasferimento a Roma.\nClaudio Rendina e Pietro Romano affermano che un ceppo della famiglia rimase a Sezze, dove si estinse alla fine del Settecento, ma Cristoforo Tuccimei, avvocato, si trasfer\u00ec in Roma tra il 1770 ed il 1780, e da lui discesero i Tuccimei Romani.\nLa famiglia a Roma fu celebre per la sua appartenenza alla nobilt\u00e0 nera, specie nei difficili anni successivi al 1870, e fu sempre contro l'annessione dello Stato Pontificio al Regno d'Italia, rimanendo fedele sempre al papa, con poche eccezioni.\nDa questo ramo nacquero lo scienziato Giuseppe Augusto e suo fratello l'ingegnere Cesare oltre a Luigi Maria Tuccimei. Quest'ultimo fu tenente nel corpo degli Zuavi pontifici dal 1861 fino al 1870 quando lasci\u00f2 Roma in esilio per la Francia, assieme al Reggimento cui apparteneva, agli ordini del colonnello barone Athanase de Charette. Giunto in Francia, si dimise, non intendendo, come italiano, combattere come si prospettava contro i suoi connazionali.\nAi primi dell'Ottocento Giovan Battista Tuccimei acquist\u00f2, per 3450 scudi, buona parte del Palazzo de Cupis Ornani su piazza Navona, per farne la residenza romana della famiglia Tuccimei. Il rimanente dell'edificio fu acquistato da suo figlio Cristoforo unificando la propriet\u00e0 nel Palazzo Tuccimei, dove vennero anche collocati gli stemmi.\nStemma gentilizio.\nLo stemma della famiglia Tuccimei, probabilmente, non fa riferimento a un dato e preciso evento, ma \u00e8 il frutto del gusto estetico di chi lo ide\u00f2 per primo. \nEmblema semplice, con sole quattro figure, che sembrerebbero testimoniare la sua antichit\u00e0. \u00c8 difatti risaputo, quella sorta di discutibile broccardo araldico per cui gli stemmi dalle figure pi\u00f9 semplici sarebbero i pi\u00f9 antichi. Uno stemma quasi antropomorfo formato da due stelle di sei raggi poste in fascia, un crescente montante (ovvero una mezzaluna all'ins\u00f9) ed una stella cometa con una coda a volte ondeggiante in palo, altre a raggiera. Tutto d'argento in campo azzurro. Quasi una volta celeste, o meglio uno squarcio di cielo, chiuso da una cornice triangolare o rettangolare o a \u201ctesta di cavallo\u201d.\nLe stelle in araldica sono sicura indicazione della strada, rappresentano la \u201cguida sicura verso il sicuro arrivo al porto spirituale o a quello materiale\u201d , simbolo, insomma, di chi aspira a cose superiori o ad azioni sublimi. \nLa mezzaluna, invece, dovrebbe significare l'auspicato accrescimento delle fortune della famiglia. Infine la cometa, la stella codata di luce, indicherebbe la chiarezza di fama, virt\u00f9 superiori, e poich\u00e9 oltre la stella v'\u00e8 anche la luce perenne della coda virt\u00f9 e potenza eterna, ma anche augurio ai discendenti.\nTali simboli trovano riscontro nell'impresa di Evangelista Tuccimei che racchiuse diversi elementi araldici dello stemma. L'aquila, anche se sembra esser pi\u00f9 una fenice nella sua immortalit\u00e0, che sormonta un monte, sul quale soffia il vento. Aquila che guarda verso delle nubi lontane, ma tra le quali spicca nitida una stella cometa, tolta certamente allo stemma. Un volatile che, superando gli ostacoli del monte e del forte vento, segue attraverso le nubi la via sicura indicata dalla stella cometa. \nIl tutto spiegato nel motto sormontate l'impresa: USQUE AD SIDERA. \u201cFino alle stelle\u201d indica il lungo cammino di una stirpe attraverso degli ostacoli ma con una sicura guida, come quella di una cometa, l'astro che indic\u00f2 la nascita di Ges\u00f9.\nBibliografia.\nIn ordine di pubblicazione:\nFonti.\nLe fonti sulla famiglia Tuccimei sono conservate presso:"}
{"id": "792474", "revid": "1632387", "url": "https://it.wikipedia.org/wiki?curid=792474", "title": "A Deeper Kind of Slumber", "text": "A Deeper Kind of Slumber \u00e8 un album della band svedese Tiamat pubblicato nel 1997."}
{"id": "792475", "revid": "1318658", "url": "https://it.wikipedia.org/wiki?curid=792475", "title": "Bahla", "text": "Bahla (|\u0628\u0647\u0644\u0627 in arabo), \u00e8 una citt\u00e0 nella regione di Ad Dakhiliyah nell'Oman.\nIn citt\u00e0 si trova il forte Bahla che \u00e8 stato inserito nella lista del patrimonio dell'umanit\u00e0 dell'UNESCO.\n\u00c8 anche famosa in tutto il paese per le sue ceramiche."}
{"id": "792481", "revid": "112475301", "url": "https://it.wikipedia.org/wiki?curid=792481", "title": "Forze di polizia brasiliane", "text": "Le forze di polizia brasiliane sono suddivise in 7 gruppi: due statali, quattro federali e uno locale. La polizia civile e la polizia militare sono entrambi statali; ogni stato brasiliano ha quindi due corpi di polizia.\nDipendono dal governo federale la polizia federale propriamente detta, polizia stradale e polizia ferroviaria. La \"Forza Nazionale di Sicurezza Pubblica\" \u00e8 un corpo interforze e dipende direttamente dal ministero della giustizia, interviene solamente nei casi pi\u00f9 gravi o violenti e nelle emergenze. Infine c'\u00e8 la guardia municipale, che \u00e8 una polizia armata subordinate alle singole citt\u00e0.\nLo stato del Rio Grande do Sul, a differenza degli altri stati, ha solo la \"Brigata Militare\".\nCorpi federali.\n\"Pol\u00edcia Federal\".\nSi occupa dei reati federali e dei crimini internazionali in tutto il territorio del Brasile. Risponde al Ministero della Giustizia ed \u00e8 responsabile delle investigazione sui crimini giudicati dalla Giustizia federale.\nEsercita anche la funzione di polizia giudiziaria, marittima, aeroportuale, doganale e si occupa dell'emissione dei passaporti.\n\"Pol\u00edcia Rodovi\u00e1ria Federal\".\nFu creata dal presidente Washington Lu\u00eds Pereira de Sousa nel 1928 col nome di \"Polizia delle Strade\".\nHa funzioni di polizia stradale in tutto il Brasile. Risponde all'apposito dipartimento e, oltre ad essere responsabile del pattugliamento delle strade statali, collabora alla lotta contro il traffico di droga, i furti d'auto e gli incidenti stradali.\n\"Pol\u00edcia Ferrovi\u00e1ria Federal\".\nHa funzioni di Polizia Ferroviaria.\nFu creata nel 1852 per ordine dell'imperatore Pietro II del Brasile.\nCorpi statali.\n\"Pol\u00edcia Civil\".\nVi sono 27 corpi di Policia Civil, uno per ogni Stato federato.\nOgni corpo \u00e8 diretto da un \"Delegado-Geral de Pol\u00edcia\", che comanda i \"Delegados de Pol\u00edcia locais\". Questi \u00e8 responsabile per ogni unit\u00e0 chiamata \"delegacia\" o anche \"Distrito Policial\". Si occupa del lavoro forense e di investigazione in ogni singolo stato. Famosi sono i Grupo de Opera\u00e7\u00f5es T\u00e1ticas - GOT della polizia civile che avevano arrestato il terrorista rosso italiano Cesare Battisti.\n\"Pol\u00edcia Militar\".\nHa funzioni di gendarmeria e come quella civile \u00e8 subordinata ai Governatori degli Stati e del Distretto Federale (art. 144 \u00a7 6\u00ba della Costituzione Federale del 1988). Sono anche una forza ausiliaria dell'Esercito Brasiliano. La \"Pol\u00edcia Militar\" di ognuni dei 27 stati \u00e8 comandata da un ufficiale superiore col grado di colonnello, chiamato \"Comandante-Generale\".\nAll'interno di ogni singolo corpo di PM sono inquadrati i vigili del fuoco brasiliani \nSi occupa del lavoro di prevenzione. Non svolge funzioni di polizia militare, affidata direttamente a Esercito, Marina e Aeronautica.\nCorpi locali.\n\"Guarda Municipal\".\nHa funzioni di polizia locale. I singoli corpi si occupano della sicurezza locale nelle pi\u00f9 grandi citt\u00e0 del Brasile.\nBatalh\u00e3o de Opera\u00e7\u00f5es Policiais Especiais (BOPE).\nIl Batalh\u00e3o de Opera\u00e7\u00f5es Policiais Especiais, \u00e8 un gruppo di intervento speciale della Pol\u00edcia Militar di Rio de Janeiro specializzato nell'effettuare incursioni sul territorio delle favelas ed in altre zone ad alto rischio.\nInterforze.\n\"For\u00e7a Nacional de Seguran\u00e7a Publica\".\n\u00c8 un corpo di forze speciali (teste di cuoio) interforze, con mandato federale, dipendente dal ministero della giustizia, che si occupa dei casi pi\u00f9 difficili di lotta al terrorismo, alla droga, ma anche della repressione delle sommosse e dei tumulti.\nFu creato nel 2004 dal presidente Luiz In\u00e1cio Lula da Silva.\nCritiche sull'operato.\nLa polizia brasiliana \u00e8 stata criticata dalle principali organizzazioni per i diritti umani poich\u00e9 utilizza nelle proprie operazioni anche armi pesanti. I media brasiliani hanno creato anche una discussione sull'utilizzo del caveir\u00e3o (un mezzo blindato) durante le irruzioni nelle favelas.\nSono stati scoperti anche molti agenti di polizia corrotti o collusi col traffico di stupefacenti; altre critiche riguardano le efferatezze, vere o presunte, perpetrate a danno della popolazione delle favelas e dei bambini di strada (meninos da rua) nell'ambito di operazioni di sicurezza contro il crimine.\nQuesto operato potrebbe essere un retaggio degli anni della dittatura militare che ha governato il Brasile dal 1964 al 1985; altre possibili cause possono essere individuate nei bassi stipendi dei poliziotti e nella violenza generalizzata che sottopone gli stessi agenti a un carico di stress maggiore rispetto ai loro colleghi occidentali.\nAltri sospetti trovati dalle organizzazioni per i diritti umani vanno nella direzione delle esecuzioni extragiudiziali e della tortura. Secondo molte persone tali pratiche violente sono spesso accettate perch\u00e9 considerate necessarie per contrastare gli alti livelli di criminalit\u00e0 del paese ma altre ritengono che siano l'esito di regolamenti di conti tra alcuni poliziotti corrotti ai fini del controllo delle \"bocas\" (centrali dello spaccio di stupefacenti all'interno delle favelas).\nIl numero di persone uccise dalla polizia in situazioni ufficialmente registrate come \"resistenza seguita da morte\" ha raggiunto cifre alte negli Stati di Rio de Janeiro e San Paolo. Fra il 1999 e il 2004 sono stati registrati nei due stati quasi 9.000 casi di uccisioni da parte della polizia. Le indagini di queste uccisioni spesso non portano a nessuna incriminazione e sono in numero limitato (alcuni lo interpretano come impunit\u00e0 delle forze di polizia mentre altri ritengono che questa sia solo la conseguenza del livello di criminalit\u00e0 che c'\u00e8 nel paese). Rimane alta l'incriminazione per omicidio per gli agenti di polizia in congedo.\nCome risposta alle critiche gli Stati federati si sono concentrati sul garantire maggior addestramento alla polizia per permetterne un uso migliore ed evitare errori dovuti allo scarso addestramento da parte degli stessi poliziotti.\nEpisodi di violenza contestati.\nSi possono individuare fondamentalmente questi episodi di violenza legati alla polizia brasiliana:"}
{"id": "792486", "revid": "88740", "url": "https://it.wikipedia.org/wiki?curid=792486", "title": "Tito Livio Burattini", "text": "Biografia.\nNato ad Agordo da un'antica famiglia della nobilt\u00e0, di Tito Livo Burattini non si conoscono bene le vicende legate all'infanzia e di conseguenza rimangono oscure le notizie legate ai suoi studi giovanili. Alla fine del 1637 si rec\u00f2 in Egitto ove rimase fino al 1641. La sua attivit\u00e0 in Egitto era finalizzata alla realizzazione di un\u2019opera da lui denominata \"La descrizione di tutto l\u2019Egitto\": questa doveva consistere nella realizzazione della carta geografica generale dell\u2019Egitto costruita misurando la longitudine e la latitudine delle localit\u00e0 pi\u00f9 importanti e determinando poi la collocazione delle altre localit\u00e0 mediante triangolazioni, nello studio delle realizzazioni umane e dei costumi degli abitanti, nell'interpretazione dei geroglifici, nel rilievo di piramidi, obelischi, ecc., nello studio dei procedimenti di mummificazione, nell'osservazione degli aspetti naturalistici, tra i quali il misterioso fenomeno delle piene del Nilo. \nEgli non vi arriv\u00f2 impreparato, bens\u00ec ricco di letture e di studi sull'argomento, sia degli autori classici, primo fra tutti Erodoto, ma anche Strabone, Diodoro Siculo, Plinio, sia dei \u201cmoderni\u201d, quali G. B. Ramusio e P. Alpino; era inoltre dotato di conoscenze tecniche per la rilevazione della longitudine e dei procedimenti di triangolazione per le misure geodetiche. In particolare erano le piramidi ad esercitare sul giovane Burattini un grande fascino, soprattutto per la loro prodigiosa capacit\u00e0 di sfidare il tempo, poich\u00e9 egli riteneva che fossero le costruzioni pi\u00f9 durature che l\u2019umanit\u00e0 avesse mai realizzato: la parte pi\u00f9 interna della grande piramide di Giza, fatta di tenacissimo marmo tebaico e protetta esternamente da un\u2019immensa massa muraria di calcare, poteva durare secondo Burattini quasi quanto durer\u00e0 il mondo. \nBurattini penetr\u00f2 quattro volte nella grande piramide. La terza volta, nel 1639, ebbe al suo fianco John Greaves, astronomo e matematico del Gresham College di Londra e futuro autore del pi\u00f9 importante trattato di piramidologia del tempo, nella quale riconoscer\u00e0 il contributo offerto da Burattini alla realizzazione della sua opera. Ne \"La\" \"descrizione di tutto l\u2019Egitto\" la parte riguardante le piramidi, di cui aveva realizzato numerosi rilievi, doveva essere assai cospicua e avrebbe potuto competere con l'opera del Greaves. Purtroppo \"La descrittione di tutto l'Egitto\" gli fu sottratta nel 1645 da una banda di predoni mentre attraversava l'Ungheria e di quelle carte nulla \u00e8 rimasto.\nDopo un viaggio per l'Europa si stabil\u00ec nel 1642 in Polonia. A Cracovia fu assistente di monsignor Stanislaw Pudlowski, rettore dell\u2019Universit\u00e0 Jagellonica di Cracovia. Presso di lui ebbe la possibilit\u00e0 di studiare le opere galileiane, in particolare i \"Discorsi e dimostrazioni matematiche\", che divent\u00f2 il suo testo privilegiato di studio. Incoraggiato dal Pudlowski, si interess\u00f2 della ricerca di una misura universale e a tale scopo costru\u00ec una bilancia di elevata precisione, con cui misur\u00f2 la densit\u00e0 di alcune sostanze (straordinariamente precisa quella del mercurio) ed il rapporto tra i volumi del cubo e della sfera in esso inscritta. Di tale bilancia forn\u00ec una dettagliata descrizione in un trattatello intitolato \"La bilancia sincera\".\nMario Gliozzi ritrov\u00f2 le fonti originarie che dimostrano come egli fu uno dei precursori del sistema metrico decimale. Defin\u00ec il metro (termine usato per la prima volta) come la lunghezza di un pendolo la cui oscillazione dura un secondo. All'epoca si riteneva che questa grandezza fosse indipendente dal luogo in cui si svolgeva l'esperimento. Dall'unit\u00e0 di lunghezza deriv\u00f2 un'unit\u00e0 di peso, definendola pari a quello dell'acqua contenuta in un cubo con lato 1/16 di metro cattolico.\nIn questo stesso periodo lavor\u00f2 ad un progetto per la realizzazione di una macchina, \"il Dragone volante\", che avrebbe dovuto permettere il volo umano. \nDel \"dragone volante\" le cronache dell\u2019epoca e le lettere esistenti riferiscono della costruzione di un modello su scala ridotta (4 piedi) capace di sostenersi in aria grazie allo scotimento di quattro ali aventi funzione portante e di altre due aventi funzione propulsiva, ali azionate da un complesso sistema di ingranaggi a sua volta azionato da una corda tirata orizzontalmente. Secondo la testimonianza del segretario della regina di Polonia, Pierre de Desnoyers, che avrebbe assistito personalmente all'esperimento, questo modello si sarebbe sollevato da terra portando a bordo un gatto, che, se fosse stato capace di azionare da s\u00e9 la corda, si sarebbe auto sostenuto in aria. Dalle lettere del Desnoyers risulta che il passaggio dal modello di quattro piedi alla costruzione del dragone volante vero e proprio, capace di sollevare due uomini e dotato di paracadute, non sia stato possibile per l\u2019indisponibilit\u00e0 dei sovrani di Polonia a finanziare l\u2019opera a causa delle disastrate condizioni del tesoro del Regno. \nBurattini realizz\u00f2 la prima calcolatrice meccanica italiana, che riprendeva le idee della pascalina, e ne fece dono al granduca di Toscana, Ferdinando II de' Medici. Al Museo Galileo di Firenze \u00e8 esposto uno strumento noto come \"macchina calcolatrice di Burattini\".Burattini fu anche molto attivo come costruttore di lenti e di telescopi. Nel 1665 comunic\u00f2 ad Adrien Auzout la notizia dell\u2019osservazione di macchie sul disco di Venere con un cannocchiale di 35 braccia di propria costruzione. La notizia venne pubblicata da \"Le Journal des S\u00e7avants\" e da \"Philosophical transactions\". Successivamente \"Le Journal des S\u00e7avants\", nell'articolo di presentazione delle osservazioni delle ombre dei pianeti medicei sul disco di Giove da parte del Cassini, avrebbe esortato i \"curiosi\" a perfezionare i grandi telescopi al fine di avvistare anche sugli altri pianeti dettagli utili alla determinazione dei loro periodi di rotazione, citando come incoraggiante esempio le osservazioni venusiane di Burattini. \nUn paio d\u2019anni dopo lo stesso Cassini avrebbe osservato macchie sul disco di Venere, pur riconoscendo la difficolt\u00e0 di riconoscerle con certezza, e avrebbe azzardato una stima del periodo di rotazione. Burattini era certo che i suoi telescopi fossero in grado di sostenere il confronto con quelli dei due pi\u00f9 celebrati ottici italiani dell'epoca, Giuseppe Campani ed Eustachio Divini, e a tale scopo si mise all'opera per costruire un cannocchiale da 20 braccia da inviare a Firenze in due esemplari per essere confrontato con quelli da 20 braccia del Campani e del Divini. Da questo ambizioso proposito viene per\u00f2 distolto dalle vicende legate alla guerra civile ed alla gestione della zecca del granducato di Lituania. Alla fine degli anni \u201960 costru\u00ec delle lenti da utilizzare nella realizzazione del \"maximus tubus\" difocale del grande astronomo di Danzica Johannes Hevelius, con cui intrattenne un'assidua corrispondenza. Burattini progett\u00f2 pure un ingegnosissimo micrometro filare da inserire nel piano focale dei telescopi per la misura delle distanze angolari. \nBurattini ebbe la stima della regina di Polonia Maria Luigia Gonzaga, che gli affid\u00f2 incarichi diplomatici per l'Europa. Si spos\u00f2 con una nobile e ricca polacca divenendo cittadino polacco. Nel corso dei quasi quarant'anni trascorsi in Polonia ottenne l\u2019incarico di \u201carchitetto del Regno\u201d, gli venne affidata la gestione di miniere, della zecca Reale e della zecca del Granducato di Lituania e gli fu conferito il comando militare di Varsavia durante la guerra contro i Turchi.\nNonostante i gravosi impegni, le sue indagini scientifiche proseguirono: nella citt\u00e0 di Vilna fu stampata la sua opera \"Misura Universale\" nel 1675. La morte lo colse povero e sofferente.\nOpere principali.\nIn \"Misura Universale\" (1675), l'autore stabil\u00ec una misura lineare universale: il \"metro cattolico\", misura pari alla lunghezza di un pendolo la cui oscillazione dura un secondo. La prima pagina dell'opera recita: \"MISURA UNIVERSALE overo trattato nel qual' si mostra come in tutti li Luoghi del Mondo si pu\u00f2 trovare una MISURA, &amp; un PESO UNIVERSALE senza che habbiano relazione con niun'altra MISURA, e niun altro PESO, &amp; ad ogni modo in tutti li luoghi saranno li medesimi, e saranno inalterabili, e perpetui sin tanto che durer\u00e0 il MONDO\". L\u2019opera viene stampata a Vilna nel 1675 e dedicata a \"tutti li Principi Sovrani\" allo scopo di convincerli dell\u2019opportunit\u00e0 di unificare pesi e misure per favorire il progresso dello scambio internazionale e della pace tra i popoli. L\u2019autore suggerisce ai sovrani di non imporre l\u2019adozione della \"misura universale\" in modo coercitivo, ma di permetterne l\u2019uso accanto a quello delle vecchie misure regionali ed in particolare di consentire ai forestieri di comprare e vendere alla \"misura universale\". In tal modo l\u2019uso della \"misura universale\" si sarebbe imposto in breve tempo in tutti i paesi, scacciando quello delle altre misure. \nL\u2019autore delinea con molta lucidit\u00e0 i requisiti che deve possedere un sistema di unit\u00e0 di misura per essere universale: esso dovr\u00e0 essere ovunque riproducibile sulla superficie terrestre e inalterabile nel tempo e per avere tali caratteristiche dovr\u00e0 essere fondato esclusivamente su leggi inalterabili della filosofia naturale e su costanti di natura. La legge cui fa ricorso per realizzare il proprio scopo \u00e8 la legge, che lui chiama \"meravigliosa\", dell\u2019isocronismo del pendolo, esposta da Galileo sia nel \"Dialogo sui massimi sistemi\", sia nei \"Discorsi e dimostrazioni matematiche\". Le costanti che utilizza sono il periodo di rotazione della terra che fornisce il campione primario di tempo e la densit\u00e0 dell\u2019acqua piovana raccolta in particolari condizioni meteorologiche, grazie alla quale introdurr\u00e0 l\u2019unit\u00e0 di massa. L'unit\u00e0 di lunghezza, denominata \"metro cattolico\", viene definita come la \"lunghezza di un pendolo, che f\u00e0 una vibrazione nel tempo di un minuto secondo, cio\u00e8, che faccia in un hora 3600 vibrazioni\". La riproducibilit\u00e0 di tale campione di lunghezza in qualsiasi luogo garantisce l\u2019universalit\u00e0 della misura. \nTale riproducibilit\u00e0 si basa sulla tacita assunzione che il campo di gravit\u00e0 terrestre sia ovunque uniforme. Burattini non \u00e8 al corrente che altri prima di lui, come Christopher Wren della Royal Society di Londra, avevano gi\u00e0 pensato di definire l\u2019unit\u00e0 di lunghezza, facendo ricorso alla legge dell\u2019isocronismo del pendolo. Non \u00e8 nemmeno al corrente della scoperta che la validit\u00e0 di tale legge \u00e8 limitata alle oscillazioni di piccola ampiezza, contrariamente all'ipotesi di Galileo, e che un pendolo per poter essere isocrono per qualsivoglia ampiezza di oscillazione, dovrebbe descrivere non un arco di circolo, bens\u00ec un arco di cicloide, come dimostrato da Huygens nella sua opera \"Horologium oscillatorium\". Non \u00e8 neppure informato sui risultati di una spedizione in Cayenna dell\u2019Accademia Francese delle Scienze di qualche anno prima, tra i quali l\u2019osservazione che un orologio all'equatore oscilla pi\u00f9 lentamente di quanto farebbe alla latitudine di Parigi a causa del suo minor peso, risultato questo che compromette seriamente la riproducibilit\u00e0 del campione di lunghezza in ogni luogo della superficie terrestre. \nUna volta definito il Metro Cattolico, Burattini si occupa del problema della sua divisione e, pur concedendo ampia libert\u00e0 di scelta su tale questione, suggerisce, perch\u00e9 \"pi\u00f9 ragionevole di tutte\", una divisione basata su un criterio binario. L\u2019unit\u00e0 di volume che Burattini poi introduce non \u00e8, come coerenza vorrebbe, il cubo di spigolo lungo un Metro Cattolico, bens\u00ec la sua quattromilanovantaseiesima parte, cio\u00e8 il cubo di spigolo pari ad un sedicesimo di Metro Cattolico. Tale scelta \u00e8 giustificata da considerazioni di \"comodit\u00e0\" in riferimento all'introduzione dell'unit\u00e0 di massa. La massa dell\u2019acqua piovana contenuta in un volume unitario costituir\u00e0 l\u2019unit\u00e0 di massa. L'uso dell'acqua piovana quale sostanza campione per la definizione della massa unitaria \u00e8 suggerito a Burattini dalla notevole costanza della sua densit\u00e0, che, fin dal tempo della realizzazione \"Bilancia sincera,\" era stata misurata con grande accuratezza. Si completa cos\u00ec la costruzione del sistema metrico di Burattini, che risulta in definitiva fondato su un \"unico campione primario\" (il periodo di rotazione terrestre) e su \"due costanti fisiche\" (l'accelerazione di gravit\u00e0, la cui supposta uniformit\u00e0 su tutta la superficie terrestre permette di introdurre l'unit\u00e0 di lunghezza per mezzo dell'isocronismo del pendolo, e la densit\u00e0 dell'acqua piovana, la cui costanza in particolari condizioni consente di definire il campione di massa).\n\"La bilancia sincera\" (1645) \u00e8 poi un trattato che corresse e in parte modific\u00f2 quanto sostenuto da Galileo sulla bilancia idrostatica, individuando con maggiore precisione i pesi specifici dei metalli preziosi."}
{"id": "792493", "revid": "767487", "url": "https://it.wikipedia.org/wiki?curid=792493", "title": "Neurografia", "text": "La neurografia \u00e8 un esame che studia le velocit\u00e0 di conduzione dei nervi, sia sensitivi che motori. Questo parametro \u00e8 utile per valutare lo \"stato di salute\" dei nervi. Se la velocit\u00e0 di conduzione \u00e8 al di sotto della norma ci troviamo in presenza di una sofferenza del nervo.\nIntroduzione.\nLa neurografia ha un ruolo importante nella diagnosi differenziale di vari tipi di affezione, sia dei nervi periferici, che (associato ai potenziali evocati) del midollo spinale e dell'encefalo.\nQuesto tipo di esame viene eseguito correntemente dai neurologi, dai neurochirurghi e dai TNFP.\nA differenza della miografia, non \u00e8 un esame invasivo (anche se lievemente), perch\u00e9 non comporta l'applicazione di un ago all'interno dei muscoli (che esplora la presenza di contrazioni spontanee di questi, come la fascicolazione da denervazione)\nLa prima parte dell'indagine mira a stabilire la soglia minima di risposta in intensit\u00e0 del nervo (reobase) e successivamente la soglia minima in intensit\u00e0/durata (cronassia).\nIn seguito, grazie a due elettrodi riceventi (attivo e riferimento) si misura la latenza tra il punto di somministrazione dell'impulso ed il punto di misurazione, la latenza \u00e8 misurata in millisecondi e varia da nervo a nervo ed anche in base alla tecnica, oltre ad una certa variazione interpersonale.\nLa velocit\u00e0 di conduzione del nervo viene misurata prendendo un secondo punto di applicazione dell'impulso elettrico (un'onda quadra). Ad esempio la neurografia motoria del nervo mediano si pratica \"prossimalmente\" a circa 8\u00a0cm dal punto dove si mette l'elettrodo registrante attivo (sul ventre muscolare dell'eminenza tenar), prima del passaggio del nervo mediano attraverso il tunnel carpale.\nLa latenza normale alla stimolazione distale motoria del nervo mediano deve essere inferiore ai 4 millisecondi. Successivamente si applica un secondo stimolo prossimale, medialmente al tendine del muscolo bicipite. Misurando la distanza con un comune centimetro, e dividendola per la differenza tra \nle due latenze, si ottiene la velocit\u00e0 di conduzione, che per il n. mediano nel decorso nell'avambraccio deve essere superiore o uguale ai 50\u00a0m/s."}
{"id": "792496", "revid": "1632387", "url": "https://it.wikipedia.org/wiki?curid=792496", "title": "Skeleton Skeletron", "text": "Skeleton Skeletron \u00e8 un album della band svedese Tiamat pubblicato nel 1999."}
{"id": "792499", "revid": "889336", "url": "https://it.wikipedia.org/wiki?curid=792499", "title": "Potenziali evocati", "text": "I potenziali evocati sono esami che studiano le risposte del Sistema nervoso centrale a uno stimolo sensoriale, analizzando le vie nervose che dalla periferia portano le informazioni verso il cervello. Sono esami non invasivi, salvo in rari casi in cui si rende necessario l'uso di sottili aghi monouso e non producono effetti collaterali. In relazione all'organo sensoriale stimolato si possono ottenere: potenziali evocati somato-sensoriali (\"PESS\"), visivi (\"PEV\") e acustici (\"PEA\").\nPESS.\nPossono essere analizzati tutti i nervi di senso, ma pi\u00f9 frequentemente si studiano il nervo mediano/ulnare (per gli arti superiori) e il nervo tibiale (per gli arti inferiori). L'esame si svolge posizionando degli elettrodi sullo scalpo e in punti precisi lungo il decorso dei nervi periferici e stimolando con impulsi elettrici al polso per gli arti superiori o alla caviglia per gli arti inferiori.\nPEV.\nSi studiano il nervo ottico e la corteccia visiva con elettrodi posizionati sullo scalpo mentre il paziente fissa, prima con un occhio e poi con l'altro, un punto posto al centro di un video raffigurante una scacchiera (pattern reversal) i cui quadrati cambiano alternativamente colore da bianco a nero, oppure si possono utilizzare degli occhiali per stimolare direttamente l'occhio interessato.\nBAER o BAEP.\nBAEP (Brainstem Auditory Evoked Potentials), BAER (Brainstem Auditory Evoked Responses), ABR (Auditory Brainstem Responses) e PEA (potenziali evocati auditivi)\nsono potenziali uditivi del tronco encefalico che valutano il decorso del nervo acustico fino al tronco encefalico. Gli elettrodi vengono posizionati sullo scalpo e sulle apofisi mastoidee o sui lobi auricolari. Il paziente ascolter\u00e0 tramite una cuffia, prima in un orecchio e poi nell'altro, dei suoni che si ripetono a una frequenza fissa.\nPEM (Potenziali Evocati Motori).\nPermettono di studiare la via che conduce lo stimolo che nasce nella corteccia cerebrale motoria e che attraverso il midollo spinale raggiunge i neuroni motori e quindi i muscoli: ci\u00f2 \u00e8 possibile grazie all'uso di un particolare stimolatore che genera un campo magnetico capace di attivare il tessuto cerebrale.\nHEP.\nIl \"potenziale evocato del battito cardiaco\" viene studiato per leggere l'interocezione nel cervello."}
{"id": "792502", "revid": "1632387", "url": "https://it.wikipedia.org/wiki?curid=792502", "title": "Judas Christ", "text": "Judas Christ \u00e8 il settimo album della band svedese Tiamat pubblicato nel 2002."}
{"id": "792505", "revid": "729019", "url": "https://it.wikipedia.org/wiki?curid=792505", "title": "Strada statale 334 del Sassello", "text": "La strada statale 334 del Sassello (SS 334), \u00e8 una strada statale italiana.\nPercorso.\nLa strada ha origine nel comune di Albisola Superiore dall'innesto con la strada statale 1 Via Aurelia. Il tracciato si allontana dalla costa raggiungendo Stella e il bivio per la ex strada statale 542 di Pontinvrea, superato il quale la strada affronta il colle del Giovo (516 m s.l.m.).\nIl percorso continua verso Sassello e il ponte dell'Erro, con il quale sconfina in Piemonte. Risale quindi il percorso del fiume Erro, attraversando i comuni di Cartosio e Melazzo.\nIl tracciato termina alle porte di Acqui Terme innestandosi sulla ex strada statale 456 del Turchino.\nStoria.\nIn seguito al decreto legislativo n. 112 del 1998, dal 2001 la gestione del tratto ligure \u00e8 passata dall'ANAS alla Regione Liguria che ha provveduto al trasferimento dell'infrastruttura al demanio della Provincia di Savona; la gestione del tratto piemontese \u00e8 invece passata dall'ANAS alla Regione Piemonte che ha provveduto al trasferimento dell'infrastruttura al demanio della Provincia di Alessandria"}
{"id": "792512", "revid": "404449", "url": "https://it.wikipedia.org/wiki?curid=792512", "title": "Pierina Boranga", "text": "\u00c8 stata la promotrice della costruzione della Scuola elementare Aristide Gabelli di Belluno: costruita durante il ventennio fascista, all'epoca della costruzione era un vanto nazionale per la modernit\u00e0 del fabbricato e per la didattica applicata nell'insegnamento, ispirata al metodo ideato da Giuseppina Pizzigoni e messo in opera nella Scuola Rinnovata di Milano. Dal 2009 la Scuola \u00e8 chiusa per la cattiva manutenzione che nel corso degli anni ha portato ad alcuni crolli nell'edificio. Nel 2014 la Scuola Gabelli si \u00e8 classificata al 20\u00ba posto nel censimento nazionale \"I Luoghi del Cuore\", promosso dal FAI - Fondo Ambiente Italiano, totalizzando ben 15.533 voti.\nLa Boranga \u00e8 autrice di numerosi volumi di divulgazione didattica e di letteratura per ragazzi.\nBiografia.\nPierina Boranga nacque in una famiglia di umili origini in una casa di Via Sottocastello a Belluno (ora demolita), a ridosso dell'ex Tribunale: il padre ne era infatti il custode.\nLa formazione scolastica.\nFrequenta la scuola elementare di Via Loreto a Belluno, dove si fa apprezzare per diligenza e bravura, nonostante le condizioni infelici della scuola del tempo: \u00abLe classi inferiori erano zeppe di alunni, quaranta o cinquanta in ogni aula, seduti nei banchi a due a due, in file strette per dare posto a tutti. Le aule non erano ampie a sufficienza. Avevano finestre col davanzale alto, per cui da sedute vedevamo un breve tratto di cielo e i tetti delle case vicine. Era prescritto che le finestre fossero cos\u00ec, per evitare distrazioni agli scolari. La scrivania della maestra, chiamata cattedra, era alta su una predella con due scalini; emergeva nell'aula come una cabina di comando\u00bb. Nelle classi, rigorosamente divise in maschili e femminili, i maestri richiedono una disciplina molto severa e insegnano in modo nozionistico. \nDopo aver completato i cinque anni di scuola elementare, Pierina desidera continuare ad andare a scuola, ma il padre respinge l'idea: \u00ab\"No se pol, la scola la costa, i e zinque fioi da mantegner.\"\u00bb \nPierina deve aiutare la madre nel lavoro di stiratrice, ma quando comincia il nuovo anno scolastico (1902/03) la sua sofferenza per la rinuncia allo studio \u00e8 talmente grande che la madre prende una decisione: \u00ab\"Laorer\u00f2 mi de p\u00ec, se ocore anca de not, ma coi contentarla\"\u00bb. Pierina incomincia cos\u00ec a frequentare la Regia Scuola Normale di Belluno, per diventare maestra. Non \u00e8 facile: le lezioni sono poco coinvolgenti e lo studio, arido e impegnativo, richiede soprattutto contenuti imparati a memoria. Le capita anche di essere pesantemente umiliata: \u00abUn giorno avevo il naso chiuso che mi rendeva faticosa la respirazione. A met\u00e0 lezione tentai con una soffiata un po' pi\u00f9 energica di liberarlo e l'insegnante si rivolse a me irritata dicendomi: - Hai il naso di un elefante tu: ineducata! - Alcuni giorni dopo, durante una lezione sulle citt\u00e0 d'Italia, andava chiedendo a ciascuna di noi quale avevamo veduta. Quando fu la volta mia le risposi: nessuna. - Tu sei nata e cresciuta in una zucca - mi disse.\u00bb\nLa prima esperienza di insegnamento.\nNell'ottobre 1908 Pierina Boranga raggiunge con una corriera a cavalli la sua prima sede di insegnamento, Domegge di Cadore. Accompagnata dal padre, si presenta al sindaco (le scuole elementari a quell'epoca erano gestite dai Comuni) che si dimostra preoccupato: \u00abCos\u00ec giovane? Non so come potr\u00e0 cavarsela con quei manigoldi di scolari che al maestro dell'anno passato gliene hanno fatte d'ogni colore! Ad ogni modo proviamo, io far\u00f2 di tutto per aiutarla. Mi far\u00f2 vedere spesso dagli scolari, anche, se occorre, col mio bastone - Era un bastone nodoso. Decisamente secondo lui doveva essere il supplemento alle mie capacit\u00e0 per la disciplina degli alunni\u00bb. \nLe vengono assegnate due classi, seconda e terza maschili, con 61 alunni. Appena entra nell'aula nota il soffitto macchiato d'inchiostro: \u00abVede? Quella \u00e8 opera degli scolari dell'anno scorso. Soffiavano palline di carta intinte nell'inchiostro e le mandavano fin lass\u00f9. E non basta: presente il maestro montavano sulle finestre e stavano tra i vetri e le imposte serrate a disturbare le lezioni\u00bb.\nDa giovane maestra, non pu\u00f2 sentirsi preparata al compito che la attende. Per evitare errori, applica con scrupolo le indicazioni didattiche dei programmi Orestano del 1905. Ogni giorno scandisce le attivit\u00e0 nel modo seguente: L'appello, la preghiera, la visita personale per il controllo di ordine e pulizia, il calcolo orale, un po' di ginnastica (naturalmente fatta in aula, usando solo braccia e mani), lezioni \"di cose\" e \"per aspetto\", esercitazioni di lingua italiana, come i dettati ortografici, la scrittura di \"pensierini\", la risposta domande, i riassunti, i temi, gli esercizi di grammatica, la \"copia in bella\".\nNella scuola del tempo non c'\u00e8 l'abitudine alle uscite, considerate una perdita di tempo, ma, all'arrivo della prima neve, la maestra Pierina propone un'attivit\u00e0 interessante: raduna accanto alla finestra aperta gli scolari, li invita ad osservare e a percepire ogni stimolo sensoriale e si confronta con loro. Alla fine legge una poesia, \"Nevicata\", tratta della raccolta \"Odi Barbare\": \u00abMi adoperai per sottolineare con la voce i versi pi\u00f9 accessibili alla loro comprensione trasferendo nella realt\u00e0 osservata la poetica dell'autore\u00bb. Uscita da scuola, riferisce con soddisfazione l'esperienza ad un collega. Riceve un commento gelido: \u00abUna poesia del Carducci a ragazzi di terza? Ma lei \u00e8 matta, ha perduto tempo\u00bb. Il suo desiderio di sperimentare nuove modalit\u00e0 didattiche le procura una prima sofferenza, ma \u00e8 l'avvio di un percorso di crescita professionale.\nMaestra assistente all'Asilo infantile Cairoli.\nNel 1910 Pierina Boranga, avendo perduto entrambe le sorelle, cerca di riavvicinarsi alla famiglia ed ottiene il posto di maestra assistente all'Asilo infantile Adelaide Cairoli, ente benefico istituito a Belluno ancora nel 1868 da una societ\u00e0 di mutuo soccorso.\nNon possiede una competenza professionale specifica. Osserva con attenzione l'ambiente e, fin dal primo momento, intuisce che i bambini hanno bisogno pi\u00f9 di ogni altra cosa di giocare, di muoversi, di fare attivit\u00e0: \u00abVedo animazione di bimbi e di persone che li accompagnano. Deposto il cestino contenente cibarie, li aiutano a indossare il grembiulino a quadretti rossi o blu, poi i bimbi vanno subito a sedere su panchine basse di legno. Mi pare che siano in sofferta attesa di fare qualcosa. Mi sento insoddisfatta del prolungarsi della disoccupazione\u00bb.\nLo spirito di iniziativa e i ricordi felici dei giochi fatti quand'era piccola sul greto del Piave diventano strumento del suo lavoro in occasioni come la seguente: \u00abC'era, in cortile, un rubinetto al muro per l'acqua alle piante dei fiori. Si sa quanto l'acqua piaccia ai bambini. Io l'avevo sperimentato con i miei fratelli. Senza chiedere il permesso ad alcuno pensai di creare, in margine al cortile, un ruscelletto nel quale far navigare, come barchette, le foglie aride cadute. Approfitto del chiasso che gli altri bimbi fanno in cortile, un poco pi\u00f9 lontano da noi, per avviare il lavoro. Il rigagnolo improvvisato, che scorre lucente tra i sassolini della ghiaia, rende festanti loro e me. Per\u00f2 la cosa non era del tutto facile come io l'avevo pensata: a qualche bimbo che rincorreva con la mano la barchetta, gli si era bagnata l'arricciatura della manica rinserrata a polso dell'elastico. Mi do da fare per evitare il peggio, quando mi sento aggredire da una voce imperiosa: era l'Anzoleta, la custode dell'asilo\u00bb.\nIl gioco viene bloccato: non sono ammesse attivit\u00e0 diverse dal consueto! Esperienze come queste amareggiano la Boranga, convincendola che per lavorare bene con i bambini non basta la buona volont\u00e0 e l'inventiva, ma serve una preparazione educativa adeguata.\nSente la necessit\u00e0 di riprendere a studiare e un giorno si confida con Giuseppina Dal Mas, una collega bellunese che insegna a Milano. Segue il suo suggerimento e accetta il suo aiuto per registrarsi al Corso di perfezionamento per i licenziati delle Scuole Normali (detto anche Scuola pedagogica): \u00abSi sarebbe interessata lei a farmi ottenere l'iscrizione, le firme dei professori e le dispense, a facilitarmi, cio\u00e8, la possibilit\u00e0 di seguire, senza frequentare, le lezioni\u00bb.\nLe pluriclassi: Piandelmonte, Faverga e Badilet.\nNel 1911 Pierina Boranga \u00e8 nominata maestra della scuola unica mista non classificata di Piandelmonte, in Valtibolla. Il luogo, non molto distante da Belluno, \u00e8 isolato: si raggiunge a piedi, percorrendo un tratto del greto del torrente Cicogna. La scuola invernale \u00e8 ricavata in una stanza affittata da un contadino sopra alla sua stalla: \u00ab...il servizio igienico stava all'aperto [...] dentro un baracchino semiaperto, fatto di tavole, senza sedile e, naturalmente, senz'acqua\u00bb.\nGli scolari di classe prima, seconda e terza abitano in case sperdute, prive di illuminazione elettrica: arrivano a scuola con gli zoccoli di legno ai piedi, dopo ever camminato lungo pendii ripidi e spesso coperti di neve.\nLa Boranga evita di assegnare loro compiti per casa: non possono scrivere bene a lume di candela e con le mani indurite dal freddo. Nonostante la scarsissima conoscenza della lingua italiana, li apprezza per il rispetto della disciplina e l'interesse alle lezioni. Trascorre dei mesi sereni, dedicando le mattinate all'insegnamento, i pomeriggi alla preparazione delle lezioni e la sera, nella stalla, unico ambiente riscaldato in cui si ritrovano per i fil\u00f2 adulti, bambini e animali, allo studio delle dispense della Scuola Pedagogica di Milano.\nL'anno successivo viene trasferita nella scuola classificata di Badilet.\nDa Belluno, con altre colleghe, la raggiunge ogni giorno a piedi con un'ora di cammino puntualmente interrotto, sulla rampa di Castion, dal salto del tappo di sughero della bottiglia di vino di una di loro. L'edificio scolastico \u00e8 in costruzione e fino al termine dei lavori ha a disposizione un piccolo locale in una casa privata, a Faverga, dove accoglie le classi prima e terza in due turni: lo arricchisce una pianta fiorita, una sveglia e una gabbietta con un uccellino: desidera creare un ambiente scolastico gioioso e rassicurante, simile a quello familiare.\nLa Boranga insegna a Badilet fino al 1917, impegnandosi in un'incessante ricerca metodologico-didattica, tra entusiasmo, tentativi di innovazione e autocritiche. Ricava spunti operativi dallo studio, frenata, a volte, dai rimproveri del Direttore Antonio Pastorello, come la volta in cui l'animazione dei ragazzi durante una spiegazione sul corpo umano supportata dalla presenza di una bambola con inserito un pezzo di polmone animale lo infastidisce: \u00abLe raccomando, signorina, pi\u00f9 disciplina in classe! I ragazzi devono stare ai loro posti e rispondere soltanto quando sono chiamati\u00bb.\nIn quegli anni sperimenta, tra le difficolt\u00e0 della guerra, qualche uscita all'aperto. Di fronte alle curiosit\u00e0 degli scolari per le manifestazioni della natura, sentendosi incompetente e non trovando testi specifici che la soddisfacessero, inizia autonomamente a raccogliere materiale: non vuole proporre le rigide e noiose classificazioni di scienze naturali da lei studiate alla Scuola Normale. Sono i primi passi verso quelle che saranno le successive pubblicazioni di divulgazione scientifica. \nL'insoddisfazione nella scuola di Via Stella a Milano.\nNel novembre 1917 Pierina Boranga raggiunge, profuga, Milano.\nDue anni prima aveva vinto un concorso bandito dal Comune della citt\u00e0 grazie al quale nel marzo 1918 ottiene la nomina di maestra in soprannumero con assegnazione alla scuola maschile di Via Stella.\nL'impatto con i quaranta scolari di classe terza non \u00e8 entusiasmante: \u00abDopo alcuni minuti vedo parecchie mani alzate col solo pollice in vista, domanda abituale per andare al gabinetto. I miei occhi vanno alla desolata nudit\u00e0 delle pareti dell'aula e ai vetri delle finestre, oltre ai quali non si scorge nulla di attraente\u00bb.\nCon il passare dei giorni la delusione aumenta. Gli allievi sono apatici, i colleghi scolasticamente poco motivati, il dirigente proiettato sull'imminente pensionamento.\nSi spiega l'indolenza degli scolari quando controlla i loro quaderni: \u00abEsercizi da testo scolastico senza legame con la ricca possibilit\u00e0 di esperienza che poteva essere tratta dalla vita nel loro ambiente citt\u00e0. Dettature, riassunti, temi su argomenti astratti\u00bb.\nNon pu\u00f2 condividere l'impostazione didattica di quella scuola: \u00abUna mattina entra in classe il direttore. Da' un'occhiata alla scolaresca, fa qualche generica raccomandazione, poi si avvicina alla lavagna dove avevo scritto il titolo di una poesia. Mi chiama... -Guardi, signorina... Il tono della sua voce \u00e8 sostenuto, teso. Mi dispongo a riconoscere un rilevante errore. -Signorina, la lettera maiuscola di quel titolo \u00e8 incompleta, manca di grazie. Va fatta in questo modo... e me ne traccia una. Se ne ricordi, io ci tengo alla bella scrittura, sono professore di calligrafia. Poi se ne and\u00f2\u00bb.\nIl rimprovero le suscita una riflessione critica: \u00abTanta importanza per lo svolazzo di una maiuscola! C'era qualcosa di ben pi\u00f9 importante da rilevare in questa classe!\u00bb.\nLo stato di insoddisfazione la induce a presentare richiesta di trasferimento alla Scuola Rinnovata di Giuseppina Pizzigoni. Sa dell'esistenza di tale istituzione dai tempi della scuola di Badilet, avendo letto un articolo dedicato sulla rivista \"I Diritti della Scuola.\" Poco dopo, nel corso di una riunione di insegnanti milanesi, notando due signore entrare in sala e rimanervi solo per qualche minuto, scopre che la pi\u00f9 alta \u00e8 Giuseppina Pizzigoni. \u00abUscite loro si lev\u00f2 una voce: avete veduto la fondatrice della Scuola dove i ragazzi imparano a sbaccellar fagioli? Tutti contadini allora! Segu\u00ec una risata che serpeggi\u00f2 nell'aula. Subito dopo si alz\u00f2 un'altra voce: \u00c8 una scuola mista, quella! Maschi e ragazze insieme contro il nostro buon costume educativo\u00bb.\nL'incontro con Giuseppina Pizzigoni e la Scuola Rinnovata.\nIl 19 novembre 1918 Pierina Boranga raggiunge il quartiere della Ghisolfa a Milano per assumere servizio alla \"Scuola Rinnovata secondo il metodo sperimentale\".\nViene accompagnata in direzione dalla fondatrice: \u00abSono accolta con cordialit\u00e0, ma io sento in lei l'autorit\u00e0. - L'assessore all'istruzione mi ha mandato la sua domanda - Io la vedo aperta sul piano della scrivania: ha un grosso segnaccio blu sotto una parola. - Un errore d'ortografia, dice la Pizzigoni, puntandovi sopra il dito, mi dispiace! La Pizzigoni non mette in discussione la cosa, non mi fa la morale della brava maestra, mi assegna una classe\u00bb.\nLa Boranga si sente subito a proprio agio in quell'ambiente. Pochi giorni dopo, quando si presentano due nuove colleghe in visita, manifesta il suo apprezzamento: \u00ab\u00c8 una bella scuola, dico io, sorridendo, la Rinnovata! Si troveranno bene a insegnare qui, perch\u00e9 si studia, si lavora la terra, il legno. C'\u00e8 un maestro per il canto, due signorine per il giardinaggio. I ragazzi vengono volentieri\u00bb. L'impressione che suscita il suo entusiasmo determina in una delle due colleghe un successivo commento sarcastico: \u00ab\"Quella maestra l\u00e0 l'\u00e8 nasuda n'tel casset de la catedra\"\u00bb.\nLa Rinnovata \u00e8 una scuola all'aperto. Dotata di una struttura e di un'organizzazione particolarmente stimolanti, dispone di spazi idonei, di un'ampia area verde, di una molteplicit\u00e0 di figure educative, ponendo gli allievi in situazioni di apprendimento significativo. Funziona a tempo pieno, per cinque giorni alla settimana (9-17 in inverno, 8.30-17-30 in estate): il mattino viene generalmente dedicato ad attivit\u00e0 di studio, mentre il pomeriggio consente ai bambini la realizzazione di esperienze innovative rispetto alla prassi del tempo, come l'orticoltura, il giardinaggio, l'allevamento di animali, il canto, la ginnastica, le attivit\u00e0 artigiane, le uscite frequenti e regolari che garantiscono un contatto diretto con la realt\u00e0 esterna attraverso visite a monumenti, musei, uffici.\nOgni classe \u00e8 costantemente affiancata dal proprio maestro anche durante le lezioni con l'insegnante specializzato. Gli alunni ogni sera ritornano a casa arricchiti. Non hanno compiti domestici da svolgere e possono vivere con serenit\u00e0 gli affetti familiari. La Boranga insegna per quasi dieci anni alla Rinnovata. Ne ammira l'impianto educativo centrato sulla globalit\u00e0 dell'alunno in tutti i suoi aspetti, l'attenzione riservata a ciascuno come all'intera collettivit\u00e0, il rifiuto del verbalismo, l'attivit\u00e0 fattiva del bambino, la considerazione per il mondo della natura.\nLa osserva, per\u00f2, a volte anche con occhio critico, desiderando una maggiore flessibilit\u00e0 nella suddivisione dell'orario scolastico, per concedere uno spazio maggiore alle espressioni creative degli allievi. Ritiene che non tutto possa essere ricondotto, nella scuola, ad esperimento preordinato.\nLa direzione delle scuole del Comune di Belluno.\nNel marzo 1927 Pierina Boranga fa ritorno a Belluno nella veste di direttrice didattica delle scuole elementari comunali. \u00c8 la prima donna in provincia di Belluno a ricoprire un simile incarico. Si presenta, prima di tutto, al Podest\u00e0 Antonio Dal Fabbro. Lo conosce bene: a suo figlio, diversi anni prima, aveva impartito lezioni private. Si aspetta saluto e accoglienza calorosi, ma non \u00e8 cos\u00ec: \u00abAutorit\u00e0 e amicizia non sempre si identificano. Il mio stato d'animo ebbe un contraccolpo immediato: risalirono subito i ricordi della vita che avevo lasciato da poco allontanandomi da Milano, dalla scuola, dalle amicizie care: a tutto questo si contrapponeva l'ignoto del nuovo compito. Il groppo dei sentimenti repressi si snoda e le lacrime incominciano silenziose a cadere gi\u00f9 sul cappotto fatto fare dal sarto a Milano, in vista del mio nuovo servizio, quale segno di rispetto alla dignit\u00e0 del grado che avevo assunto\u00bb. Il Podest\u00e0 vede il suo turbamento, cambia registro e, con fare paterno, la rassicura. Del resto, l'impegno che la donna sta per assumere con forte senso di responsabilit\u00e0 \u00e8 gravoso e ricco di preoccupazioni.\nA Belluno rimane traccia delle conseguenze devastanti della prima guerra mondiale: l'opera di ricostruzione \u00e8 lenta e faticosa. Il Comune versa in difficolt\u00e0 economiche e la gestione degli ambienti scolastici ne risente.\nIn un primo sopralluogo, svolto nella scuola di Chiesurazza, la Boranga rimane senza parole: \u00abtutti i banchi hanno sui fianchi sgorbi d'inchiostro e scritte in tutti i sensi. Dovunque macchie e, sul piano, graffiature e persino scalfitture. - \"L'\u00e8 tuta colpa dei tosat che no i ubidise la mestra, e s\u00ec che, puareta, l'\u00e8 bona. La se prova in tuti i modi\".\u00bb Il suo silenzio impressiona la bidella che si attiva. Nella visita successiva si ritrova a chiedere se siano stati sostituiti i banchi: \u00ab\"No, signorina Direttrice, sono stata io a farghe cambiar faccia. Li ho raspati tutti, dove ho potuto, con dei tochet de viero. Me ha aiut\u00e0 anca me fia\"\u00bb. L'episodio la convince che \u00e8 possibile ridurre la trascuratezza degli ambienti scolastici, sensibilizzando personale ausiliario, docenti e alunni.\nPromuove subito un concorso a premi, la \"gara per la scuola meglio tenuta\", riportando risultati insperati. La ripropone anche in seguito e diviene una tradizione, occasione annuale di inventiva e di operosit\u00e0 per tutti, allo scopo di migliorare lo stato dei locali e delle attrezzature scolastiche.\nIl suo desiderio di qualificare la scuola la porta ad essere esigente pi\u00f9 di quanto sia ritenuto necessario: \u00abMi ero accorta che il segretario capo del Comune, il dottor Cantilena, mi guardava male per il continuo succedersi delle mie richieste\u00bb.\nLa volont\u00e0 di porre rimedio alla povert\u00e0 di sussidi didattici e di libri nelle biblioteche di classe la porta, ad esempio, all'iniziativa delle feste per raccogliere fondi a favore della \"dote della scuola.\" Ancora nel 1927 organizza la prima recita, \"Le Avventure di Pinocchio\", completandola con due balletti che lei stessa insegna ai bambini. Per assicurarsi il successo dello spettacolo si \u00e8 recata a Milano, dalla Pizzigoni, e ottiene in prestito i costumi della Scuola Rinnovata.\nPrima divulgazione del metodo Pizzigoni.\nPierina Boranga nel 1927 lascia Milano con la convinzione di seguire la strada percorsa dalla Pizzigoni: \u00abNel mio futuro impegno avrei dovuto ripercorrerla: lavoro della terra e del legno, lavoro femminile di taglio e cucito e la cucina, in tutte le mie scuole, dove sar\u00e0 possibile, e alla fine dell'anno festeggialo, il lavoro, con canti, esposizione e vendita dei prodotti ottenuti, proprio come alla Rinnovata\u00bb.\nVuole tener fede al suo proposito. Non \u00e8 facile, ma da quel proposito ha origine la trasformazione del volto della scuola bellunese la cui attivit\u00e0 didattica \u00e8, fino ad allora, regolata da metodi tradizionali. Se ne rende conto subito, perch\u00e9 seleziona il materiale didattico trasmesso dalle scuole del Comune, per una mostra organizzata dal Provveditorato agli studi di Venezia: \u00abDevo scartare parecchio\u00bb.\nSconfortanti sono anche alcuni contatti diretti. Nei primi giorni di attivit\u00e0 direttiva in Piazza dei Martiri, ad esempio, si imbatte in un ragazzino con il quotidiano in mano. Irritata si chiede: \u00abPerch\u00e9 quel maestro manda a prendere il giornale in ora di scuola? Perch\u00e9 non se lo compera lui?\u00bb. A Borgo Pr\u00e0, di mattina, le capita di vedere degli scolari che giocano tranquillamente sulla piazza. Entra a scuola: in corridoio c'\u00e8 un ragazzo in castigo, in un'aula gli allievi disegnano senza alcuna guida, mentre la maestra si dedica ad un manuale di lingua inglese.\nRiflette sul fatto che alla Rinnovata non vedeva mai banchi rovinati: \u00abQuegli sgorbi, quelle macchie e quei graffiti potevano dirmi di mani desiderose di fare, e tenute a lungo inoperose; di reazioni alla noia di un insegnamento privo di interesse e perci\u00f2 senza partecipazione dei ragazzi, soprattutto dei pi\u00f9 svegli e insofferenti\u00bb.\nSi dice che \u00e8 urgente adoperarsi per la diffusione della metodologia pizzigoniana. Stende un programma di aggiornamento per i docenti ed introduce nelle scuole diverse innovazioni: momenti di vita all'aperto, ginnastica polmonare mattutina, prevenzione sanitaria, esperienze scientifiche di giardinaggio, visite d'istruzione finalizzate, attivit\u00e0 di drammatizzazione. Stabilisce l'abolizione fino alla classe quarta dei compiti assegnati per casa. Le strutture scolastiche inadeguate e le scolaresche molto numerose le consentono di raggiungere i primi risultati interessanti. Continua il percorso intrapreso e coinvolge le famiglie. Viene aperta una sezione dell'Associazione per la diffusione del metodo Pizzigoni che raccoglie i fondi necessari ad inviare a Milano l'insegnante Angelica Da Pian, perch\u00e9 frequenti un corso trimestrale.\nLa capillare attivit\u00e0 della Boranga d\u00e0 risultati significativi nell'anno scolastico 1930-31, quando viene realizzata l'applicazione integrale del metodo in due sezioni parallele di prima classe nella scuola rurale di Cavarzano.\nLa richiesta di un idoneo fabbricato scolastico urbano: nascita della Scuola Elementare Aristide Gabelli.\nPierina Boranga, fin dai primi giorni di servizio come direttrice didattica, assume con cura la vigilanza igienico-sanitaria delle scuole. Si rivolge al Podest\u00e0 Dal Fabbro: \u00abParlai delle condizioni in cui erano i servizi delle scuole di Via Loreto. - Par d'essere tra gente incivile, primitiva, dissi. Un'aula della scuola maschile ha una parete adiacente alla fogna della Casa di Ricovero. Ci sono infiltrazioni. In tutta la scuola v'\u00e8 un solo rubinetto d'acqua\u00bb. Non si limita alla richiesta di provvedimenti immediati, ma sostiene la necessit\u00e0 di realizzare un edificio scolastico urbano unico e capiente: gli allievi sono accolti, infatti, in cinque punti diversi della citt\u00e0, anche in aule ricavate in locali privati. Il Podest\u00e0 si fa portare, dalla soffitta, un cassone contenente svariati progetti per la costruzione di un nuovo edificio: \u00ab\u00c8 contenta ora? Quale sceglie? Le do tutto il tempo per farlo. - Nessuno, rispondo io, decisa. - Non vorr\u00e0 che li butti via tutti, dopo quello che il Comune ha speso per pagarli, e farne un altro per accontentare lei? - Non me, gli dico: i ragazzi. \u00c8 ora di finirla con le costruzioni di edifici scolastici che sembrano caserme\u00bb.\nInizia con questo scambio di battute la lotta per ottenere un fabbricato con caratteristiche insolite, in parte ispirato a quello della Rinnovata, in parte ideato in modo diverso.\nLa Boranga stringe una stretta collaborazione con i fratelli Zadra per la progettazione di quello che pi diventer\u00e0 l'edificio della Scuola Elementare Aristide Gabelli, espressione di una riuscita sintesi di esigenze architettoniche e didattiche. Lo vuole somigliante a una casa \"semplice e comoda, senza superstrutture, per mettere le giovani creature a contatto con la natura, secondo il principio della piena luce e della piena aria\". Chiede perci\u00f2, che le aule, concepite come ambiente polifunzionale vivibile in libert\u00e0 di movimento, siano orientate a sud, illuminate da intere pareti vetrate, apribili su un giardino esterno ricco di piante. Reclama la presenza di molti altri locali ampi e luminosi per attivit\u00e0 specifiche, come ad esempio il canto, il lavoro manuale, la ginnastica, la proiezione, le esercitazioni domestiche. Domanda spogliatoi separati dalle aule, servizi igienici capienti e una copertura a terrazza dell'intero edificio che sia agibile ai bambini per le attivit\u00e0 di carattere geografico. Il progetto non rispetta minimamente le disposizioni ministeriali. \u00c8 estremamente difficile ottenerne l'approvazione del Provveditore agli Studi del Veneto, ma il sostegno fornito dal Podest\u00e0 e soprattutto la fermezza e la bont\u00e0 d'intenti della Boranga, hanno la meglio su tante pesanti riserve avanzate, finch\u00e9 crolla anche l'ultima, quella relativa all'esigua altezza del davanzale delle finestre, imputato di pericolose distrazioni: \u00abSe il maestro fa scuola bene il ragazzo non si distrae; se fa scuola male il davanzale \u00e8 provvidenziale, perch\u00e9 lo salva dalla noia, offrendogli la possibilit\u00e0 di agganciare a stimoli interessanti la sua attenzione\u00bb. Con questa obiezione la Boranga conclude con esito positivo una pesante, impegnativa giornata di confronto con il provveditore Renda.\nL'inaugurazione della Scuola Gabelli avvenne il 28 ottobre 1934, contestualmente alle celebrazioni dell'anniversario della Marcia su Roma, alla presenza del Ministro dell'Educazione Nazionale Francesco Ercole. All'inaugurazione volle presenziare anche Giuseppina Pizzigoni, la quale dett\u00f2 i principi cui la scuola avrebbe dovuto ispirarsi: \"tempio la natura, scopo il vero, metodo l'esperienza personale del ragazzo\". Del nuovo edificio scolastico si occuparono le maggiori riviste italiane d'architettura, dedicando alla nuova scuola, esemplare modello per le altre citt\u00e0 d'Italia, articoli riccamente illustrati.\nL'attivit\u00e0 di Pierina Boranga nella scuola \u00e8 durata 50 anni, durante i quali si dedic\u00f2 intensamente anche ad opere di assistenza ai bambini: fond\u00f2 il Preventorio Antitubercolare e un laboratorio di tesseria.\nNel 1935 la Boranga venne nominata prima Ispettrice Scolastica con incarico ad Adria. In questa sede ricalc\u00f2 l'itinerario professionale che gi\u00e0 a Belluno come direttrice didattica aveva percorso: requisiti degli edifici e dei locali scolastici, assistenza ai bambini, formazione professionale. Ebbe un occhio di riguardo anche per gli istituti educativi privati. Nel 1937 ritorn\u00f2 definitivamente a Belluno come Ispettrice Scolastica.\nNel 1955 collabor\u00f2 alla stesura dei programmi nazionali del Ministro Ermini.\nFu Assessore all'Istruzione e all'Assistenza del Comune di Belluno per due quadrienni (1956-1964). Vi si dedic\u00f2 con particolare impegno e scrupolo e fra i vari interventi che fece, alla fine del 1963 e all'inizio del 1964 coordin\u00f2 gli interventi del Comune di Belluno a favore sei superstiti del disastro del Vajont. \nNel 1956 le fu conferita la Medaglia d'Oro dei Benemeriti della scuola, della cultura e dell'arte, in riconoscimento della sua opera, onorificenza che si aggiunse a quella conferitale dal Ministero dell'Agricoltura e delle Foreste nel 1952.\nPierina Boranga mor\u00ec il 17 giugno 1983. In suo onore \u00e8 stata dedicata una sala del palazzo Crepadona, sede della Biblioteca Comunale di Belluno e nel giugno del 2013 le sono stati intitolati i giardini della vecchia scuola Gabelli, giardini didattici che ella volle a corona dell'edificio scolastico, oggi in via di restauro.\nAttivit\u00e0 divulgativa.\nDurante gli anni trascorsi a Milano, Pierina Boranga conobbe l'editore Paravia il quale s'interess\u00f2 agli studi della Boranga sulle piante spontanee. Nacque cos\u00ec il primo libro \"La natura e il fanciullo\", al quale seguirono altri due: \"La strada\" e \"Le siepi\", considerati tre classici della divulgazione scientifica dell'epoca. Per l'autrice la colpa dello scarso rispetto per la natura \u00e8 dovuta allo \u00abscarso spirito d'obbedienza che noi Italiani sfortunatamente abbiamo\u00bb che si aggiunge a una \u00abinsufficiente educazione, rilevata, purtroppo anche all'estero\u00bb, perch\u00e9 al nostro popolo \u00abmanca tuttora una preparazione, anche elementare, per intenderla\u00bb.\nContemporaneamente Pierina Boranga divulgava i suoi nuovi criteri d'insegnamento attraverso conversazioni radiofoniche trasmesse da \"Il Cantuccio dei Bambini\", e articoli su riviste scolastiche. Collabor\u00f2 anche per la rivista professionale \"Scuola Italiana Moderna\" e scrisse commediole per ragazzi. Partecip\u00f2 per tanti anni come relatrice a convegni e conferenze. \nNel 1927 torn\u00f2 a Belluno, avendo vinto il concorso per la Direzione Didattica della sua citt\u00e0 natale, dove continu\u00f2 la sua opera di scrittrice, che non interruppe nemmeno con il trasferimento ad Adria in qualit\u00e0 di Ispettrice. \nLa sua opera fu fondamentale per far conoscere gli ambienti ecologici e indirizzare l'attenzione dei ragazzi all'osservazione scientifica. Ricordiamo in particolare \"Avventure nel bosco\", \"Avventure nell'orto\", \"Avventure nel prato\", \"Avventure nello stagno\" e \"Avventure nei campi.\" Nel 1950 pubblica, sempre per l'editore Vallecchi, \"Conoscere gli animali\" con tavole illustrate di Mario De Don\u00e0 (Eronda), a cui seguir\u00e0 \"Conoscere le piante\" (1951), sempre nella collana \"Vie della sapienza\" diretta da Piero Bargellini.\nCollabor\u00f2 anche con la Walt Disney per la realizzazione dei volumi \"Frin la cicala\" e \"Storia dei bisonti\", editi da Arnoldo Mondadori, per i quali scrisse i testi (questi volumi sono stati tradotti anche in lingua francese).\nLe sue opere furono apprezzate anche dal noto pedagogista Giuseppe Lombardo Radice."}
{"id": "792515", "revid": "67712", "url": "https://it.wikipedia.org/wiki?curid=792515", "title": "Dentale", "text": ""}
{"id": "792523", "revid": "125609617", "url": "https://it.wikipedia.org/wiki?curid=792523", "title": "Rod Laver", "text": "\u00c8 stato l'unico giocatore nella storia del tennis, maschile e femminile, ad aver conquistato due volte il Grande Slam in singolare, prima come dilettante, nel 1962, poi nella formula Open, aperta ai professionisti, nel 1969, un record che resiste da allora. A questi risultati va aggiunto il Pro Slam nel 1967, unico a riuscirci insieme a Ken Rosewall.\nHa vinto 11 titoli nel circuito del Grande Slam. A questi vanno aggiunti altri otto titoli ottenuti nei campionati professionali di tennis tra il 1963 e il 1967, periodo in cui era professionista e non poteva giocare tra i dilettanti perch\u00e9 la formula Open fu introdotta nel 1968. \n\u00c8 riuscito a vincere cinque volte la Coppa Davis, nonostante non abbia potuto parteciparvi per dieci anni (dal 1963 al 1972) per il suo status di professionista. Detiene il primato mondiale di 200 tornei vinti in carriera da singolarista nei vari circuiti dilettanti e professionali durante 23 anni di attivit\u00e0.\nLaver \u00e8 stato inserito nell'International Tennis Hall of Fame nel 1981.\nBiografia.\nRod Laver \u00e8 il terzo dei quattro figli di Roy Laver, allevatore e macellaio e della moglie Melba Roffey. Ha due fratelli maggiori, Trevor e Robert, detto Bob, morto nel 1979 a 44 anni, e una sorella minore di nome Lois.\nCaratteristiche tecniche e atletiche.\nSebbene dotato di un fisico non imponente, e fosse alto un metro e 72 centimetri, Laver svilupp\u00f2 una tecnica di gioco eccellente, con un ottimo serve &amp; volley, oltre che aggressivi colpi dal fondo. Il suo repertorio tennistico era assolutamente completo sia nei fondamentali sia nei passanti, nelle smorzate, nelle \"vol\u00e9e\". Come comment\u00f2 Dan Maskell Laver era \"tecnicamente perfetto, dal suo servizio riccamente vario al suo leggero tocco sui pallonetti, per non parlare del rovescio, distruttivo e a giro a volte, preciso e controllato le altre, sempre a seconda della situazione\". La sua battuta mancina era ingannevole e oscillante, cosa che spesso coglieva in fallo gli avversari. I colpi da fondo, da entrambi i lati, erano dati con sapienza di polso, e prendevano un effetto a giro, innovativo per il tennis degli anni sessanta, come ad effetto era il lob di attacco, che Laver svilupp\u00f2 come un'arma letale. \nLa sua tecnica nel dare i colpi era basata su rapide rotazioni delle spalle, colpi dati con oscillazione e tempestivit\u00e0 assoluta nel colpire la pallina. Il rovescio era nella maggior parte dei casi quello che metteva fine al punto, tanto era forte. Laver era estremamente mobile e veloce, ed aveva sviluppato molto i muscoli dell'avambraccio, cosa che gli permetteva di coniugare la potenza alla rapidit\u00e0 di esecuzione dei colpi. Scrive Rex Bellamy: \"La forza del polso e dell'avambraccio gli davano grande potenza senza per\u00f2 perdere il controllo dei colpi, anche quando era in piena corsa e completamente disteso verso la pallina\". Sotto rete Laver era dotato di un notevole gioco al volo e, specialmente sul rovescio, poteva ottenere colpi con angoli assai precisi, che risultavano la maggior parte delle volte imprendibili. Julius Heldman afferm\u00f2: \"Sulle palle basse \u00e8 fortissimo, controllandole appieno e dando loro traiettorie ad effetto, ma prende facilmente anche colpi a livello della vita o pi\u00f9 alti\". Per gli avversari era assai difficile fare un pallonetto, a causa della sua agilit\u00e0; inoltre, quando lo costringevano ad arretrare, Laver poteva venire su con grande destrezza e pericolosit\u00e0.\nDa dilettante Laver aveva un gioco brillante, che per\u00f2 necessitava di un po' di tempo per avviarsi. In seguito, con il passaggio al professionismo, dovette imparare a controllare i suoi colpi avventurosi e rischiosi, integrando il suo tennis con maggiori doti di calcolo e furbizia. Come dimostra anche il doppio Grande Slam, Laver era in grado di adattarsi a tutte le superfici, a tutte le condizioni e a qualsiasi avversario. Laver inoltre dava il meglio di s\u00e9 nei match a cinque set, che faceva girare a proprio piacimento con repentini cambiamenti di tattica o semplicemente tirandosi fuori da situazioni di pericolo con grande maestria e facilit\u00e0. Quando era in momenti difficili, come spiega Heldman, \"saltava letteralmente e lanciava la racchetta verso la pallina con tutta la forza che poteva radunare, mentre i muscoli del suo braccio scoppiavano per lo sforzo\".\nCarriera.\nDa dilettante.\nLaver era molto giovane quando lasci\u00f2 la scuola per dedicarsi appieno al tennis, iniziando cos\u00ec un percorso sportivo che lo avrebbe coinvolto per circa 23 anni. Nel Queensland Laver fu allenato da Charlie Hollis, e in seguito pass\u00f2 sotto le cure di Harry Hopman, capitano della squadra nazionale australiana di tennis: fu quest'ultimo che gli dette il soprannome di 'Razzo' ('Rocket'). Laver si laure\u00f2 campione juniores dei Campionati nazionali statunitensi di singolo nel 1956, e vinse i campionati australiani della medesima categoria l'anno dopo.\nLaver si fece conoscere a livello mondiale nel 1959, quando disput\u00f2 tutte e tre le finali del torneo di Wimbledon, perdendo il singolare e il doppio, ma vincendo, assieme a Darlene Hard, il doppio misto. Pur non essendo testa di serie Laver raggiunse la finale del singolare, dove dovette arrendersi al peruviano Alex Olmedo; l'incontro delle semifinali, che lo vedeva opposto all'americano Barry MacKay, fu quello pi\u00f9 sfiancante del torneo, dato che fece registrare ben 87 \"game\". Il primo titolo importante nel singolare fu l'Australian Championships del 1960, quando Laver sconfisse, in cinque set, il connazionale Neale Fraser; nel 1961 arriv\u00f2 anche il primo titolo, sempre nel singolare, a Wimbledon.\nNel 1962 arriv\u00f2 il primo Grande Slam per Laver, il secondo della storia del tennis maschile dopo quello di Don Budge nel 1938; il ventiquattrenne australiano vinse, oltre ai 4 titoli del Grande Slam, anche altri 17 tornei. Tra questi ultimi si ricordano gli Internazionali d'Italia di Roma e il Torneo di Amburgo; Laver fu cos\u00ec il secondo tennista (dopo Lew Hoad nel 1956) ad aver vinto a Parigi, Roma ed Amburgo, realizzando la cosiddetta \"tripletta sulla terra rossa\". Tra tutti gli ostacoli che Laver dovette incontrare per ottenere il Grande Slam il pi\u00f9 arcigno fu probabilmente la fase finale del torneo francese quando, dai quarti in poi, fu costretto a superare due set point: uno nei quarti di finale contro Martin Mulligan, un match-point, e due in finale contro Roy Emerson, che al quarto set si trovava in vantaggio 3-0 dopo aver vinto gli ultimi due. A Wimbledon il percorso fu assai pi\u00f9 facile, tanto che Laver perdette solo un set in tutto il torneo, nel quarto di finale contro Manuel Santana. A Forest Hills, per gli U.S. National Championships Laver lasci\u00f2 lungo la strada solo due set, sconfiggendo in finale ancora Emerson, vincitore in carriera di 28 titoli del Grande Slam, tra doppio e singolare.\nDa professionista.\nLaver divenne un giocatore professionista dopo aver completato il Grande Slam del 1962. In poco tempo si inser\u00ec tra i giocatori pi\u00f9 forti della categoria, deliziando il pubblico con i suoi duelli contro giocatori quali Pancho Gonzales e Ken Rosewall. Nei sette anni successivi Laver vinse cinque volte gli U.S. Pro Tennis Championships, di cui quattro consecutivi nel 1966-1969.\nNella prima met\u00e0 del 1963, Laver fu sconfitto pesantemente sia da Rosewall sia da Lew Hoad. Hoad vinse infatti i suoi primi 8 incontri contro Laver, Rosewall 11 sui primi 13. Alla fine dell'anno comunque, grazie a quattro titoli conquistati, Laver era il numero 2 tra i professionisti, a pari merito con Hoad e dietro Rosewall. Nel 1964 vinse, come Rosewall, sette tornei importanti, oltre a quattro eventi minori, ma contro quest'ultimo aveva uno score di 12-3 nei testa a testa, oltre al fatto di aver conquistato i due titoli pi\u00f9 importanti, gli U.S. Pro, contro Gonzales, e i Wembley Pro Championships proprio contro Rosewall, cosa che segn\u00f2 il cambiamento di posizione ai vertici del tennis mondiale. Nel 1965 Laver divenne ufficialmente il numero 1 al mondo tra i professionisti, grazie a 15 titoli vinti e con una serie di 13 vittorie su 18 nei match che lo contrapponevano a Rosewall. \nDa registrare il fatto che in ben 10 delle finali di quell'anno incontr\u00f2 il sempre temibile Gonzales, perdendo solo due volte. Nel 1966 vinse quindici tornei, di cui dieci assai importanti, compresi sempre US Pro e Wembley. Nel 1967 stabil\u00ec il primato di 18 titoli, inclusi Wimbledon Pro, US Pro, Wembley Pro e French Pro, che gli permise di aggiungere al suo palmar\u00e8s l'ultimo dei titoli Pro pi\u00f9 importanti. Il torneo del 1967 a Wimbledon, sul Campo Centrale, fu l'unico torneo Pro mai tenutosi su quell'erba e prepar\u00f2 la successiva apertura in questo senso. La finale fu Laver contro Rosewall col punteggio di 6-2, 6-2, 12-10.\nLaver ebbe una lunga ma amichevole rivalit\u00e0 con Rosewall dal 1963, quando esord\u00ec da professionista, al 1976, quando entrambi i tennisti si erano ormai praticamente ritirati dai circuiti pi\u00f9 importanti. In questi 13 anni i due si ritrovarono uno contro l'altro circa 130 volte, tutte in incontri da professionisti, i cui risultati totali esatti non sono tutti registrati, o in maniera precisa. Secondo \"Total Tennis\" Laver vinse 62 di questi incontri, perdendone 49; altre fonti per\u00f2 sono in disaccordo: ad esempio lo storico del tennis Robert Geist afferma che in realt\u00e0 i risultati potrebbero essere 76-66 o 100-85 in favore di Laver.\nSe si esclude il primo anno e l'ultimo anno della disfida, 1963 e 1976, Laver ebbe sempre un record positivo nei confronti del rivale.\nL'Era Open.\nCon la nascita dell'Era Open, nel 1968, i tennisti professionisti furono di nuovo in grado di iscriversi e giocare i tornei del Grande Slam. Laver fu il primo campione di Wimbledon dell'Era Open, proprio nel 1968, battendo il numero uno tra i dilettanti, lo statunitense Arthur Ashe in semifinale e il connazionale Tony Roche in finale, senza perdere un set. Durante il 1968 comunque i tornei \"open\" furono solamente 10, nei quali professionisti e dilettanti potevano giocare contro senza restrizioni. I Pro comunque giocarono principalmente nel loro circuito di competenza, divisi in due gruppi: National Tennis League (NTL) e World Championship Tennis (WCT). Laver si piazz\u00f2 al numero 1 tra tutte e due le categorie, vincendo gli US Pro sull'erba e i French Pro sulla terra battuta, (nelle due finali sconfisse John Newcombe) e anche l'ultimo grande evento \"open\", il Pacific Southwest Championships, tenutosi a Los Angeles su superficie dura. La sua vittoria 4-6, 6-0, 6-0 in finale, contro il solito Rosewall, \u00e8 considerata una delle sue migliori performance.\nNel 1969 Laver ottenne il secondo Grande Slam della sua carriera, concludendolo vincendo in 4 set Roche agli US Open. Quell'anno Laver vinse 18 dei 32 tornei in singolare, vincendo 106 incontri e perdendone solo 16. Battendo John Newcombe in quattro set a Wimbledon, Laver fece registrare una serie di 31 incontri vinti di fila su quei campi, record che resister\u00e0 fino al 1980 quando sar\u00e0 battuto da Bj\u00f6rn Borg. Diversamente da quanto avvenuto per il poker di sette anni primi, questo Grande Slam fu conquistato avendo la possibilit\u00e0 di incontrare i migliori al mondo, professionisti e dilettanti. Sempre nella strada verso la conquista dei titoli degli Slam Laver fu costretto al quinto set solo cinque volte, di cui due recuperando da una situazione di svantaggio 0-2. Comunque nelle quattro finali degli Slam perse complessivamente solo due set. L'incontro pi\u00f9 duro dell'anno fu la maratona che lo vide opposto a Roche nella semifinale degli Australian Open, in condizioni climatiche simil-tropicali, e che registr\u00f2 90 game.\nTra i tanti campioni incontrati e battuti per arrivare allo storico traguardo si ricordano anche Roy Emerson, Fred Stolle, Andr\u00e9s Gimeno, Tom Okker, Rosewall, Stan Smith, Arthur Ashe, Newcombe, Dennis Ralston. Le vittorie di quell'anno mostrarono la versatilit\u00e0 di Laver sulle varie superfici, tanto che vinse sia sul cemento (South African Open a Ellis Park, Johannesburg, e US Pro a Boston) ma anche indoor (Philadephia US Pro Indoor e Wembley British Indoor). Conquistando, con i montepremi, un totale di 124.000 dollari, Laver fu anche il primo tennista a superare la barriera dei 100.000 dollari guadagnati un in anno.\nNei primi anni settanta Laver cominci\u00f2 a raccogliere molte meno soddisfazioni nei tornei pi\u00f9 importanti, giocandone solo un ristretto numero; nonostante questo rimase a lungo il migliore tennista e il maggior vincitore di premi nel circuito WCT (World Championship of Tennis). Nel 1970 vinse 13 titoli, su ogni superficie, guadagnando 201.453 dollari; tra le vittorie spiccano quelle al ricco Tennis Champions Classic, e quelle in altri 5 importanti eventi: Sydney Dunlop Open, Philadelphia, Wembley, Los Angeles, South African Open, che erano equivalenti a quelli che oggi sono i Masters 1000. In quell'anno non vi fu un numero uno al mondo ben definito, dato che da una parte solo due tornei (Wimbledon e U.S. Open) avevano visto la partecipazione dei migliori al mondo, e dall'altra i loro stessi vincitori, rispettivamente Newcombe e Rosewall, avevano una serie di 0-3 e 0-5 contro Laver, che aveva vinto pi\u00f9 tornei. \nLo stesso Newcombe, additato come migliore dell'anno da Lance Tingay, scrisse in seguito nella sua autobiografia 'Newk-Life on and off the Court', del 2002, che in quell'anno la nomea di migliore tennista al mondo era da attribuire ancora a Laver. Nell'anno seguente, il 1971, Laver riusc\u00ec a difendere il titolo al 'Tennis Champions Classic', vincendo addirittura 13 incontri di fila, per la maggior parte contro i suoi avversari pi\u00f9 ostici, e conquistando la ragguardevole somma di 160.000 dollari. Nel 1971 e nel 1972 Laver fin\u00ec come primo alla classifica a punti del WCT, perdendo per\u00f2 la finale playoff di Dallas contro Rosewall. Quest'ultimo match \u00e8 considerato uno dei migliori di tutti i tempi, e fece registrare un'audience TV di oltre 20 milioni di spettatori, una cifra veramente notevole per il tennis di quegli anni.\nCon la vittoria-record di 292.717 dollari in premi del 1971 Laver divenne il primo giocatore di tennis a superare il tetto del milione di dollari. A partire dal 1972, anche a causa di infortuni alla schiena e al ginocchio, Laver ridusse il suo calendario annuale, concentrandosi principalmente sul circuito WCT primaverile. Ci\u00f2 nonostante fino al 1975 rimase tra i primi dieci migliori tennisti del mondo, vincendo almeno 5 tornei l'anno: nel 1973 il suo miglior risultato fu il suo impegno nelle semifinali prima, e nella finale poi, della Coppa Davis, dove vinse tutte e 6 gli incontri in cui si ciment\u00f2, portando l'Australia al titolo, ottenuto sconfiggendo 5-0 gli Stati Uniti a Cleveland. Nel 1974 Laver trionf\u00f2 in 6 dei 13 tornei a cui prese parte, ed a fine anno era numero 4 al mondo; i 36 anni che aveva quando raggiunse questo risultato ne fecero il pi\u00f9 vecchio tennista mai giunto nelle prime cinque posizioni della classifica, nell'Era Open. Il 1975 vide l'australiano vincere la cifra record di 23 incontri consecutivi, con 4 tornei, per il circuito WCT. Nel 1976 Laver era ormai semiritirato dai circuiti pi\u00f9 importanti, giocando solo alcuni eventi. In quello stesso anno entr\u00f2 nel World Team Tennis, conquistandosi il titolo di 'Rookie of the year', all'et\u00e0 di 38 anni. \nLaver ebbe comunque una carriera assai vittoriosa anche oltre gli anni di massimo splendore, tanto che detiene il record di 45 titoli open per ultratrentenni. Se si considera inoltre la percentuale totale di incontri vinti in singolare nella carriera, in tornei open, Laver si stabilizza intorno all'80%, superato solo da altri quattro giocatori, Bj\u00f6rn Borg, Jimmy Connors, Ivan Lendl e John McEnroe, e davanti a Pete Sampras.\nCoppa Davis.\nLaver, da dilettante, contribu\u00ec alle vittorie in Coppa Davis dell'Australia per 4 anni consecutivi, dal 1959 al 1962, in cui i \"canguri\" sconfissero 3-2 gli Stati Uniti (a Forest Hills), 4-1 e 5-0 l'Italia (a Sydney e Melbourne) e infine 5-0 il Messico (a Brisbane). Nel 1973 i tennisti professionisti poterono partecipare al torneo, e cos\u00ec Laver ottenne la sua quinta vittoria contro gli americani, giocando e vincendo due incontri al singolare ed il doppio.\nTra i migliori di sempre.\nFino all'avvento della classifiche stilate dall'ATP (Association of Tennis Professionals), nel 1973, non c'era un sistema di valutazione mondiale, anche se Laver fu classificato primo al mondo nel 1961 e 1962 (da dilettante), e nel 1968 e 1969 (nell'Era Open), dai giornalisti, tra cui il celebre Lance Tingay, del Daily Telegraph. Se si considera l'ammontare totale dei premi annuali, Laver fu il giocatore professionista che ne vinse maggiormente fino al 1971, come scrive Bud Collins nel libro \"Total Tennis\" (2003). Laver fu insignito del titolo di numero 1 al mondo per 7 anni consecutivi, mischiando dilettanti e professionisti, dal 1964 al 1970, nonostante queste siano classifiche non ufficiali. In questa classifica si notano anche le 7 volte da primo al mondo di Bill Tilden e le 8 di Pancho Gonzales. \nA conferma della grandezza assoluta di Laver sono le sue prestazioni su hardcourt e su carpet (parzialmente registrate in ATP Performance Zone). \nDopo il ritiro.\nNel luglio 1998, Laver fu colto da un malore mentre veniva intervistato dalla ESPN per una serie sui grandi atleti del XX secolo. Durante il periodo del suo recupero il tennis lo aiut\u00f2 molto, come attivit\u00e0 salubre e adatta al recupero da problemi circolatori o simili.\nNel 2000, il campo centrale del Melbourne Park, che oggi ospita gli Australian Open, fu ridenominato Rod Laver Arena in suo onore.\nNel 2003, Laver, insieme alla pi\u00f9 grande tennista femminile australiana, Margaret Smith Court, ebbe il suo ritratto inserito in un francobollo, entrando cos\u00ec nella Lista di australiani su francobolli dall'\"Australia Post Australian Legends Award\".\nNel 2016 viene presentato il torneo annuale a lui dedicato nel quale si sfideranno i migliori quattro tennisti europei pi\u00f9 un capitano contro i migliori quattro tennisti del resto del mondo pi\u00f9 un capitano. La prima edizione della Laver Cup si \u00e8 disputata dal 22 al 24 settembre 2017 a Praga e ha visto il successo per 15-9 del team Europa, capitanato da Bj\u00f6rn Borg, di cui facevano parte tra gli altri Roger Federer e Rafa Nadal, in quel momento rispettivamente n. 2 e n. 1 al mondo nella classifica ATP, sul World team, capitanato da John McEnroe. La seconda edizione ha avuto luogo nel 2018 a Chicago. La terza edizione ha avuto luogo nel 2019 a Ginevra, in Svizzera e la quarta a Boston nel 2021."}
{"id": "792524", "revid": "1632387", "url": "https://it.wikipedia.org/wiki?curid=792524", "title": "Prey (Tiamat)", "text": "Prey \u00e8 un album della band svedese gothic metal Tiamat, pubblicato nel 2003 dalla Century Media Records."}
{"id": "792527", "revid": "118023810", "url": "https://it.wikipedia.org/wiki?curid=792527", "title": "Probactrosaurus gobiensis", "text": "Il probactrosauro (Probactrosaurus gobiensis) \u00e8 un dinosauro erbivoro vissuto verso la fine del Cretaceo inferiore (circa 110 milioni di anni fa) in Cina.\nTra gli iguanodontidi e gli adrosauridi.\nI resti fossili attribuiti a questo animale comprendono uno scheletro incompleto con varie parti di cranio, che comunque permette di ricostruire un grosso erbivoro semibipede, dal muso lungo e piatto, piuttosto simile ai suoi antenati iguanodontidi. Il probactrosauro, tuttavia, possiede alcune caratteristiche evolute, tali da porlo sulla linea evolutiva degli adrosauridi, i grandi erbivori dominatori delle pianure dei continenti settentrionali nel Cretaceo superiore. Le dimensioni del probactrosauro si aggiravano attorno ai sei metri di lunghezza. Il nome significa \"prima di \"Bactrosaurus\"\", in riferimento al fatto che al momento della sua descrizione, avvenuta nel 1966 ad opera di Rozhdestvensky, si pensava che i due animali fossero strettamente imparentati. Probabilmente, per\u00f2, \"Bactrosaurus\" rappresenta uno stadio ben pi\u00f9 evoluto all'interno del gruppo degli ornitopodi, e potrebbe essere l'antenato degli adrosauridi lambeosaurini. Recentemente \u00e8 stata ascritta un'altra specie al genere \"Probactrosaurus\", \"P. mazongshanensis\", pi\u00f9 grossa e robusta; probabilmente, per\u00f2, questa specie appartiene a un genere a s\u00e9 stante pi\u00f9 simile all'atipico \"Altirhinus\"."}
{"id": "792528", "revid": "125070719", "url": "https://it.wikipedia.org/wiki?curid=792528", "title": "Yamaha RD", "text": "Con la sigla RD la casa motociclistica giapponese Yamaha ha contrassegnato vari tipi di motocicletta in produzione dal 1973 al 1988.\nI vari modelli, di connotazione sportiva, sono stati resi disponibili in cilindrate da 125, 200, 250, 350, 400 e 500 cm\u00b3, con propulsori a due tempi sia dotati di raffreddamento ad aria che di raffreddamento a liquido (questi ultimi riconoscibili dalla sigla terminale \"LC\"). Per quanto riguarda l'aspetto estetico, originariamente si trattava di moto naked ma, per quanto riguarda le cilindrate 350 e 500, sono state presentate anche versioni dotate di carenatura.\nRD 125.\nQuesta moto \u00e8 stata prodotta in varie serie e in un'unica versione naked, la \"prima serie\", prodotta dal 1976 al 1977, ha la linea molto simile al modello RD 350, ma con un serbatoio pi\u00f9 filiforme e di minore capacit\u00e0, e una sella meno imbottita, il resto della moto era identico, se non per la colorazione e ovviamente il blocco motore.\nLa \"seconda serie\", prodotta dal 1978 al 1981 era molto diversa esteticamente e venne denominata \"\"DX\" (sigla non riportata sulle carenature), la Yamaha RD 125 DX era, a differenza della prima serie, dotata di un serbatoio molto squadrato, una sella leggermente preformata per il passeggero e pilota, il parafango anteriore con attacchi diversi alle forcelle.\nLa \"terza serie\", prodotta nel 1982 era molto diversa da entrambe le versioni precedenti e prende la denominazione \"LC\" in seguito all'adozione del raffreddamento a liquido, la sospensione posteriore passa da doppio ammortizzatore (double cross) a sospensione singola, l'espansione ora non \u00e8 pi\u00f9 uguale ai silenziatori dei quattro tempi ma incomincia a prendere le forme delle espansioni pi\u00f9 moderne, la sella ora \u00e8 molto preformata per la seduta del passeggero e del pilota mentre il serbatoio \u00e8 ritornato ad avere delle linee morbide. Il nuovo motore passa da bicilindrico a monocilindrico, aumentando per\u00f2 la potenza da 16\u00a0CV a 20\u00a0CV, i freni vengono leggermente maggiorati, tutto il resto dei componenti rimane uguale.\nRD 200.\nQuesta moto \u00e8 stata prodotta in varie serie in una versione naked: la \"prima serie\", prodotta dal 1974 al 1977, ha la linea molto simile al modello RD 350 e identica al modello con motore 125, con solo piccole differenze nella colorazione del serbatoio e nelle imbottiture della sella.\nLa \"seconda serie\", prodotta dal 1978 al 1979 seguiva le evoluzioni estetiche del modello di cilindrata inferiore.\nRD 250.\nLa cilindrata da 250\u00a0cm\u00b3 \u00e8 stata introdotta sin dall'inizio della serie \"RD\" unitamente a quella di cilindrata superiore di 350\u00a0cm\u00b3. Nelle sue varie evoluzioni ha seguito le orme delle altre con la particolarit\u00e0 che nei primi due anni di produzione la moto era disponibile con il cambio a 5 marce o a 6 marce mentre in seguito verr\u00e0 adottato il solo cambio a sei marce.\nNella terza serie, dopo il passaggio al raffreddamento a liquido, il propulsore erogava 38CV contro i 30 delle versioni precedenti.\nQuesta versione \u00e8 rimasta in catalogo sino al 1983.\nLa quarta serie presentava una nuova livrea, un cupolino, una sospensione posteriore progressiva, mentre il motore era dotato di valvole allo scarico ed erogava 43 cavalli. \u00c8 stata importata in diversi mercati europei, ma non in Italia, fino al 1987.\nRD 350.\nLa RD 350 \u00e8 stata prodotta dal 1973 al 1994.\nNei primi mesi del 1973 veniva importata con motore di 357 cm\u00b3, poi ridotto a 347\u00a0cm\u00b3 per ragioni fiscali. Anche la denominazione iniziale, R3 - R5 \u00e8 diversa ed assume definitivamente quella di RD 350 nel 1973, nei primi due anni di produzione la moto era disponibile sia con un cambio a cinque che a sei marce, dopo venne solo prodotta la versione a sei marce.\nNel 1979 la moto subisce una radicale trasformazione, abbandonando la precedente impostazione turistica per assumere vesti maggiormente sportive e, per adeguarlo alle norme sulle emissioni, anche il motore viene dotato di raffreddamento a liquido, prendendo il nome di \"RD 350 LC\" (\"Liquid Cooling\").\nNella versione modificata del 1983, denominata \"RD 350 YPVS\", il telaio e le sospensioni vengono irrigiditi, mentre il serbatoio viene maggiorato a 20 litri, oltre a predisporre la carrozzeria per un tipo di giuda sportiveggiante, mentre alcune versioni verranno anche dotate di carenatura integrale, come la versione \"F\".\nNel 1986 la moto viene ulteriormente rivista, come il serbatoio pi\u00f9 piccolo e le nuove carenature.\nRD 400.\nQuesta moto fu prodotta dal 1976 al 1979, in tre versioni diverse, una normale, con l'espansione che somiglia a quelle attuali e con il silenziatore integrato, e il serbatoio squadrato, la versione \"C\" invece \u00e8 identica alla normale, ma con l'espansione come quelle degli anni precedenti, dove pi\u00f9 che un'espansione sembra un silenziatore per quattro tempi. \nL'ultima versione era la \"F\", uguale alla versione \"C\"\", ma con un serbatoio pi\u00f9 lavorato e dalle linee pi\u00f9 morbide.\nLa prima serie venne ottenuta partendo dal propulsore della 350 dove l'aumento di cilindrata venne dato dalla maggiorazione della corsa passata da 54 a 62\u00a0mm, mentre l'alesaggio rimase di 64mm.\nRD 500 LC.\nSi tratta di un modello direttamente ispirato alla moto da competizione Yamaha YZR 500 con cui la casa giapponese gareggiava nel motomondiale di quegli anni; \u00e8 stata tra le prime \"replica stradale\" degli anni ottanta. Il suo motore era un due tempi V4 era molto prestazionale; ben equilibrata nella ciclistica poteva raggiungere prestazioni di tutto rispetto. Assolutamente fuori dall'ordinario numerose soluzioni meccaniche adottate, dai carter motore in magnesio all'ammortizzatore posteriore, dotato di articolazione progressiva ma ubicato sotto il motore, in posizione orizzontale, fra gli scarichi dei cilindri anteriori."}
{"id": "792529", "revid": "767487", "url": "https://it.wikipedia.org/wiki?curid=792529", "title": "Classe Sadko", "text": "La classe Sadko (Progetto 11570 secondo la classificazione russa) \u00e8 composta da una sola unit\u00e0, la \"Aleksandr Brykin\", entrata in servizio nel 1987 ed operativa nella Flotta del Nord. Si tratta di una grande nave per il trasporto dei missili balistici SS-N 20.\nTecnica ed armamento.\nCostruita nei cantieri navali di San Pietroburgo, la \"Aleksandr Brykin\" ha grandi dimensioni, giustificate dal suo compito primario (l'appoggio ai sottomarini classe Typhoon): infatti, i missili balistici SS-N 20 hanno un ingombro notevole.\nQuesta nave \u00e8 in grado di imbarcare direttamente a bordo dei sottomarini i missili, grazie ad una gru in grado di sollevare fino a 125 tonnellate. Le sue capacit\u00e0 di carico, notevoli, permettono il trasporto di ben 16 SS-N 20, che sono sistemati verticalmente.\nL'armamento, piuttosto leggero, comprende due postazioni antiaeree per missili a corto raggio SA-N-8, quattro mitragliere da 30mm ed un lanciagranate.\nIl servizio.\nLa \"Aleksandr Brykin\" \u00e8 stata progettata appositamente per appoggiare le operazioni dei sommergibili classe Typhoon. Tuttavia, \u00e8 in grado di effettuare anche operazioni di trasporto di merci generiche (fino a 2.900 metri cubi).\nAttualmente, l'utilizzo di questa nave per il trasporto dei missili \u00e8 strettamente legato alla sopravvivenza dei Typhoon, visto che sono gli unici sottomarini in grado di imbarcare gli enormi SS-N-20 (di cui rimangono circa 60 esemplari, tra quelli imbarcati ed in magazzino). Tuttavia, l'operativit\u00e0 di questi sottomarini \u00e8 estremamente ridotta, visto che ne rimangono solo tre, non tutti pienamente operativi.\nIn particolare, il \"TK 208 Dmitry Donskoy\" \u00e8 stato modificato per imbarcare i nuovi missili SS-N-30 ed il \"TK 17 Arkhangelsk\" risulta disarmato e (forse) in attesa di aggiornamento. Quindi, solo il \"TK 20 Severstal\u2019\" \u00e8 armato ed operativo, ma imbarca solo 10 missili.\nNel 2004 \u00e8 stata sottoposta a lavori di revisione."}
{"id": "792536", "revid": "41310", "url": "https://it.wikipedia.org/wiki?curid=792536", "title": "Fontana centrale", "text": ""}
{"id": "792538", "revid": "118647302", "url": "https://it.wikipedia.org/wiki?curid=792538", "title": "Consonante dentale", "text": "In fonetica articolatoria, una consonante dentale \u00e8 una consonante, classificata secondo il proprio luogo di articolazione, che fa parte del pi\u00f9 ampio gruppo delle consonanti con articolazione dentale-alveolare, il quale comprende anche le consonanti alveolari e postalveolari, le cui differenze sono in genere trascurate se non nel caso delle fricative.\nUna consonante dentale viene articolata accostando la punta o apice della lingua ai denti incisivi superiori, in modo che l'aria, costretta dall'ostacolo, produca un rumore nella sua fuoriuscita.\nLe consonanti.\nPer le consonanti di questo gruppo, si rimanda alla voce consonante alveolare: a differenziarsi da esse, sono solo le consonanti fricative, che l'alfabeto fonetico internazionale elenca come:\nAltri simboli:"}
{"id": "792542", "revid": "1318658", "url": "https://it.wikipedia.org/wiki?curid=792542", "title": "Pet\u00e4j\u00e4vesi", "text": "Pet\u00e4j\u00e4vesi \u00e8 un comune finlandese di 4.072 abitanti (dato 2012), situato nella regione della Finlandia centrale.\nNel 1994 la chiesa lignea di Pet\u00e4j\u00e4vesi venne inserita nell'elenco dei Patrimoni dell'umanit\u00e0 dell'UNESCO. Questa chiesa, costruita fra il 1763 e il 1765, \u00e8 considerata un esempio rappresentativo del luteranesimo in Scandinavia, con un misto di elementi rinascimentali e gotici.\nA sudest del centro cittadino si trova il cratere da impatto chiamato Karikkoselk\u00e4."}
{"id": "792546", "revid": "22356", "url": "https://it.wikipedia.org/wiki?curid=792546", "title": "Probactrosaurus", "text": ""}
{"id": "792554", "revid": "339392", "url": "https://it.wikipedia.org/wiki?curid=792554", "title": "The Hardys", "text": ""}
{"id": "792558", "revid": "339392", "url": "https://it.wikipedia.org/wiki?curid=792558", "title": "Team Xtreme", "text": ""}
{"id": "792559", "revid": "287204", "url": "https://it.wikipedia.org/wiki?curid=792559", "title": "Mercato ittico di Tsukiji", "text": "Il mercato ittico all'ingrosso di Tsukiji (in giapponese \u7bc9\u5730\u5e02\u5834, Tsukiji shij\u014d) \u00e8 stato il pi\u00f9 grande mercato del pesce del mondo. Si trova a Tokyo, nel distretto di Tsukiji, e copre un'area vastissima, di origine artificiale, ricavata da un interramento. \nIl numero di persone che, con vari turni, vi lavora, oscilla da 60.000 a 65.000 unit\u00e0, tra venditori accreditati, personale amministrativo e operai. Consta di due settori: il primo, cosiddetto mercato interno (\"jonai shijo\") in cui si tengono le aste dei tonni e operano i grossisti; il secondo cosiddetto mercato esterno (\"jogai shijo\"), in cui si svolgono tutta una serie di attivit\u00e0 commerciali quali la vendita di pesce minuto, pesce porzionato, lavorato, essiccato, conservato e cos\u00ec via.\nVi \u00e8 anche un'area marginale densa di bottegucce incredibilmente conservate nell'aspetto originario, dove si vende un po' di tutto: attrezzi da cucina, coltelli, pentolame, ceramiche, lacche, sempre a prezzi estremamente convenienti. Vi \u00e8 anche una bottega di affilatura dei coltelli in cui artigiani specializzati procedono all'affilatura secondo il metodo tradizionale in uso da secoli che prevede l'utilizzo di pietre di grana sempre pi\u00f9 fine tenute costantemente bagnate. Vi sono anche molti ristorantini dall'aspetto assai dimesso e di proporzioni spesso microscopiche dove si pu\u00f2 mangiare a prezzi ridottissimi una cucina che si basa sull'eccellenza e freschezza delle materie prime. Si dice che in alcuni di questi si possa mangiare il miglior sushi del mondo. Le file che stazionano davanti a questi locali fanno ritenere ben fondata la fama che li accompagna. A sud-ovest del mercato, separato da un canale artificiale, \u00e8 inoltre presente uno dei parchi pubblici pi\u00f9 suggestivi della citt\u00e0, il giardino di Hamariky\u016b.\nIl mercato apre prestissimo, intorno alle 5 del mattino ed \u00e8 frequentatissimo da turisti che, approfittando del jet lag e degli efficientissimi trasporti della citt\u00e0, che iniziano il servizio molto presto, sciamano numerosi, mischiandosi ai numerosissimi addetti. Questi ultimi, in preda a una fretta parossistica, effettuano tutte le operazioni di trasporto, stoccaggio e preparazione, muovendosi sia a piedi che con i mezzi meccanici specializzati, senza recare alcun danno o manifestare alcun fastidio nei confronti dei visitatori i quali costituiscono peraltro, dati i ristrettissimi spazi a disposizione, un bell'intralcio e normalmente non dovrebbero nemmeno essere ammessi nell'area.\nIl re di Tsukiji \u00e8 il tonno. Il quale appare sotto tutte le forme. I tonni di varia pezzatura, durante l'asta, sono posti a terra, in ordine, ancora surgelati e senza testa, muniti di cartellini che indicano peso, qualit\u00e0 e provenienza, con le code tagliate in modo da poter visionare il colore della carne. Successivamente nei vari banchi si possono vedere gli addetti che procedono al sezionamento e alla preparazione dei tranci gi\u00e0 pronti all'uso che immancabilmente prevede il classico taglio a lastrine previsto dalle regole di sushi e sashimi. \nI prezzi variano, oltre che per la qualit\u00e0 e la provenienza, anche per la parte. La pi\u00f9 pregiata \u00e8 quella ventrale che \u00e8 pi\u00f9 grassa e di colore pi\u00f9 chiaro. Il sezionamento, quando non avviene con una sega a nastro direttamente sul materiale ancora surgelato, \u00e8 eseguito a mano col tradizionale \"oroshi hocho\", una sorta di coltello lunghissimo, pi\u00f9 simile a una \"katana\" che ad un utensile da cucina.\nTsukiji, come istituzione regolamentata dallo stato con norme sia commerciali che igieniche, sorse molto anticamente: ai tempi della riunificazione del paese avvenuta sotto il regime di Tokugawa Ieyasu (inizio del XVII secolo).\nTrasferimento al mercato di Toyosu.\nIl mercato ittico di Tsukiji occupa dello spazio immobiliare di valore vicino al centro della citt\u00e0. L'ex governatore di Tokyo Shintar\u014d Ishihara ha chiesto ripetutamente lo spostamento del mercato a Toyosu, nel quartiere di K\u014dt\u014d. Il periodo previsto per il trasferimento al nuovo mercato di Toyosu (\u8c4a\u6d32\u5e02\u5834) era novembre 2016, in preparazione per le olimpiadi del 2020, ma il 31 agosto 2016 fu posticipato. C'erano problematiche riguardanti il forte inquinamento della nuova ubicazione che bisognava bonificare. C'era in programma di tenere un mercato al dettaglio, circa un quarto di quello a Tsukiji. L'area restante del mercato sar\u00e0 riqualificata.\nNel giugno del 2017, fu riavviato il piano per spostare il mercato, ma a luglio fu posticipato all'autunno del 2018. Il 3 agosto 2017, scoppi\u00f2 un incendio in alcuni degli edifici esterni.\nDopo che il nuovo sito \u00e8 stato dichiarato sicuro a seguito di un'operazione di pulizia, fu scelta come data di apertura del nuovo mercato l'11 ottobre 2018. Il mercato di Tsukiji chiuse il 6 ottobre 2018, e gli esercizi del mercato interno trasferiti al nuovo mercato tra il 6 e l'11 ottobre. Sebbene il mercato interno di Tsukiji sia stato trasferito a Toyosu, il mercato esterno \u00e8 rimasto a vendere alimentari e altre merci."}
{"id": "792567", "revid": "729019", "url": "https://it.wikipedia.org/wiki?curid=792567", "title": "Taz (wrestler)", "text": "Noto soprattutto per essere stato una delle stelle della Extreme Championship Wrestling, Tazz vinse diversi titoli nel corso della sua permanenza nella federazione, tra cui l'ECW World Heavyweight Championship, l'ECW World Television Championship e l'ECW Tag Team Championship. Si deve inoltre a Tazz l'introduzione nella ECW dell'FTW Heavyweight Championship.\nNel 2000 pass\u00f2 alla World Wrestling Federation/Entertainment. Lasci\u00f2 il ring nel 2002 a seguito di numerosi infortuni e inizi\u00f2 la carriera di commentatore di \"SmackDown!\" e del roster \"ECW\", fino al 2009 a seguito della scadenza del contratto. Poco dopo firm\u00f2 un contratto con la Total Nonstop Action Wrestling, dove svolse lo stesso ruolo fino al 15 aprile 2015. Dal 2019 svolge il ruolo di telecronista e manager nella All Elite Wrestling, al fianco di Jim Ross e Excalibur.\nPersonaggio.\nIl personaggio di Tazz non \u00e8 mai stato molto rassicurante, almeno come immagine, nonostante impersonasse un face: la sua entrata era infatti accompagnata da una musica che negli anni cambi\u00f2, ma venne sempre preceduta dal suono di un elettrocardiogramma, e mentre si avvicinava al ring, teneva la testa coperta da un panno nero, che si toglieva solo una volta entrato nel quadrato.\nA Tazz \u00e8 associato il numero 13; i motivi di questo vanno ricercati nel suo periodo di passaggio dalla militanza in ECW a quella in WWE. Nelle settimane precedenti la \"Royal Rumble 2000\", venne mostrato un promo raffigurante il tatuaggio sul braccio di qualcuno, il quale rappresentava un \"13\". Kurt Angle annunci\u00f2 allora che avrebbe sfidato chiunque si fosse celato dietro quel numero; Tazz fece il suo debutto e lo sconfisse grazie alla sua \"Taz-Mission\"."}
{"id": "792568", "revid": "11959", "url": "https://it.wikipedia.org/wiki?curid=792568", "title": "Sabatino Moscati", "text": "Biografia.\nNato in una famiglia ebraica e attratto dal mondo orientale, impossibilitato a causa delle leggi razziali a iscriversi all'universit\u00e0 di Stato, studi\u00f2 al Pontificio Istituto Biblico, laureandosi nel 1945.\nNella sua notevole carriera - ricca di importanti contributi alla storia islamica e poi fenicia (con particolare attenzione all'esperienza cartaginese) - Moscati annover\u00f2 diverse cariche importanti, fra le quali la docenza all'Universit\u00e0 \"La Sapienza\" e a Tor Vergata (dagli anni ottanta), la lunga vice-presidenza dell'Istituto per l'Oriente, la presidenza dell'Istituto per il Medio ed Estremo Oriente (1978-79), la presidenza all'Accademia Nazionale dei Lincei (fino a giugno 1997), la direzione dell\"'Enciclopedia Archeologica\" presso l'Istituto dell'Enciclopedia Italiana, e la fondazione della rivista \"Archeo\" (1985).\nNel 1969 ha fondato il \"Centro di Studio per la Civilt\u00e0 Fenicia e Punica\" del CNR (dal 1993 al 2002 \"Istituto per la Civilt\u00e0 Fenicia e Punica\" successivamente \"Istituto di Studi sulle Civilt\u00e0 Italiche e del Mediterraneo Antico\" e oggi confluito nell'Istituto di studi sul Mediterraneo antico), precedentemente legato all'Istituto di Studi del Vicino Oriente dell'universit\u00e0 romana.\n\u00c8 stato fra i principali promotori della serie di mostre a tema archeologico di Palazzo Grassi a Venezia, di cui si ricorda soprattutto quella sui Fenici del 1988 (750.000 visitatori). Il suo importante contributo alla divulgazione scientifica era evidenziato anche dalla sua partecipazione al programma televisivo Almanacco del giorno dopo - per il quale curava e presentava la rubrica \"Le pietre raccontano\" - nonch\u00e9 dalla direzione del mensile \"Archeo\", edito dalle ed. De Agostini, che Moscati resse dal 1984, anno di fondazione del periodico, fino alla sua morte.\nAttualmente l'Accademia Nazionale dei Lincei ha istituito un \"Premio Moscati\" per gli studi sulle civilt\u00e0 del Mediterraneo.\nLa figlia Paola Moscati \u00e8 a sua volta un'archeologa professionista, specialista in archeologia computazionale."}
{"id": "792569", "revid": "125333628", "url": "https://it.wikipedia.org/wiki?curid=792569", "title": "Amati Modellismo", "text": "La Amati Modellismo \u00e8 un'azienda italiana di modellismo.\nStoria.\nNasce nel 1879 a Torino con l'attivit\u00e0 specifica dell'arte del traforo. Dai modelli stampati per il traforo passano alla riproduzione di modelli navali: imbarcazioni Coppa America, velieri storici, motoscafi, sottomarini, navi in bottiglia."}
{"id": "792571", "revid": "19580", "url": "https://it.wikipedia.org/wiki?curid=792571", "title": "Quelli della Notte", "text": ""}
{"id": "792572", "revid": "767487", "url": "https://it.wikipedia.org/wiki?curid=792572", "title": "Bandar Jissah", "text": "Bandar Jissah (\u0628\u0646\u062f\u0631 \u0627\u0644\u062c\u0635\u0629 in arabo), \u00e8 una citt\u00e0 costiera nel nord est dell'Oman."}
{"id": "792573", "revid": "767487", "url": "https://it.wikipedia.org/wiki?curid=792573", "title": "Cats in Boots", "text": "I Cats in Boots sono una band sleaze metal, nata nel 1988 a Los Angeles, California negli Stati Uniti.\nStoria.\nJoe Ellis incontr\u00f2 il batterista Randy Meers all'epoca in cui i due facevano parte della band Merry Hoax, i due si fecero notare da Takashi O'Hashi che si un\u00ec ai due con il suo bassista Yasuhiro Hatae.\nIl gruppo musicale si spost\u00f2 a Los Angeles e prese il nome di \"Cats in Boots\". Pubblicarono poi una demo \"\", firmarono un contratto con la EMI Records e nel 1989 usc\u00ec l'album \"Kicked &amp; Klawed\", in seguito i membri presero momentaneamente strade diverse. Nel 1999 Ellis e O'Hashi pubblicarono l'album \"Last Works 1993-1995\" con alcuni inediti gi\u00e0 registrati in parte tra il '93 e il '95.\nNel 2003 venne organizzato un tour in Giappone a cui parteciparono i membri originali."}
{"id": "792580", "revid": "154893", "url": "https://it.wikipedia.org/wiki?curid=792580", "title": "Barry Lindon", "text": ""}
{"id": "792581", "revid": "729019", "url": "https://it.wikipedia.org/wiki?curid=792581", "title": "Eugene (wrestler)", "text": "Carriera.\nWorld Wrestling Entertainment (2004\u20132007).\nIl debutto ufficiale di Nicholas Dinsmore nella World Wrestling Entertainment (WWE) risale alla puntata di \"Raw\" del 5 aprile 2004, in cui inizi\u00f2 ad interpretare la \"gimmick\" di Eugene, il nipote ritardato del General Manager (GM) Eric Bischoff (\"kayfabe\"); lo zio affid\u00f2 Eugene in custodia a William Regal. Fin dal suo primo match, risult\u00f2 evidente che aveva uno stile di lotta tipico del wrestling degli anni ottanta; inoltre non esitava a ricorrere a diverse \"trademark moves\" dei pi\u00f9 popolari lottatori della storia della WWE (\"Leg Drop\" di Hulk Hogan, \"Rock Bottom\" di The Rock e \"Stunner\" di \"Stone Cold\" Steve Austin).\nEugene entr\u00f2 subito nelle grazie di The Rock e dell'allora World Heavyweight Champion Chris Benoit, ma allo stesso tempo ebbe dei severi attriti con Jonathan Coachman e la sua spalla, Garrison Cade. Ebbe anche una faida con Triple H, precedentemente indicato da lui come il suo wrestler preferito: la \"storyline\" vide \"The Game\" utilizzare le sue tattiche da manovratore per portare dalla sua parte Eugene, salvo poi sbarazzarsene al termine di un match titolato contro Chris Benoit. Nel corso della rivalit\u00e0 il personaggio di Eugene non riusc\u00ec per\u00f2 a raggiungere il risultato che i \"booker\" avevano previsto, tanto che i fan iniziarono a parteggiare per Triple H nonostante all'epoca fosse \"heel\". Per sopperire a questa situazione il team creativo invit\u00f2 Dinsmore a simulare un infortunio alla spalla nel corso di uno Steel Cage match, in modo da poterlo tenere lontano dalle scene per qualche tempo e studiare manovre migliorative per il suo personaggio. Al ritorno venne affiancato nuovamente a William Regal nell'ottica di una faida contro lo zio Eric Bischoff: i due si affrontarono a Taboo Tuesday in un match nel quale il perdente avrebbe dovuto essere rasato a zero; Eugene vinse l'incontro ed ag\u00ec di conseguenza su Bischoff. Nelle settimane successive lott\u00f2 in coppia con William Regal, vincendo il World Tag Team Championship ai danni de La R\u00e9sistance (Rob\u00e9rt Conway e Sylvain Grenier) nel corso della puntata di \"Raw\" del 15 novembre 2004. Il 9 gennaio 2005, a New Year's Revolution, i due difesero con successo i titoli contro la coppia formata da Christian e Tyson Tomko, ma durante l'incontro Eugene sbagli\u00f2 l'esecuzione di un Dropkick, rompendosi il tendine della rotula del ginocchio sinistro; ci\u00f2 richiese un'operazione ed uno stop di circa sei mesi. A causa di quest'infortunio, Jonathan Coachman prese il posto di Eugene come compagno di Regal e i due persero i titoli contro La R\u00e9sistance in un \"house-show\" svoltosi a Winnipeg (Canada) il 16 gennaio.\nNonostante fosse fuori gioco per infortunio, Eugene partecip\u00f2 in diversi modi alla promozione di WrestleMania 21. Fu il protagonista di uno spot nel quale effettuava una parodia di Forrest Gump e fece anche un'apparizione speciale nel corso dell'evento, venendo per\u00f2 interrotto da Muhammad Hassan e Daivari, che lo attaccarono; fu il preludio al largamente anticipato ritorno in WWE di Hulk Hogan, che corse in aiuto di Eugene e affront\u00f2 il duo arabo scacciandolo dal ring.\nEugene torn\u00f2 a tempo pieno sul ring nella puntata di \"Raw\" del 25 luglio 2005, come ospite del \"Kurt Angle Invitational\". Eugene fu il primo tra i partecipanti alla contesa a sconfiggere Angle e cos\u00ec conquist\u00f2 la medaglia d'oro del campione Olimpico. Il 1\u00ba agosto, accompagnato da Christy Hemme, diede ufficialmente inizio allo \"Eugene Invitational\", sconfiggendo Tatanka per squalifica in seguito all'interferenza di Angle. La faida tra i due ebbe fine a SummerSlam, quando Angle riusc\u00ec a sconfiggere Eugene per sottomissione e a riconquistare la sua medaglia. Come gi\u00e0 accaduto nella \"storyline\" con Triple H, il personaggio di Eugene fu bersagliato dai cori di disapprovazione del pubblico.\nEugene inizi\u00f2 quindi a lottare in coppia con Tajiri con risultati non entusiasmanti. Ebbe poi una breve faida contro Rob\u00e9rt Conway, che port\u00f2 ad un Tag Team match a Taboo Tuesday tra Conway e Tyson Tomko e Eugene e Jimmy Snuka (quest'ultimo scelto dai fan a scapito di Kamala e Jim Duggan); fu proprio Snuka a chiudere il match con un \"Superfly Splash\".\nIl 18 novembre 2005 Dinsmore venne ricoverato in ospedale dopo essere svenuto in hotel la sera prima; \"WWE.com\" dichiar\u00f2 che al wrestler era stata inflitta una sospensione di 60 giorni a causa di una violazione del Wellness Program. Pochi giorni dopo Dinsmore dichiar\u00f2 di avere problemi di dipendenza da \"carisoprodol\", un rilassante muscolare. Dinsmore torn\u00f2 a vestire i panni di Eugene il 29 gennaio 2006, nel corso del Royal Rumble match dell'omonimo pay-per-view; entr\u00f2 con il numero 18 ma venne eliminato da Chris Benoit dopo 16 minuti di permanenza sul ring.\nNel corso del 2006 Eugene appar\u00ec soprattutto ad \"Heat\" senza troppe soddisfazioni. Ebbe anche una breve faida contro Matt Striker ed Umaga, venendo affiancato da \"Hacksaw\" Jim Duggan, che ricopr\u00ec ruolo di \"tutore\". I due combatterono diversi Tag Team match contro la Spirit Squad (Johnny, Kenny, Mikey, Mitch e Nicky), con risultati alterni. Nella puntata di \"Raw\" del 6 novembre 2006 Eugene effettu\u00f2 un \"turn-heel\", attaccando Duggan al termine di un match perso contro la Spirit Squad.\nL'11 giugno 2007 Eugene pass\u00f2 nel \"roster\" di \"SmackDown!\" per effetto della \"draft lottery\".\nIl 1\u00ba settembre 2007 la WWE comunic\u00f2 il licenziamento di Dinsmore per aver violato per la terza volta il Wellness Program.\nJuggalo Championship Wrestling (2007\u20132012).\nNicholas Dinsmore debutt\u00f2 nella Juggalo Championship Wrestling (JCW) nell'ottobre del 2007 con il ring-name di U-Gene.\nNicholas Dinsmore torn\u00f2 in JCW nel 2010 all'evento \"Flashlight Wrestling: Legends &amp; Loonies\", dove perse contro Breyer Wellington. Divent\u00f2 un membro a tempo pieno del roster dall'anno successivo. Ebbe una breve storyline dove era infatuato con il lottatore Jailbird Man, che fanno inavvertitamente perdere i match di Jailbird. U-Gene partecip\u00f2 al primo pay-per-view della ad essere trasmesso su internet, Hatchet Attacks, dove sconfisse Raven. Form\u00f2 un tag team con Zach Gowen ad Up in Smoke, credendo che poteva essere la seconda gamba di Gowen, ma persero il match dopo che U-Gene distrasse l'arbitro. Il 28 luglio, Gowen e U-Gene sconfissero i Ring Rydas vincendo i JCW Tag Team Championship. Tuttavia, Gowen rese vacante il titolo dopo essersi reso conto che U-Gene gabol\u00f2 per vincere, causando l'attacco da parte di U-Gene, e il successivo sgretolamento del tag team. U-Gene sconfisse Gowen a Bloodymania 5, ma l'arbitro annull\u00f2 la decisione dopo aver capito che U-Gene aveva barato.\nCircuito indipendente (2015\u2013presente).\nIl 10 gennaio 2015 Nicholas Dinsmore torn\u00f2 a lottare dopo quasi tre anni, questa volta con la federazione britannica della International Pro Wrestling (IPW), sconfiggendo Grado nel suo match di debutto. Successivamente cominci\u00f2 ad apparire negli show della Midwest All Pro.\nVita privata.\nNicholas Dinsmore \u00e8 impegnato dal 2009 con l'attrice Stephanie Fischer, con cui si \u00e8 sposato nel 2015."}
{"id": "792583", "revid": "1590006", "url": "https://it.wikipedia.org/wiki?curid=792583", "title": "In caso di necessit\u00e0", "text": "In caso di necessit\u00e0 (\"A Case of Need\") \u00e8 un romanzo scritto da Michael Crichton sotto lo pseudonimo \"Jeffery Hudson\" nel 1968. Con esso vinse il premio letterario Edgar Award nel 1969.\nTrama.\nIl protagonista del romanzo \u00e8 il dottore John Berry. Egli, venuto a conoscenza che un suo amico e collega, l'ostetrico Arthur Lee, \u00e8 stato arrestato con l'accusa di aver compiuto un aborto illegale su una ragazza, Karen Randall, deceduta a causa di una forte emorragia vaginale, decide di aiutare Lee investigando sui fatti accaduti, certo della sua innocenza. Nel corso della lunga, e ricca di colpi di scena, investigazione, Berry sfider\u00e0 la potente famiglia di medici Randall ed analizzer\u00e0 il carattere di Karen per ottenere l'inattesa verit\u00e0.\nTemi maggiori.\nIl tema dell'aborto \u00e8 il principale tema del libro, per il quale Crichton si schierer\u00e0 senza dubbio a favore. Altro argomento affrontato \u00e8 quello del razzismo, specialmente nei confronti di Arthur Lee, medico di chiare origini cinesi."}
{"id": "792584", "revid": "123058876", "url": "https://it.wikipedia.org/wiki?curid=792584", "title": "Nazionale di pallacanestro della Lituania", "text": "La nazionale di pallacanestro della Lituania (Lietuvos nacionalin\u0117 vyr\u0173 krep\u0161inio rinktin\u0117), selezione dei migliori giocatori di nazionalit\u00e0 lituana, viene gestita dalla LBBF, e rappresenta la Lituania ai tornei internazionali di pallacanestro per nazioni gestiti dalla FIBA.\nL'allenatore \u00e8 stato, fino al settembre 2009, Ram\u016bnas Butautas, dimessosi dopo l'Europeo 2009 in Polonia.\nStoria.\nNazionale lituana (1918-1940).\nQuesta nazionale partecip\u00f2, quando la Lituania era ancora nazione indipendente, all'Eurobasket 1937 ed a quello del 1939, vincendoli entrambi.\nNazionale Unione Sovietica (1946-1991).\nDopo che la Lituania venne inglobata nell'URSS molti giocatori fecero parte della nazionale di pallacanestro sovietica tra i quali, almeno i pi\u00f9 noti, Valdemaras Chomi\u010dius, Rimas Kurtinaitis, \u0160ar\u016bnas Mar\u010diulionis e Arvydas Sabonis. A testimonianza di quanto il cosiddetto \"blocco lituano\" risultasse sempre decisivo, i giocatori precedenti formavano i del quintetto iniziale della Nazionale di pallacanestro dell'Unione Sovietica ai Giochi Olimpici di Seul 1988.\nNazionale lituana (dal 1992).\nNel 1990, dopo il crollo del muro di Berlino, la Lituania ottenne l'indipendenza dall'Unione Sovietica, e pertanto, si riformarono le sue nazionali sportive.\nLa prima manifestazione, a cui la nazionale di pallacanestro lituana partecip\u00f2 fu l'Olimpiade di Barcellona 1992 dove vinse subito la medaglia di bronzo a cui ne sono seguite altre due nelle edizioni successive.\nHa vinto tre volte i campionati europei, due negli anni trenta prima che la Lituania entrasse a far parte dell'Urss ed una dopo la sua dissoluzione, nel 2003, inoltre agli europei ha conquistato anche un argento ed un bronzo rispettivamente nel 1995 e nel 2007.\nNonostante il deludente 11\u00ba posto ottenuto all'Europeo 2009, \u00e8 ritenuta una delle squadre nazionali pi\u00f9 forti al mondo e difatti nel 2010 conquista anche il primo bronzo ai mondiali organizzati in Turchia.\nS'\u00e8 aggiudicata, perdendo la finale contro la Francia con punteggio 80-66, l'argento ad Eurobasket 2013.\nPiazzamenti.\nIn tutte le manifestazioni, nel periodo dal 1946 al 1991 ha fatto parte dell'"}
{"id": "792588", "revid": "92723", "url": "https://it.wikipedia.org/wiki?curid=792588", "title": "Boggio d'Aquitania", "text": "Origine.\nNato, secondo la Charte d'Alaon, da Cariberto II, quindi fratello di Chilperico e di Bertrando, che condivise i ducati con lui. Una seconda versione, che lo vede nato da Ansberto d'Aquitania e da Blitilde (670 - ?), figlia di Clotario III, re dei Franchi di Neustria, non \u00e8 credibile. Forse fu soltanto un nobile di Aquitania.\nBiografia.\nAlla morte di Chilperico, nel 632, il re dei Franchi, Dagoberto I, si volle impossessare del regno di Aquitania, che includeva anche la Guascogna, ma i nobili si ribellarono ed elessero Boggio loro duca e resistettero agli attacchi del re, che accett\u00f2 il compromesso di riconoscere Boggio purch\u00e9 quest'ultimo si dichiarasse suo vassallo. Cosa che avvenne.\nSembra che il fratello Bertrando (che ebbe dalla moglie Fligberta un figlio: Sant'Uberto, vescovo di Liegi dal 706 al 727) fosse associato al governo del ducato per un certo numero di anni.\nSecondo la Vita Landberti episcopi Traiectensis di tal Nicola, risulta che Boggio fosse amico di Lamberto e inoltre nel \"Ex conversione Huberti comitis\" viene ricordata la moglie Oda (sposata all'incirca nel 645) come conoscente del vescovo Lamberto, al tempo in cui i sudditi del regno di Neustria si rifugiavano in Austrasia, al tempo che Ebroino era maggiordomo di palazzo (circa 680), confermando che a quel tempo Oda era gi\u00e0 rimasta vedova.\nMor\u00ec nel 670 (prima del 680, invece secondo la Charte d'Alaon, nel 688) lasciando I titoli al figlio Oddone, ma, secondo l\"'Ex Miraculis S. Martialis Lemovicensis Episcopi\", dopo la morte di Boggio il titolo di patrizio di Tolosa and\u00f2 a Felice d'Aquitania, che governava tutte le citt\u00e0 sino ai Pirenei e sul popolo dei Vasconi, al tempo che Ebroino era maggiordomo di palazzo.\nDiscendenza.\nBoggio e Oda, che secondo l\"'Ex Chronico Sigeberti monachi\", ricordata come la moglie del duca di Aquitania Boggio, fu santificata in Gallia, nel 711 ebbero due figli:"}
{"id": "792590", "revid": "117050033", "url": "https://it.wikipedia.org/wiki?curid=792590", "title": "Piruvato deidrogenasi", "text": "La piruvato deidrogenasi \u00e8 un enzima mitocondriale, appartenente alla classe delle ossidoreduttasi, del complesso enzimatico della piruvato deidrogenasi (o \"Pyruvate Dehydrogenase Complex\", abbreviato come \"PDC\"). Catalizza la seguente reazione:\nLa reazione catalizzata dal complesso consiste nella decarbossilazione ossidativa del piruvato ad acetil-CoA. Per questo motivo, il PDC costituisce un fondamentale punto di snodo nel metabolismo glucidico, dal momento che collega la glicolisi al ciclo di Krebs.\nIl complesso si compone di tre enzimi (piruvico decarbossilasi, diidrolipoil transacetilasi e diidrolipoil deidrogenasi) e di cinque coenzimi (in ordine di reazione: tiamina pirofosfato (TPP), acido lipoico, coenzima A, FAD e NAD+)\nPi\u00f9 nel dettaglio, il complesso PDC \u00e8 formato da sei componenti strutturali costituite da 60 unit\u00e0: 24 di piruvato deidrogenasi (E1), 24 di diidrolipoamide transacetilasi (E2) e 12 di diidrolipoamide deidrogenasi (E3). In essi vi sono inclusi la proteina di legame E3 (\"E3 binding protein\", o E3BP), il complesso chinasico della piruvato deidrogenasi (PDK di E1) e il complesso fosfatasi della piruvato deidrogenasi (PDP di E1). La protein-chinasi PDK fosforila tre residui serinici in E1 mentre la fosfatasi PDP idroliticamente rimuove gli stessi gruppi dalle serine di E1.\nInoltre alla struttura si associano, in particolare sulla componente E1 ed E3, i domini catalitici o inner catalytic domains (IC).\nNell'uomo, l'enzima E2 possiede inoltre due domini lipoilici pi\u00f9 esterni, L1 e L2, insieme a un dominio di connessione all'enzima E1 attraverso una sequenza amminoacidica di Alanina e Prolina che costituisce una catena di 20-30 amminoacidi. I domini L1 e L2 sono da considerarsi parte del complesso di un organismo animale; nel caso in cui si parli da un punto di vista batterico, per esempio di Escherichia coli, \u00e8 presente un terzo dominio. Inoltre, sempre in quest'ultimi, si ha una connessione non solo tra E1 ed E2 ma anche tra E2 ed E3.\nLa piruvato deidrogenasi catalizza quindi la reazione principale del processo. La tiamina pirofosfato (TPP), cofattore dell'enzima in E1, \u00e8 infatti in grado di reagire inizialmente con il piruvato, generandone la decarbossilazione ossidativa. Il gruppo acetile (CH3C(O)-) diventa un idrossietile legato covalentemente a TPP. Nel passaggio successivo, l'idrossietil-TPP appena formato, diviene il substrato del secondo enzima del complesso multienzimatico, la diidrossilipoamide-transacetilasi la cui attivit\u00e0 dipende dal coenzima \"acido lipoico\" nella sua forma ossidata caratterizzata dalla presenza di un ponte disolfuro (S-S): il trasferimento di due elettroni sull'acido lipoico determina la riduzione del ponte disolfuro a gruppi tiolici (SH). La diidrossilipoamide-transacetilasi catalizza il trasferimento del gruppo acetile su uno dei gruppi tiolici mediante la formazione di un legame tioestere e formazione di acetil diidrolipammide. Il coenzima TPP viene quindi liberato e reso disponibile per la catalisi di una nuova reazione. Il gruppo acetilico viene successivamente trasferito ad una molecola di coenzima A (CoA) caratterizzata anch'essa dalla presenza di un gruppo tiolico, formando acetil-CoA, mentre l'acido lipoico viene rilasciato nella sua forma ridotta. Notare che nella formazione dell'acetil-CoA a partire dall'acetil-diidrolipammide, viene rotto un legame tioestere per formarne uno stesso, in una reazione che, per questo motivo, non risulta essere molto difficile da parte della cellula.\nNel momento in cui interviene il terzo enzima della piruvico deidrogenasi, la diidrolipoil-deidrogenasi, \u00e8 gi\u00e0 presente il prodotto ultimo della reazione (l'acetil-CoA), ma l'azione di questo enzima \u00e8 finalizzata a riportare l'acido lipoico nella sua forma ossidata affinch\u00e9 possa essere disponibile alle successive medesime reazioni. La riossidazione dell'acido lipoico \u00e8 resa possibile attraverso la riduzione del coenzima flavinico della diidrolipoamide deidrogenasi E3 (FAD a FADH2). Per lo stesso motivo, il FADH2 deve ritornare nella sua forma ossidata (FAD) tramite la cessione dei suoi equivalenti riducenti ad una molecola di nicotinammide-adenin-dinucleotide ossidato (NAD+) che viene quindi ridotto a NADH che pu\u00f2 cedere i suoi equivalenti riducenti a livello della catena di trasporto degli elettroni mitocondriale.\nIl trasferimento elettronico dal FADH2 al NAD+ \u00e8 in contrasto con i potenziali redox dei due coenzimi, tuttavia, il complesso multienzimatico della piruvico deidrogenasi \u00e8 disposto in modo tale da creare un ambiente in cui il FAD viene ad avere un potenziale ossidoriduttivo minore di quello del NAD.\nL'attivit\u00e0 della piruvato deidrogenasi \u00e8 stimolata dal piruvato, Ca2+, insulina (quest'ultima avviene solo nel tessuto adiposo dove l'acetil-CoA \u00e8 utilizzato per la biosintesi dei lipidi) e competitivamente inibita da ATP, NADH ed acetil-CoA.\nL'attivit\u00e0 della piruvato deidrogenasi pu\u00f2 essere ulteriormente regolata dall'azione di una proteina chinasi e una fosfoproteina fosforilasi, che fanno parte del complesso stesso. La proteina chinasi fosforila e inattiva l'enzima, dopo essere stata attivata allostericamete dall'ATP. Infatti quando i livelli di energia sono elevati la piruvato deidrogenasi viene inattivata per fosforilazione del complesso E1; la fosfoproteina fosfatasi interviene quando il livello di energia non \u00e8 sufficiente rimuovendo i gruppi fosforici dal complesso E1 determinando la sua attivazione."}
{"id": "792593", "revid": "767487", "url": "https://it.wikipedia.org/wiki?curid=792593", "title": "Consonante alveolare", "text": "In fonetica articolatoria, una consonante alveolare \u00e8 una consonante, classificata secondo il proprio luogo di articolazione, che fa parte del pi\u00f9 ampio gruppo delle consonanti con articolazione dentale-alveolare, il quale comprende anche le consonanti dentali e postalveolari, le cui differenze sono in genere trascurate se non nel caso delle fricative.\nUna consonante alveolare viene articolata accostando la punta o apice della lingua agli alveoli dei denti incisivi superiori, in modo che l'aria, costretta dall'ostacolo, produca un rumore nella sua fuoriuscita.\nLe consonanti.\nA seconda del loro modo di articolazione, si distinguono consonanti occlusive, nasali, vibranti e monovibranti, fricative, laterali e laterali fricative, affricate e approssimanti.\nL'alfabeto fonetico internazionale elenca le seguenti consonanti alveolari:\nConsonanti non-polmonari:"}
{"id": "792594", "revid": "827882", "url": "https://it.wikipedia.org/wiki?curid=792594", "title": "Gran Premio di Francia 1951", "text": "Il XXXVIII Gran Premio dell'Automobile Club di Francia, valido anche come XII Gran Premio d'Europa, fu l'edizione del 1951 del Gran Premio dell'Automobile Club di Francia (oggi chiamato \"Gran Premio di Francia\") e del Gran Premio d'Europa.\nIl gran premio, per vetture di Formula 1 e valido per il campionato del 1951, si \u00e8 disputato il 1\u00ba luglio 1951 sul Circuito di Reims.\nResoconto.\nIl GP di Francia fu la quarta prova del Mondiale 1951 e vide un quartetto di Alfa Romeo 159 contro tre Ferrari 375 e la Ferrari Thinwall Special. In aggiunta la Gordini port\u00f2 4 vetture al GP di casa. Alfa Romeo riport\u00f2 in pista Luigi Fagioli mentre Jos\u00e9 Froil\u00e1n Gonz\u00e1lez guid\u00f2 una Ferrari per la prima volta. In qualifica Fangio e Farina su Alfa furono pi\u00f9 veloci, con la Rossa di Ascari terza a chiudere la prima fila. In partenza Ascari and\u00f2 in testa con Fangio dietro. Entrambi si ritirarono presto e Villoresi ebbe dei problemi avvantaggiando Farina, autore di una pessima partenza. Gonz\u00e1lez e Fagioli gli stavano dietro. Al suo pit-stop Fagioli lasci\u00f2 la vettura a Fangio e Gonz\u00e1lez fu rimpiazzato da Ascari.\nQuesto non preoccup\u00f2 Farina che rimase in testa fino al secondo pit-stop, quando cominci\u00f2 a soffrire di diversi problemi, lasciando cos\u00ec la vittoria a Fangio, in coppia con Fagioli (unica vittoria in carriera per il pilota italiano), con un minuto su Ascari che si aggiudic\u00f2 il secondo posto assieme al compagno di squadra Gonz\u00e1lez; Villoresi concluse terzo a 3 giri. Parnell fin\u00ec quarto riuscendo a piazzarsi davanti allo sfortunato Farina.\nGara.\nGiro pi\u00f9 veloce.\nJuan Manuel Fangio in 2:27.8, alla media di 190,376\u00a0km/h\nNote.\n\"Salvo indicazioni diverse le classifiche sono tratte da \""}
{"id": "792600", "revid": "287204", "url": "https://it.wikipedia.org/wiki?curid=792600", "title": "Studio Sessions", "text": "Studio Sessions \u00e8 una raccolta di brani del gruppo proto-punk statunitense The Stooges, pubblicato nel 1996 dalla Pilot.\nIl disco.\nLa raccolta comprende diversi brani scartati dalle sessioni di \"Raw Power\", gi\u00e0 pubblicati in altre raccolte pubblicate precedentemente. Tra i brani troviamo la versione definitiva di \"Johanna\", \"I Got a Right\" (che lo stesso Iggy Pop include regolarmente durante le sue esibizioni), e \"Head On\", \"Rubber Legs\" e \"Open Up and Bleed\", brani che si trovano su bootleg pi\u00f9 o meno ufficiali."}
{"id": "792615", "revid": "110157", "url": "https://it.wikipedia.org/wiki?curid=792615", "title": "V\u00e4sterg\u00f6tland", "text": "Il V\u00e4sterg\u00f6tland \u00e8 una provincia (\"landskap\") della Svezia sud-occidentale. Confina con le province di Bohusl\u00e4n, Dalsland, V\u00e4rmland, N\u00e4rke, \u00d6sterg\u00f6tland, Sm\u00e5land e Halland. Il V\u00e4sterg\u00f6tland include (ed \u00e8 parzialmente delimitato da) parte dei due maggiori laghi svedesi: il V\u00e4nern e il V\u00e4ttern. Si affaccia inoltre, per un breve tratto, sul Kattegat (Mare del Nord).\nIl nome in lingua svedese significa \"G\u00f6taland occidentale\", dove il G\u00f6taland (\"terra dei G\u00f6ter/Guter, ma anche Terra dei Geati o Terra dei Goti\") \u00e8 una delle tre regioni storiche svedesi. \nI G\u00f6tar o Gutar (oggi detti anche Gotlandi) erano un'antica popolazione scandinava, da cui discesero Geati (coloro che rimasero nello G\u00f6taland) e Goti (coloro che emigrarono dallo G\u00f6taland).\nNella letteratura in lingua anglosassone, come il poema Beowulf (ove vengono descritte le battaglie fra Svedesi e Geati), viene utilizzata la dizione arcaica \"Vestergotland\", ma \u00e8 diffusa, in epoca medioevale, anche una versione latinizzata del nome: \"Westrogothia\".\nContee.\nLe province attualmente non hanno funzioni amministrative in Svezia, oggi assunte dalle contee (\"l\u00e4n\"). La contea di V\u00e4stra G\u00f6taland, istituita nel 1999, comprende quasi integralmente la provincia storica del V\u00e4sterg\u00f6tland con l'eccezione delle municipalit\u00e0 di Habo e Mullsj\u00f6 che fanno parte, a livello amministrativo, della contea di J\u00f6nk\u00f6ping.\nGeografia fisica.\nLa parte meridionale e orientale della provincia \u00e8 caratterizzata da una morfologia ondulata dominata, da NO a SE, da una bassa catena collinare - la \"Sydsvenska H\u00f6glandet\" che ha come massimo rilievo, nel V\u00e4sterg\u00f6tland, il colle \"Galt\u00e5sen\" (361 m) - coperta da estese foreste di conifere.\nLa parte settentrionale e occidentale della provincia fa parte, invece, di una vasta zona pianeggiante, chiamata \"V\u00e4stg\u00f6tasl\u00e4tten\", che si estende attorno al lago V\u00e4nern e rappresenta una delle zone agricole pi\u00f9 fertili e produttive della Svezia.\nIl breve tratto sul Kattegat \u00e8 caratterizzato da coste alte e frastagliate con, a fronte a breve distanza, un ampio arcipelago di piccole isole rocciose (arcipelago di G\u00f6teborg), la cui parte meridionale (chiamata anche \"arcipelago di Styrs\u00f6\" dal nome dell'isola maggiore), facendo parte della municipalit\u00e0 di G\u00f6teborg, \u00e8 anch'essa inclusa nel V\u00e4sterg\u00f6tland.\nIl confine nord-occidentale \u00e8 demarcato, per 330\u00a0km, dal pi\u00f9 grande lago svedese, il lago V\u00e4nern, mentre il confine nord-orientale \u00e8 delimitato, per circa 130\u00a0km, dal V\u00e4ttern, il secondo lago per estensione della Svezia.\nIl fiume maggiore \u00e8 il G\u00f6ta \u00e4lv, un emissario del V\u00e4nern, presso V\u00e4nersborg, che sfocia nel Kattegat attraversando la citt\u00e0 di G\u00f6teborg.\nLa piovosit\u00e0 media annuale \u00e8 di 900\u00a0mm vicino alla costa e 600\u00a0mm nelle pianure. La temperatura media \u00e8 -1 \u00b0C in gennaio e di 15\u00a0\u00b0C in luglio.\nCitt\u00e0.\nLe principali citt\u00e0 della provincia sono:\nLa citt\u00e0 pi\u00f9 grande, G\u00f6teborg, \u00e8 situata sulla costa occidentale ed \u00e8 un importante porto commerciale.\nH\u00e4rad.\nLe centene (\"h\u00e4rad\") erano delle suddivisioni amministrative delle province svedesi utilizzate fino agli inizi del XX secolo.\nGran parte delle unit\u00e0 amministrative storiche del V\u00e4sterg\u00f6tland, sono citate nel \"V\u00e4stg\u00f6talagen\", un manoscritto del XIII secolo in latino che costituisce una delle pi\u00f9 antiche raccolte dei testi delle leggi provinciali svedesi (\"landskapslag\") in uso in epoca medioevale. Parzialmente diverse da provincia a provincia, queste leggi codificavano, in particolare, i reati e le pene per coloro che veniva giudicati colpevoli.\nLe centene del V\u00e4sterg\u00f6tland erano: \"Ale, Askim, Barne, Bj\u00e4rke, Bollebygd, Hisingen orientale, Flundre, Fr\u00f6kind, Gudhem, G\u00e4sene, K\u00e5kind, K\u00e5lland, Kind, Kinne, Kinnefj\u00e4rdings, Kulling, Laske, Mark, Mo, Redv\u00e4g, Sk\u00e5nings, Vadsbo, Valle, Vartofta, Veden, Vilske, Viste, V\u00e4ne, V\u00e4tle, \u00c5s, \u00c5se\"."}
{"id": "792616", "revid": "287204", "url": "https://it.wikipedia.org/wiki?curid=792616", "title": "Regno di Castiglia e Le\u00f3n", "text": "La storia della Corona di Castiglia o Regno di Castiglia e Le\u00f3n ebbe inizio con l'unione dei Regni di Castiglia e di Le\u00f3n nel 1230 e con la successiva unione delle loro Cortes (parlamenti). In quell'anno, alla morte del padre, Alfonso IX di Le\u00f3n, Ferdinando III entr\u00f2 in possesso del regno di Le\u00f3n unendolo al regno di Castiglia, che aveva ereditato dalla madre Berenguela, quando quest'ultima aveva abdicato in suo favore, nel 1217.\nPrecedentemente i due regni erano stati uniti in due occasioni:\nInizio del regno di Castiglia e Le\u00f3n.\nDopo il \"Tratado de las Tercer\u00edas\", dove aveva indennizzato le due sorellastre, Ferdinando III il Santo, pot\u00e9 finalmente riunire sotto un'unica corona i regni di Le\u00f3n e di Castiglia. Cos\u00ec i due regni di Castiglia e di Le\u00f3n furono unificati per la terza ed ultima volta e la capitale fu fissata a Burgos.\nNel 1236, Ferdinando III conquist\u00f2 la citt\u00e0 di Cordova e nel 1241, aiut\u00f2 il re di Murcia, Muhammad ibn Ali, che, in cambio, divenne suo vassallo.\nTra il 1243 ed il 1245, assieme al re d'Aragona, port\u00f2 a termine l'occupazione del territorio valenzano e vennero stabiliti i limiti territoriali con il Trattato di Almizra del 1244, firmato da Giacomo I ed il figlio di Ferdinando, Alfonso (futuro Alfonso X di Castiglia) per delimitare le aree di espansione sul territorio musulmano della corona di Castiglia e della Corona di Aragona, che confermava il trattato, del 1179, siglato tra Alfonso VIII di Castiglia ed Alfonso II d'Aragona, a Cazorla.\nNel 1245, il re di Granada chiese l'aiuto di Ferdinando, ed in cambio gli cedette la citt\u00e0 di Jaen (1246) e gli promise un contingente di soldati musulmani per la conquista cristiana dell'Andalusia. Nel 1247, occup\u00f2 Carmona, e, mentre la flotta cristiana al comando dell'ammiraglio castigliano, Raimondo Bonifaz, distruggeva la flotta musulmana che difendeva il Guadalquivir, pot\u00e9 assediare Siviglia che, dopo quindici mesi di resistenza, cadde il 22 dicembre 1248. Dopo Siviglia caddero Medina-Sidonia, Arcos, Cadice, Sanlucar e tutte le altre citt\u00e0 a sud della capitale.\nRiconquistato tutto il territorio dell'Andalusia, eccetto il regno di Granada ed un territorio del sud ovest nei pressi di Huelva, Ferdinando progett\u00f2 una spedizione in Nordafrica, per eliminare qualsiasi possibilit\u00e0 di reazione da parte dei musulmani, ma, mentre stava preparando la spedizione, mor\u00ec, a Siviglia, il 30 maggio del 1252.\nDurante il suo regno, Ferdinando III ordin\u00f2 la pubblicazione di un codice (Sentenario) che non aveva forza di legge ma che prepar\u00f2 la strada alle grandi riforme di suo figlio, Alfonso il Saggio, ed inoltre diede impulso alle Scuole di \"Estudio General del Reino de Le\u00f3n\", che suo padre, Alfonso IX, tra il 1218 ed il 1220, aveva fondato a Salamanca, e che poi suo figlio Alfonso il Saggio avrebbe chiamato Universidad.\nSviluppo del Castigliano e delle Universit\u00e0.\nAlfonso X, nel 1253, invase il Portogallo e si appropri\u00f2 della regione dell'Algarve che restitu\u00ec nel 1263, al principe ereditario Dionigi, figlio di sua figlia illegittima, Beatrice e del re del Portogallo, Alfonso III.Nel 1254, Alfonso dot\u00f2 la scuola di Salamanca, \"Scuole Estudio General del Reino de Le\u00f3n\", di un documento regolare che attribuiva allo \"scholasticus\" della cattedrale il diritto di promuovere gli studenti e di esercitare su essi un'ampia giurisdizione ed inoltre il papa Alessandro IV, nel 1255, la riconobbe Universit\u00e0 internazionale.Il 22 aprile del 1254, Alfonso stipul\u00f2 un trattato di alleanza con il re d'Inghilterra e duca di Aquitania, Enrico III, cementato dalle nozze della sorellastra, Eleonora di Castiglia con il figlio di Enrico III, l'erede al trono, Edoardo.Nel 1256, alla morte di Guglielmo II d'Olanda, Alfonso X ottenne la corona imperiale.\nAlfonso X \u00e8 considerato il fondatore della prosa letteraria castigliana. Cerc\u00f2 di riunire tutto il sapere della sua epoca nella lingua corrente parlata dai suoi sudditi, infatti realizz\u00f2 anche la prima riforma ortografica del castigliano, lingua che rese ufficiale nel suo regno, a scapito del latino. Fond\u00f2 la Scuola dei Traduttori di Toledo in cui saggi musulmani ed ebrei traducevano al castigliano le opere antiche arabe ed ebraiche; di grande importanza fu la traduzione dall'ebraico di molte versioni ebraiche delle opere arabe.La sua opera scientifica, storica e letteraria fu fondamentale: ricordiamo in particolare il suo contributo all'astronomia con le Tavole alfonsine.La sua attivit\u00e0 sul terreno giuridico fu fondamentale per quanto riguarda la nazionalizzazione e statalizzazione del diritto vigente: fece tradurre in castigliano il \"Liber Iudiciorum\" del re visigoto Reccesvindo, ottenendo cos\u00ec il \"Fuero Juzgo\"; promosse poi la redazione di un \"Fuero Real\" (raccolta di consuetudini applicate su tutto il regno, a cui vennero apportate modifiche tratte dal diritto romano e da quello canonico) realizzato nel periodo 1252-1255.Infine ad Alfonso, fu dovuta la compilazione, tra il 1256 ed il 1265, del \"Libro de las leges\", noto nel XIV secolo come \"Siete Partidas\" (o \"Leges de Partidas\" o \"Partidas\"), che fece tradurre in castigliano e nelle procedure giudiziarie sostitu\u00ec il latino con il castigliano.Purtroppo, durante il regno di Alfonso, su pressione della Chiesa e del Papa la politica di restrizioni verso gli ebrei fu intensificata ed anche se non si raggiunsero gli eccessi di altri Stati europei i decreti restrittivi della Chiesa ebbero un riflesso anche sul diritto civile. Infatti, anche nelle sue \"Siete Partidas\", Alfonso sottopose gli ebrei alle pi\u00f9 minute e mortificanti restrizioni. Gli ebrei, che furono costretti a vivere in quartieri speciali, \"aljama\", in cui godevano di notevole autonomia, dedicandosi soprattutto al commercio e all'artigianato, si distinsero nelle professioni mediche e finanziarie ed avevano in mano l'appalto delle imposte.Nel 1275, l'erede al trono, il primogenito maschio, Ferdinando, mor\u00ec mentre combatteva contro i Mori di al-Andalus. Alfonso X, ignorando i diritti dei figlioletti di Ferdinando, nomin\u00f2 nuovo erede al trono il figlio maschio secondogenito, Sancho IV e quando Alfonso X propose a Sancho di creare un piccolo regno, nella citt\u00e0 di Ja\u00e9n, per il nipote Alfonso de la Cerda, Sancho si ribell\u00f2 al padre ed inizi\u00f2 una guerra civile che releg\u00f2 Alfonso nel sud del regno di Castiglia, in Murcia e parte dell'Andalusia, la zona di Siviglia; nonostante la parziale vittoria, Sancho, l'8 novembre 1282, fu diseredato.\nAlfonso X mor\u00ec a Siviglia il 4 aprile 1284, e nonostante che fosse stato diseredato, il figlio Sancho gli succedette come Sancho IV, detronizzando i legittimi eredi, il nipote, Alfonso de la Cerda, per il regno di Castiglia ed il fratello Giovanni per il regno di Le\u00f3n.\nUsurpazione del ramo cadetto.\nQuesta usurpazione diede origine a un aspro periodo di lotte interne tra il nuovo re e la fazione vicina al legittimo erede di Castiglia, capeggiata dallo zio di Sancho, don Giovanni, affiancato dal signore della Biscaglia, Lope D\u00edaz III de Haro e sostenuta dagli Aragonesi, che dal 1285, avevano un nuovo re, Alfonso III. Sancho ne usc\u00ec vittorioso e lo zio Giovanni fu imprigionato, Lope D\u00edaz III de Haro giustiziato, cos\u00ec come parecchi partigiani degli infanti de la Cerda, furono passati con le armi a Badajoz, a Talavera, a Avila ed a Toledo.Nel settembre del 1288, a Jaca, Alfonso III di Aragona, organizz\u00f2 la proclamazione di Alfonso de la Cerda a re di Castiglia, che port\u00f2 i due regni di Castiglia e di Aragona ad una guerra di frontiera, con diverse battaglie tra il 1289, il 1290 e il 1291.Negli stessi anni, Sancho dovette respingere il contrattacco dei musulmani di al-Andalus, dopo lo sbarco dei Merinidi, capeggiati da Ab\u016b Y\u016bsuf, che erano stati chiamati da suo zio Giovanni, nuovamente ribellatosi a Sancho. I Merinidi misero l'assedio a Tarifa, strenuamente difesa da Guzm\u00e1n el Bueno, che riusc\u00ec a farli desistere, ritirare e rientrare in Marocco. Anche lo zio Giovanni depose le armi.\nNel 1295, all'improvvisa morte di Sancho IV, divenne re Ferdinando IV di soli nove anni e la madre, Maria di Molina, venne nominata reggente del regno. Fu un periodo estremamente difficile: lo zio, il principe Giovanni, si appropri\u00f2 del regno di Le\u00f3n mentre il cugino, Alfonso de la Cerda, con l'appoggio del nuovo re d'Aragona, Giacomo II, fece le sue richieste sempre pi\u00f9 pressanti e Ferdinando IV salv\u00f2 il trono solo grazie all'abilit\u00e0 con la quale la regina madre seppe mediare tra le varie forze in campo, alternando le concessioni tra nobilt\u00e0, clero e comuni, mantenendo un difficile equilibrio, appoggiandosi ora all'una ora all'altra fazione.\nSfruttando questa situazione di incertezza e approfittando della giovane et\u00e0 del nuovo re di Castiglia, il re del Portogallo, Dionigi dichiar\u00f2 guerra alla Castiglia, che si affrett\u00f2 a restituire le citt\u00e0 di Serpa e Moura ed inoltre a cedere al Portogallo le citt\u00e0 di Aroche ed Aracena e, dopo aver perso, nel 1296, il distretto di Ribac\u00f4a la reggente Maria con Ferdinando IV, nel 1297, siglarono il trattato di Alca\u00f1ices, che riconosciuto il Ribac\u00f4a al Portogallo sanciva una pace della durata di quarant'anni, che prevedeva amicizia e mutua difesa.Nel 1301, lo zio, il principe Giovanni, rinunci\u00f2 alle sue pretese sul Le\u00f3n, in cambio di cospicue donazioni mentre, nel 1304, Giacomo II di Aragona trov\u00f2 un accordo, conosciuto come \"Sentencia Arbitral de Torrellas\", confermato l'anno seguente (1305) con il trattato di Elche, con Ferdinando IV che portava il confine sul corso del rio Segura e dove la Murcia veniva confermata alla Castiglia, mentre le citt\u00e0 di Orihuela, Elche, Caudete, Elda ed Alicante, passavano al regno di Valencia, che faceva parte della corona d'Aragona, mentre Cartagena veniva restituita alla Castiglia.Con il trattato di Torrellas, fu anche concordato che Alfonso de la Cerda rinunciava a tutti i suoi diritti sul trono di Castiglia in cambio delle signorie di Alba, B\u00e9jar e Gibrale\u00f3n.Fatta la pace con l'Aragona Ferdinando IV si dedic\u00f2 alla guerra contro i Mori del regno di Granada e, nel 1309, con l'aiuto di Giacomo II di Aragona, e con la partecipazione anche di truppe portoghesi, occup\u00f2 Gibilterra (che per\u00f2, nel 1333, fu nuovamente perduta). Conquistata Gibilterra, stava pianificando l'assalto ad Algeciras quando lo sorprese la morte, nel 1312. Gli succedette il figlio Alfonso, di pochi mesi, e la nonna, Maria di Molina, fu nominata tutrice del nipotino, e dovette assumere nuovamente la reggenza del regno.\nGli ultimi re della casa di Borgogna.\nAlla morte della nonna, nel 1321, la tutoria di Alfonso XI (detto \"il Giustiziere\" per la fermezza e a volte la crudelt\u00e0, incluso l'omicidio, con la quale seppe reprimere le rivolte della nobilt\u00e0) fu oggetto di disputa tra la madre e gli zii paterni fino alla sua maggiore et\u00e0.\nIngrand\u00ec il suo regno a spese dei musulmani e, nel 1340, con la collaborazione del regno di Aragona (Pietro IV di Aragona invi\u00f2 la flotta aragonese) e del regno del Portogallo (il suocero Alfonso IV del Portogallo, nonostante fosse stato in guerra per tre anni, contro il regno di Castiglia, dal 1336 al 1339, gli invi\u00f2 delle truppe), all'assedio di Tarifa, riport\u00f2 la fondamentale vittoria del rio Salado (4 aprile 1340) e, si arriv\u00f2 alla pace tra Portogallo e Castiglia siglata a Siviglia, il 10 luglio 1340.Nel 1344, infine Alfonso XI conquist\u00f2 la citt\u00e0 di Algeciras e mor\u00ec all'assedio di Gibilterra, nel 1350, vittima della peste; egli \u00e8 stato il solo monarca europeo a morire durante la Peste Nera.Durante il suo regno furono convertite in norme giuridiche vigenti le Siete Partidas di Alfonso X, emanando \"la Ley de las Siete Partidas\".Inoltre va ricordato il suo rapporto extraconiugale con Eleonora di Guzm\u00e1n (discendente dalla casa di San Domenico di Guzm\u00e1n), che gli diede dieci figli.\nAlla morte prematura del padre, venne proclamato re Pietro I, di 16 anni, che, nel 1351, tolto l'assedio a Gibilterra, lasci\u00f2 Siviglia per la Castiglia, fece arrestare e poi assassinare, Eleonora di Guzm\u00e1n.Nel 1351 e nel 1352, riun\u00ec le \"Cortes\", a Valladolid, dove furono emanate importanti leggi contro il brigantaggio ed il vagabondaggio, lo sviluppo del commercio e dell'agricoltura, per la limitazione dei diritti della nobilt\u00e0 e per la protezione degli ebrei.Il ripudio e poi la carcerazione della moglie, Bianca di Borbone (che poi mor\u00ec nel castello di Medina-Sidonia, nel 1361), nel 1355, provoc\u00f2 la rottura dell'alleanza con il re di Francia, Giovanni II il Buono, e la minaccia di una scomunica di papa Innocenzo VI.Nel frattempo, nel 1354, era iniziata una ribellione, guidata dai figli della Guzm\u00e1n, con a capo Enrico di Trastamara, ma Pietro, convocate le \"Cortes\" ottenne le truppe per porre fine alla prima ribellione, mentre una seconda fin\u00ec con la sconfitta di Enrico di Trastamara di fronte a N\u00e1jera, nel 1360.\nTali e tante furono le atrocit\u00e0 commesse dal sovrano che, nel 1366, la sollevazione guidata ancora da Enrico, conte di Trasformata, alleato del re di Francia, Carlo V il Saggio, riprese. Gli insorti si impadronirono di Toledo e di quasi tutto il regno di Castiglia, esclusa Siviglia e la Galizia ed Enrico venne proclamato re a Calahorra. Pietro, allora chiese aiuto agli inglesi, che intervennero da Bordeaux, con le truppe del principe di Galles, Edoardo il Principe Nero, ed il suo alleato il re di Navarra, Carlo II il Malvagio, e, il 3 aprile 1367, vinse la battaglia di N\u00e1jera, fece prigioniero il comandante delle truppe avversarie, Bertrand du Guesclin, e dilag\u00f2 in Castiglia, cos\u00ec Pietro I il Crudele verso la fine del 1367 aveva riconquistato buona parte del regno.Ma Edoardo era ammalato e dovette abbandonare la Castiglia, allora Enrico di Trastamara, all'inizio del 1368, assistito da truppe francesi, riprese il sopravvento e, nel marzo 1369, lanci\u00f2 l'offensiva finale che sbaragli\u00f2 la resistenza del fratellastro, Pietro I, che aveva l'appoggio degli Ebrei e di alcune truppe musulmane, e che, in uno scontro, fu sopraffatto e ucciso personalmente da Enrico, che gli succedette sul trono.Con Pietro I di Castiglia si estinse il ramo principale (legittimo) della casata di Borgogna perch\u00e9 dei molti figli che ebbe, non ne lasci\u00f2 nessuno legittimo e comunque nessuno di questi gli succedette.\nLa casa di Trastamara.\nLa posizione del nuovo re, Enrico II (che era stato educato e adottato da un suo parente, il conte di Trast\u00e1mara Rodrigo Alvarez Asturias, che, nel 1345, gli aveva ceduto il titolo, da cui prese nome la dinastia che da lui ebbe inizio) risult\u00f2 molto difficile perch\u00e9 poteva contare soltanto sull'appoggio dei francesi mentre doveva difendersi dagli attacchi di Inghilterra, Portogallo, Navarra e Aragona e regioni intere (come la Galizia, Zamora e Ciudad Rodrigo) erano fuori dal suo controllo, fedeli al re assassinato.Di conseguenza Enrico dovette combattere una guerra contro i paesi vicini per poter difendere il proprio trono. Prima attacc\u00f2 il Portogallo, occup\u00f2 Braganza e impose a Ferdinando del Portogallo (aspirava al trono di Castiglia perch\u00e9 era il nipote maggiore di Sancho IV il Bravo) la pace di Alcoutim (1371). Poi sconfisse gli inglesi (Giovanni di Gand, duca di Lancaster, figlio di Edoardo III d'Inghilterra aspirava al trono di Castiglia perch\u00e9 marito della figlia di Pietro I, Costanza) nella battaglia navale di La Rochelle (1372). Quindi torn\u00f2 ad affrontare i portoghesi, che nel frattempo si erano ribellati, imponendo loro il Trattato di Santarem (1373).Pi\u00f9 tardi Enrico si scagli\u00f2 contro la Navarra, vinse il re di Navarra, Carlo il Malvagio e riconquist\u00f2 il territorio castigliano in precedenza perduto, con la prima pace di Briones (1373) e poi con il secondo trattato di Briones (1378), gli strapp\u00f2 una quindicina di castelli.\nInfine si diresse contro Pietro IV di Aragona, sconfiggendolo e obbligandolo alla firma della pace di Almaz\u00e1n (1375). Ognuno di questi trattati fu siglato con alleanze matrimoniali tra i suoi figli e quelli dei re di Portogallo, Navarra e Aragona, consolidando cos\u00ec la propria dinastia, ancora in odore di illegittimit\u00e0.\nEnrico si dedic\u00f2, quindi, alla ricostruzione del suo paese, lacerato dalla guerra civile, ma a causa della sua incerta posizione dovette conquistarsi i favori della nobilt\u00e0 con massicce donazioni di privilegi, beni e rendite. Fece cessare la persecuzione contro gli Ebrei, che era iniziata durante la guerra civile, in quanto erano partigiani di suo fratellastro Pietro I.\nEnrico mor\u00ec nel 1379, avvelenato, probabilmente, dagli emissari di Carlo il Malvagio di Navarra e gli succedette il figlio Giovanni I di Castiglia.\nGiovanni subentr\u00f2 al padre sul trono di Castiglia, che in quel periodo doveva pronunciarsi sul grande scisma, aperto dalla doppia elezione di papa Urbano VI e antipapa Clemente VII, entrambi eletti nel corso del 1378. Il 19 maggio 1381 fu pronunciato il consenso a Clemente VII.Nello stesso periodo, fu attaccato dal re del Portogallo, Ferdinando I; in aiuto dei portoghesi arrivarono delle truppe inglesi comandate da Edmondo di Langley, conte di Cambridge e zio del re d'Inghilterra, Riccardo II; Giovanni invi\u00f2 la flotta castigliana alla foce del Tago e, nel marzo del 1382, pose l'assedio a Lisbona. La citt\u00e0 resistette e, nell'agosto dello stesso anno, a Salvaterra de Magos, fu siglata la pace all'insaputa di Edmondo che, in settembre, dovette rientrare in Inghilterra.Dopo la morte di Ferdinando del Portogallo (1383), Giovanni di Castiglia, nel gennaio del 1384, invase il Portogallo per difendere gli interessi della moglie, Beatrice del Portogallo, e a Santarem subentr\u00f2 ad Eleonora Telles de Menezes nel governo del Portogallo. Mise l'assedio a Lisbona, ma quando la moglie Beatrice si ammal\u00f2 Giovanni rientr\u00f2 in Castiglia, per\u00f2 la guerra civile in Portogallo (conosciuta come \"Crisi del 1383-1385\" o come \"Interregnum\") prosegu\u00ec.Nell'aprile del 1385, a Coimbra, le \"Cortes\" portoghesi elessero re, con il nome di Giovanni I del Portogallo, Giovanni di Aviz, che aveva l'appoggio di Nuno \u00c1lvares Pereira.\nNella primavera del 1385, Giovanni I di Castiglia invi\u00f2 la flotta alla foce del Tago che pose il blocco a Lisbona, mentre lui invase il Portogallo, ma in agosto fu sconfitto ad Aljubarrota, Alcoba\u00e7a (Portogallo), inseguito in Castiglia e battuto a Valverde.\nAllora Giovanni di Gand, duca di Lancaster, figlio di Edoardo III d'Inghilterra e zio del re d'Inghilterra, Riccardo II, aspirante al trono di Castiglia perch\u00e9 marito della figlia di Pietro I di Castiglia, Costanza, alla notizia della battaglia di Aljubarrota, alleatosi con il nuovo re del Portogallo invase la Galizia. Ma l'anno dopo Giovanni sigl\u00f2 un trattato di pace (1387) che stabiliva una tregua con il Portogallo, della durata di tre anni, e con il successivo trattato di Bayonne (1388), poneva ufficialmente fine ai contrasti tra la casa di Trastamara e i discendenti di Pietro il Crudele con la promessa di matrimonio tra l'erede al trono di Castiglia (creato principe delle Asturie, titolo che contrassegn\u00f2 l'erede al trono di Castiglia ed \u00e8 stato mantenuto sino ai giorni nostri), Enrico, e Caterina la figlia di Giovanni di Gand, nipote quindi di Pietro I di Castiglia, ristabilendo cos\u00ec la legittimit\u00e0 della dinastia dei Trast\u00e1mara, sul trono di Castiglia.\nGiovanni I dovette mediare sia con i nobili, per guadagnarsene il consenso, sia con le citt\u00e0, per essere finanziato nella difficile guerra contro i portoghesi e dovette cedere parte delle proprie prerogative al loro organo rappresentativo, le \"Cortes de Castilla\".Mor\u00ec improvvisamente nel 1390 a causa di una caduta da cavallo, lasciando il regno nelle mani del figlio appena undicenne, Enrico III di Castiglia.\nEnrico divenne re sotto la reggenza di un consiglio della corona e sino al 1393, anno in cui Enrico, dichiarato maggiorenne, assunse il potere effettivo, furono anni piuttosto tumultuosi perch\u00e9 i reggenti, divisi in due fazioni nemiche, litigavano tra loro, rendendo instabile il governo del regno.\nEnrico rinnov\u00f2 la tregua con il regno del Portogallo, scaduta da tre anni, con una nuova tregua di quindici anni, ma nel 1396, le ostilit\u00e0 ripresero (dovette respingere a Badajoz, un tentativo di invasione da parte dei portoghesi) e, dopo qualche tempo, il 15 agosto del 1402, fu siglata, con Giovanni I del Portogallo, una nuova tregua decennale.Nel 1394, dopo la morte dell'antipapa Clemente VII, approv\u00f2 l'elezione del valenciano Pedro Mart\u00ednez de Luna, antipapa Benedetto XIII, e lo sostenne nelle sue pretese al soglio pontificio.\nDurante il suo regno inizi\u00f2 la colonizzazione delle Isole Canarie (1402), inviando ad esplorarle il navigatore francese, Giovanni di B\u00e9thencourt.Riprese la campagna militare contro i Mori del Regno di Granada, ottenendo l'importante vittoria di Collejares, nelle vicinanze d'\u00dabeda (1406).\nEnrico miglior\u00f2 le condizioni di vita degli Ebrei, che nel 1391, durante la reggenza avevano dovuto subire una dura persecuzione, promulgando vari editti che proibivano le persecuzioni degli Ebrei ed inoltre pacific\u00f2 la nobilt\u00e0 e restaur\u00f2 il potere regale.\nDi salute malferma, Enrico negli ultimi anni della sua breve vita dovette delegare parte del suo potere al fratello, Ferdinando, che alla sua morte, nel 1406, sarebbe diventato, assieme alla moglie di Enrico, Caterina di Lancaster, reggente durante la minore et\u00e0 del figlio e successore Giovanni II.\nLotte intestine e guerre civili.\nI reggenti di Giovanni II si divisero il regno di Castiglia, Caterina governava il nord: Galizia, Asturie, Cantabria, la Rioja ed il nord della Castiglia, mentre Ferdinando ebbe il governo di: Estremadura, parte dell'Andalusia parte della Murcia ed il sud della Castiglia. Le restanti parti dell'Andalusia e della Murcia erano in mano ai Mori del regno di Granada, governato dalla dinastia dei Nasridi.\nCompromesso di Caspe.\nFederico prosegu\u00ec la guerra contro il regno di Granada, iniziata da suo fratello Enrico III e si comport\u00f2 con molto valore alla conquista di Antequera, tanto che gli fu dato il soprannome di \"el d'Antequera\" e, nel 1411, Ferdinando d'Antequera, a nome di Giovanni II stipul\u00f2 la pace con il re del Portogallo, Giovanni I, ponendo fine alla guerra che era iniziata nel 1383.\nDopo il compromesso di Caspe (1412), Ferdinando divenne re della corona d'Aragona, dovette abbandonare la Castiglia per l'Aragona.\nCaterina, rimase unica reggente, coadiuvata da un consiglio della corona, di cui facevano parte i tre figli Ferdinando, Alfonso (il futuro re d'Aragona Alfonso V), Giovanni (il futuro re d'Aragona e di Navarra, Giovanni II) ed Enrico, detti \"gli infanti d'Aragona\". Essi avevano preso il posto del padre alla guida della famiglia (Trastamara) reale di Castiglia. Gli \"infanti d'Aragona\" furono costantemente in lotta con la fazione di nobili che si opponevano alla loro invadenza, anche dopo che Alfonso, nel 1416, alla morte del padre, dovette lasciare la Castiglia per ricevere la corona d'Aragona.\nNel 1418 la madre Caterina mor\u00ec e, nel 1419, Giovanni II fu dichiarato maggiorenne; il re, continuando a preferire la letteratura, le galanterie di corte ed i passatempi vari, ai gravosi impegni di governo, cominci\u00f2 ad appoggiarsi ad un nobile, nipote dell'arcivescovo di Toledo, \u00c1lvaro de Luna, per contrastare l'invadenza degli \"infanti d'Aragona\".\nGli \"infanti d'Aragona\", con il \"Golpe di Tordesillas\", del 1420, attuato da Enrico, presero e tennero il potere per circa dieci anni, quando furono sopraffatti dal partito realista, a loro avverso, guidato da \u00c1lvaro de Luna, rientrato dall'esilio. Dapprima gli \"infanti d'Aragona\" furono imprigionati, per il \"Golpe\" di dieci anni prima ma poi, per le pressioni esercitate dal re della corona d'Aragona, il loro fratello maggiore, Alfonso V il Magnanimo, furono liberati ed esiliati in Aragona. Nel 1431 Giovanni II e \u00c1lvaro de Luna ripresero la guerra contro il regno di Granada e le truppe castigliane, dopo aver occupato Jimena de la Frontera, avanzarono verso la capitale del regno dei Mori, riportarono una vittoria nella battaglia di La Higueruela il 1\u00ba luglio 1431, senza per\u00f2 riuscire a raggiungere Granada.\nNel 1438 gli \"infanti\" Giovanni ed Enrico, rientrarono in Castiglia, ripresero il potere e fecero esiliare \u00c1lvaro de Luna, nel corso del 1439. \u00c1lvaro per\u00f2 rientr\u00f2, riorganizz\u00f2 la sua fazione e si arriv\u00f2 allo scontro decisivo, nella prima battaglia di Olmedo del 1445, dove gli \"infanti d'Aragona\" furono sconfitti, ed Enrico mor\u00ec in seguito alla ferita ad una mano, che and\u00f2 in gangrena, mentre Giovanni, vedovo della moglie, Bianca di Navarra, si occup\u00f2 del regno di Navarra.\nNonostante questa vittoria la nobilt\u00e0 continu\u00f2 ad ostacolare l'opera del re e del suo connestabile, \u00c1lvaro de Luna che, dopo alcuni anni fu fatto arrestare e processare davanti ad un consiglio, con l'imputazione di aver tentato di controllare con la stregoneria la mente del re e quindi, trovato colpevole fu condannato a morte e giustiziato, il 2 giugno del 1453.\nGiovanni II mor\u00ec l'anno seguente consegnando al figlio Enrico IV un trono traballante, un regno in cui il potere era saldamente nelle mani dell'alta nobilt\u00e0, alla quale il re non ebbe la forza (e nemmeno il carattere) per opporsi.\nGuerra contro Giovanni II.\nSalito al trono nel 1454, Enrico, nel 1462, dopo che le \"Cortes\" di Catalogna avevano emanato un decreto che dichiarava il re, Giovanni II di Aragona e la regina, Giovanna Enr\u00edquez della corona d'Aragona, nemici della Catalogna, ricevette l'offerta della contea di Barcellona, che accett\u00f2 ed entr\u00f2 in territorio catalano con le sue truppe obbligando Giovanni a desistere dall'assedio di Barcellona. Ma l\"'infante di Aragona\", Giovanni (ora re d'Aragona e di Navarra) riun\u00ec le forze che, in Castiglia, ancora simpatizzavano per lui attacc\u00f2 Enrico e, alla fine del 1463, lo costrinse a rinunciare alla contea di Barcellona in cambio della rinuncia a tutte le sue rendite e feudi che possedeva in Castiglia. Nel 1462, ad Enrico era nata una figlia, Giovanna, che negli ambienti di corte, partigiani del principe delle Asturie il suo fratellastro, Alfonso (1453 - 1468), che gi\u00e0 veniva chiamato Alfonso XII, venne denominata la \"Beltraneja\", in quanto supposta figlia di uno dei migliori amici di Enrico, Beltr\u00e1n de la Cueva.\nLe due fazioni della nobilt\u00e0 castigliana cercarono di far nominare erede al trono ciascuna il proprio candidato e le \"cortes\", nel 1464, si pronunciarono a favore di Giovanna, riconoscendola figlia legittima, ma la fazione avversa, nel 1465, tenne un'assemblea ad \u00c1vila (\"Farsa de \u00c1vila\"), dove senza averne alcun diritto i nobili processarono il re in un processo-farsa, privo di ogni legalit\u00e0, il re, Enrico IV, fu deposto e Alfonso (Alfonso XII) fu proclamato re.\nTale oltraggio produsse una forte reazione a favore di Enrico che riusc\u00ec a raccogliere un esercito per opporsi al sopruso subito. Dopo la battaglia di Olmedo, dall'esito incerto, e la morte di Alfonso (1468), la nobilt\u00e0 gli impose di firmare un trattato (Tratado de los Toros de Guisando) nel quale riconosceva di fatto l'illegittimit\u00e0 di Giovanna, designando come erede la propria sorellastra, Isabella.\nNel 1469, per\u00f2, dopo che la sorellastra si era sposata, contro la sua volont\u00e0, con l'erede al trono di Aragona, Ferdinando, ritratt\u00f2 il precedente accordo, giur\u00f2 pubblicamente, che Giovanna era sua figlia legittima e la proclam\u00f2 erede al trono, con la Cerimonia de la Val de Lozoya, un prato vicino a Buitrago.\nQuesta decisione diede origine a una serie di conflitti tra coloro che sostenevano Giovanna e tra coloro che sostenevano Isabella.\nGuerra di successione castigliana.\nAlla morte improvvisa di Enrico IV si scaten\u00f2 tra questi due partiti una vera e propria guerra di successione, perch\u00e9 Isabella il 13 dicembre 1474 fu proclamata regina di Castiglia e Ferdinando divenne re consorte con il nome di Ferdinando V di Castiglia, mentre la Beltraneja che ugualmente reclamava la corona di Castiglia, era stata promessa ad Alfonso V del Portogallo.\nImmediatamente il re del Portogallo, Alfonso V, dichiarato re di Castiglia e Le\u00f3n, dai partigiani della moglie, nonostante che Isabella fosse gi\u00e0 stata incoronata regina con il marito Ferdinando, invase la Castiglia (estate del 1475), per difendere i diritti di sua moglie; lo scontro decisivo avvenne nei pressi di Toro, la citt\u00e0 in cui si era insediata e dove teneva la corte Giovanna \"la Beltraneja\", dove Ferdinando, comandante dell'esercito castigliano, mise in fuga Alfonso.La pace fu siglata ad Alc\u00e1\u00e7ovas (Viana do Alentejo), il 4 settembre del 1479, e il re del Portogallo, Alfonso V e la moglie Giovanna rinunciavano ad ogni pretesa sul regno di Castiglia e sulle isole Baleari e sulle isole Canarie mentre i regni di Castiglia e Aragona rinunciavano a Madera, alle Azzorre e alle isole di Capo Verde ed inoltre lasciavano al Portogallo tutte le terre a sud del Capo Bojador. Il trattato venne controfirmato dai re Cattolici a Toledo nel marzo del 1480.\nUnione della corona di Castiglia con la corona di Aragona.\nAlla morte del suocero di Isabella, Giovanni II di Aragona, il 20 gennaio 1479, il marito, Ferdinando oltre che re di Sicilia divenne re di Aragona e, nello stesso anno, fu decretata l'unione \"de facto\" della Corona di Castiglia con la Corona d'Aragona, e fu applicato il contratto di matrimonio, per cui i due stati erano uniti ma i governi dei due Stati erano separati.\nInfatti all'insediamento sul trono, avvenuto il 13 dicembre 1474, a Segovia, fu deciso che Isabella poteva esercitare il suo potere regale in Castiglia ma non in Aragona, mentre Ferdinando, oltre ad esercitare il potere regale in Aragona, per il contratto di Matrimonio (capitulaciones), in Castiglia poteva amministrare la giustizia congiuntamente o separatamente; le ordinanze reali venivano firmate da entrambi; le monete recavano insieme le due effigi ed i sigilli reali portavano le armi delle due casate; infine Ferdinando si occupava della politica estera.\nA partire dal 1481 Ferdinando si occup\u00f2 della conquista del regno dei Nasridi di Granada, dove Ferdinando mise in mostra le sue doti di diplomazia e di attitudini militari, gi\u00e0 dimostrate nella guerra civile. La guerra di Granada fu una guerra d'assedio e termin\u00f2 nel 1492, con la capitolazione dell'ultimo ridotto musulmano della penisola iberica, e il 2 gennaio 1492 Granada si arrese, dopo sei mesi di assedio, e Isabella vi entr\u00f2 vittoriosa con il crocifisso in mano (come spesso viene rappresentata), completando cos\u00ec la Reconquista.\nAlla caduta di Granada, il papa Innocenzo VIII confer\u00ec a Isabella ed al marito Ferdinando, il titolo di \"Maest\u00e0 cattolica\".Lo strumento principale di consolidamento del nuovo regno fu la religione cattolica, di cui i nuovi re di Castiglia e Aragona ben conoscevano la forza di coesione e la potenza di \"instrumentum regni\": nonostante le resistenze del papato, l'Inquisizione e il clero furono posti sotto la giurisdizione reale, per evitare cos\u00ec che gran parte delle rendite del clero finissero a Roma e le si tratteneva a Toledo, la capitale del regno (una bolla che autorizzava la nomina di inquisitori nei domini spagnoli fu promulgata da papa Sisto IV, nel 1478). Isabella introdusse in Castiglia, nel 1480, l'Inquisizione e quattro anni dopo Ferdinando la reintrodusse anche in Aragona (in Aragona vigeva dal 1249, ma non era pi\u00f9 praticata).\nL'azione della \"Santa\" Inquisizione era diretta in particolar modo contro i \"moriscos\", cio\u00e8 i musulmani rimasti e convertiti al cristianesimo, e soprattutto contro gli ebrei.\nCi\u00f2 port\u00f2 alla dispersione degli ebrei sefarditi soprattutto nel bacino del Mediterraneo, in particolar modo nei territori dell'Impero Ottomano, dove trovarono una maggiore tolleranza religiosa. Gli ebrei convertiti inoltre in ogni caso subivano discriminazioni sociali ed economiche: erano loro vietati particolari mestieri, venivano additati come marranos, in lingua spagnola maiali, e spesso si arriv\u00f2 a segregarli in determinati quartieri - ghetto delle citt\u00e0, chiamati \"Juderias\".\nLa disputa con il Portogallo e inizio dello sfruttamento delle colonie.\nCristoforo Colombo aveva sottoposto il suo piano di circumnavigare la terra, per arrivare all'India, al re del Portogallo, Giovanni II, ma quest'ultimo aveva buoni motivi per ritenere che il progetto da lui seguito di doppiare l'Africa avrebbe portato a risultati sicuri mentre il bisogno di consolidare le finanze del regno, e la speranza di trovare nuove ricchezze nelle lontane terre di cui si cominciava a favoleggiare, avevano infatti indotto Isabella ad interessarsi alle idee di Cristoforo Colombo, e a dargli modo di attuarle. La spedizione, come si sa, ebbe fortuna, e dopo la scoperta dell'America Isabella si preoccup\u00f2 di sfruttarne le risorse, non senza impegnarsi a cristianizzare gli indigeni.\nMa al ritorno di Colombo dopo il primo viaggio, il re del Portogallo, Giovanni II ebbe modo di incontrarlo ed ebbe il sospetto che, secondo il trattato di Toledo del 1480, le terre scoperte fossero nella zona di influenza del Portogallo. Ferdinando II di Aragona, propose di risolvere la questione con un negoziato che port\u00f2 al Trattato di Tordesillas (firmato a Tordesillas, in Castiglia, il 7 giugno 1494) che divise il mondo al di fuori dell'Europa in un duopolio esclusivo tra la Spagna ed il Portogallo.\nPolitiche matrimoniali e morte di Isabella.\nPer aumentare la loro potenza ed isolare la Francia con le sue pericolose mire espansionistiche, Ferdinando e Isabella attuarono una proficua politica matrimoniale, servendosi dei figli:\nIsabella mor\u00ec il 26 novembre 1504 nel palazzo reale di Medina del Campo (Valladolid), per un cancro all'utero e sul trono di Castiglia le succedette la figlia terzogenita, Giovanna, detta la Pazza, mentre la reggenza venne rivendicata sia dal marito, Filippo il Bello che dal padre Ferdinando. Con il trattato di Villaf\u00e1fila (Zamora), del 27 giugno 1506, Filippo fu riconosciuto re di Castiglia, mentre Ferdinando continu\u00f2 a governare l'Aragona, pur essendo stati unificati, i regni di Castiglia e di Aragona, anche \"de jure\".\nUnione effettiva delle corone.\nNel 1506 Filippo il Bello mor\u00ec e dopo un breve periodo di reggenza del cardinale Francisco Jim\u00e9nez de Cisneros, Ferdinando fu chiamato dalle cortes castigliane a tenere la reggenza di Castiglia per conto della figlia, Giovanna, il cui stato mentale era ulteriormente peggiorato.\nNel 1507, Ferdinando inizio una guerra di conquista nel Nordafrica, e le truppe spagnole conquistarono Pe\u00f1\u00f3n de V\u00e9lez de la Gomera, nel 1508, Orano, nel 1509, B\u00e9ja\u00efa, nel 1510, che port\u00f2 alla sottomissione di Algeri e al riconoscimento della sovranit\u00e0 spagnola da parte dei re di Tunisi e di Tlemcen, ed infine, nel 1511, fu conquistata Tripoli.\nPer\u00f2, nello stesso anno, la successiva sconfitta spagnola all'isola di Gerba ferm\u00f2 l'avanzata spagnola per diversi anni.Nel novembre 1511 Ferdinando e Enrico VIII nella prospettiva di costituire la Lega Santa firmarono il Trattato di Westminster che stabiliva un patto di mutuo aiuto contro il nemico comune, la Francia.Nel 1512, Ferdinando, re d'Aragona e reggente di Castiglia, conquist\u00f2 e annesse al regno una parte del regno di Navarra, che di fatto risult\u00f2 diviso in due:\nFerdinando mor\u00ec nel 1516, e la figlia Giovanna, il cui stato mentale era sempre molto grave, divenne anche regina della Corona d'Aragona, mentre, la reggenza, tocc\u00f2 al figlio di Giovanna, il nipote di Ferdinando, il sedicenne Carlo di Gand, futuro Carlo V come Imperatore. Sotto gli Asburgo l'unione personale delle corone che componevano la Spagna continuarono ad esistere, mantenendo la situazione di eterogeneit\u00e0 legale e amministrativa. La situazione cambi\u00f2 soltanto tra il 1707 e il 1716, quando attraverso i decreti di Nueva Planta la dinastia borbonica, salita al trono a seguito alla Guerra di Successione Spagnola, soppresse definitivamente i vecchi regni con i rispettivi \"fueros\", trasformandoli in province del Regno di Spagna e uniformando la loro legislazione con quella del Regno di Castiglia."}
{"id": "792623", "revid": "1573940", "url": "https://it.wikipedia.org/wiki?curid=792623", "title": "Consonante postalveolare", "text": "In fonetica articolatoria, una consonante postalveolare (o prepalatale) \u00e8 una consonante, classificata secondo il proprio luogo di articolazione, che fa parte del pi\u00f9 ampio gruppo delle consonanti con articolazione dentale-alveolare, il quale comprende anche le consonanti dentali e alveolari, le cui differenze sono in genere trascurate se non nel caso delle fricative.\nUna consonante postalveolare viene articolata accostando la parte anteriore della lingua alla parte anteriore del palato, subito dietro gli alveoli, in modo che l'aria, costretta dall'ostacolo, produca un rumore nella sua fuoriuscita.\nLe consonanti.\nPer le consonanti di questo gruppo, si rimanda alla voce consonante alveolare: a differenziarsi da esse, sono solo le consonanti fricative, e di conseguenza le relative affricate, che l'alfabeto fonetico internazionale elenca come:"}
{"id": "792627", "revid": "67712", "url": "https://it.wikipedia.org/wiki?curid=792627", "title": "Alveolare", "text": ""}
{"id": "792630", "revid": "1318658", "url": "https://it.wikipedia.org/wiki?curid=792630", "title": "Verla", "text": "Verla \u00e8 un villaggio del XIX secolo molto ben conservato che si trova nella municipalit\u00e0 di Jaala, in Finlandia. Nel 1996 \u00e8 stato inserito nell'elenco dei Patrimoni dell'umanit\u00e0 dell'UNESCO.\nLa particolarit\u00e0 principale del villaggio \u00e8 il suo mulino ad acqua in legno, costruito nel 1882 da Gottlieb Kreidl e Louis Haenel e in funzione fino al 1964. Un precedente mulino venne costruito nel 1872, sempre in legno, ma and\u00f2 distrutto in seguito a un incendio quattro anni dopo."}
{"id": "792632", "revid": "67712", "url": "https://it.wikipedia.org/wiki?curid=792632", "title": "Postalveolare", "text": ""}
{"id": "792633", "revid": "287204", "url": "https://it.wikipedia.org/wiki?curid=792633", "title": "Flavio Soriga", "text": "Biografia.\nVincitore nel 2000 del Premio Italo Calvino per inediti con la raccolta di racconti \"Diavoli di Nurai\u00f2\" (Il Maestrale), nel 2002 ha pubblicato per Garzanti il romanzo \"Neropioggia\" (Premio Grazia Deledda Giovani 2003). Nel 2003, Soriga ha partecipato come autore italiano al progetto \"Scritture Giovani\" del Festivaletteratura di Mantova. \u00c8 stato accostato alla Nuova letteratura sarda formata, tra gli altri, da Sergio Atzeni, Salvatore Mannuzzu e Giulio Angioni.\nNel 2007 ha lavorato come autore al programma di Diego Cugia e Gianfranco Funari Apocalypse Show su Raiuno. Nello stesso anno gli \u00e8 stata assegnata dall'Universit\u00e0 di Vienna la donazione per giovani scrittori della Fondazione Abraham Woursell. Del 2008 \u00e8 il romanzo \"Sardinia Blues\" (Bompiani), vincitore del Premio Mondello citt\u00e0 di Palermo.\nUn suo racconto \u00e8 presente nell'antologia di scrittori italiani e statunitensi \"Il lato oscuro\", curata da Roberto Santachiara per Einaudi, collana Stile Libero. Nell'ottobre 2009 ha vinto il Premio letterario Piero Chiara con la raccolta di racconti \"L'amore a Londra e in altri luoghi\" (Bompiani).\nNel 2010 ha pubblicato il romanzo \"Il cuore dei briganti\" (Bompiani), finalista al Premio Rieti. Nel 2011 ha pubblicato, per la collana Contromano dell'editore Laterza, \"Nuraghe Beach, la Sardegna che non visiterete mai\". Nel 2013 \u00e8 uscito (per Bompiani) il romanzo \"Metropolis, Martino Crissanti indaga\".\nScrive per il quotidiano \"L'Unione Sarda\" per la sua rubrica settimanale \"Vistamare\" per l'edizione cagliaritana del quotidiano.\nEsperienze televisive.\nSoriga esordisce in televisione nella stagione 1994/1995 prendendo parte alla trasmissione \"Tg dei Ragazzi\" e \"Sulla scia del Cimonoco,\" in onda sull'emittente regionale Sardegna Uno. Nel giugno 2011 \u00e8 stato uno degli autori del programma di Rai 3 \"Hotel Patria\", condotto da Mario Calabresi. \nDurante l'estate 2011 ha portato in tour il reading musicato \"NuraGhe Beach\", tratto dal suo ultimo libro omonimo, \"La Sardegna che non visiterete mai\" (Laterza).\nNella primavera del 2012 ha condotto i collegamenti esterni del programma di Rai 3, \"Robinson\", condotto da Luisella Costamagna. Nel 2013 \u00e8 ospite diverse volte della trasmissione di Victoria Cabello \"Quelli che...\" (Rai Due), in qualit\u00e0 di tifoso del Cagliari.\nAttualmente collabora come videomaker con Rai Cultura, ed \u00e8 tra gli autori del programma tv \"Per un pugno di libri\" su Rai3. "}
{"id": "792635", "revid": "67712", "url": "https://it.wikipedia.org/wiki?curid=792635", "title": "Retroflessa", "text": ""}
{"id": "792637", "revid": "767487", "url": "https://it.wikipedia.org/wiki?curid=792637", "title": "Orgy", "text": "Gli Orgy sono un gruppo musicale alternative metal formatosi a Los Angeles (California). La loro musica \u00e8 stata specificatamente descritta come \"death pop\" o \"space core\", e spesso chiamata anche cyber metal o industrial metal.\nStoria del gruppo.\nLa band si form\u00f2 nel 1997 dal cantante Jay Gordon e il chitarrista Ryan Shuck che, con Jonathan Davis, erano nella band Sexart, assistendo in eventuali canzoni della casa discografica dei Korn, Elementree Records.\nIl bassista Paige Haley, il chitarrista Amir Derakh e il batterista Bobby Hewitt completarono la formazione. Tutti erano veterani della scena hair metal degli ultimi anni ottanta/primi anni novanta di Los Angeles. Derakh aveva ottenuto precedentemente fama negli anni ottanta nella band heavy metal Rough Cutt e nei Jailhouse, ed era un componente degli Electric Love Hogs. Gordon e Derakh erano inoltre degli esperti produttori.\nSei mesi dopo la loro fondazione furono ingaggiati dalla Elementree Records con cui iniziarono a produrre demo e a esibirsi in piccoli show. Nel 1998 usc\u00ec il loro album di debutto, \"Candyass\", e con esso il loro primo singolo, \"Stitches\", battuto per\u00f2 in numero di vendite dal secondo singolo, cover dei New Order, \"Blue Monday\".\nGli Orgy fecero il loro debutto live alla \"EdgeFest\", a Tulsa, in Oklahoma, nel 1998 e si unirono al \"Family Values Tour\" con i Korn, i Limp Bizkit, Ice Cube, gli Incubus e i Rammstein.\nIl loro secondo album, denominato \"Vapor Transmission\", usc\u00ec nel 2000 con i singoli \"Fiction (Dreams in Digital)\" e \"Opticon\". Dopo questa uscita, gli Orgy lasciarono la Reprise Records per l'etichetta di Gordon, la D1 Music. Con questa casa usc\u00ec il loro terzo disco, \"Punk Statik Paranoia\", nel 2004.\nNel 2001 gli Orgy sono apparsi come guest star in una puntata della serie televisiva americana \"Streghe\" (episodio 3.18, \"La scatola dei peccati\"), nella quale hanno suonato \"Opticon\"."}
{"id": "792641", "revid": "67712", "url": "https://it.wikipedia.org/wiki?curid=792641", "title": "Consonanti alveolari", "text": ""}
{"id": "792648", "revid": "67712", "url": "https://it.wikipedia.org/wiki?curid=792648", "title": "Consonanti bilabiali", "text": ""}
{"id": "792653", "revid": "147489", "url": "https://it.wikipedia.org/wiki?curid=792653", "title": "Ben Grimm", "text": ""}
{"id": "792654", "revid": "67712", "url": "https://it.wikipedia.org/wiki?curid=792654", "title": "Consonanti laterali", "text": ""}
{"id": "792656", "revid": "767487", "url": "https://it.wikipedia.org/wiki?curid=792656", "title": "Leucoplasto", "text": "Il leucoplasto \u00e8 un tipo di plastidio e, come tale, di organulo che si ritrova nelle cellule delle piante e di alcuni protisti. \nNon possiede pigmenti, al contrario di altri plastidi come i cloroplasti. Non essendo verde, lo si ritrova preferenzialmente nelle radici e nei tessuti non fotosintetici delle piante. \nIn base alla sostanza accumulata come riserva possono distinguersi in:\nIn alcuni casi, comunque, \u00e8 possibile che la funzione fotosintetica non sia la pi\u00f9 importante, provvedendo esso a fornire un'ampia gamma di altre funzioni biosintetiche, inclusa la sintesi di acidi grassi, molti amminoacidi e composti tetrapirrolici. In genere i leucoplasti sono pi\u00f9 piccoli del cloroplasti, ed hanno una morfologia variabile.\nUna rete molto estesa di tilacoidi intergrana \u00e8 stata osservata nelle cellule di radici, ipocotili e petali e nel callo e nelle colture cellulari in sospensione di tabacco. In alcune cellule ad un certo stadio di sviluppo, i leucoplasti sono bloccati intorno al nucleo, con membrane intergrana che si estendono dalla periferia della cellula, come osservato per i protoplastidi nelle cellule meristematiche.\nGli ezioplasti mancano di pigmenti e possono essere tecnicamente definiti come leucoplasti. Dopo alcuni minuti di esposizione alla luce, gli ezioplasti cominciano a trasformarsi in cloroplasti funzionanti, e cessano di essere leucoplasti."}
{"id": "792657", "revid": "67712", "url": "https://it.wikipedia.org/wiki?curid=792657", "title": "Consonanti dentali", "text": ""}
{"id": "792661", "revid": "67712", "url": "https://it.wikipedia.org/wiki?curid=792661", "title": "Consonanti retroflesse", "text": ""}
{"id": "792664", "revid": "2143456", "url": "https://it.wikipedia.org/wiki?curid=792664", "title": "Carlo Giovanni Testori", "text": "Biografia.\nIncominci\u00f2 gli studi musicali probabilmente sotto la guida del padre, che era violinista e al contrappunto attraverso gli insegnamenti del canonico Giovanni Maria Brusasco, maestro di cappella del Duomo di Vercelli. In seguito si rec\u00f2 a Milano per lo studio del violino e della composizione. Ritornato a Vercelli, fu attivo come maestro di musica e professore di violino, dimostrando attitudine all\u2019insegnamento e disponibilit\u00e0 al miglioramento delle conoscenze e della didattica a partire dalle obiezioni degli studenti.\nCompose messe, mottetti e pagine strumentali. L\u2019affermazione come maestro di cappella presso il Duomo di S. Eusebio, aggiunta alla biografia di Testori da parte di De-Gregory, non poggia su dati certi e verificabili, ma lo stesso musicista attesta una sua collaborazione con la Cappella Capitolare vercellese.\nPur non ottenendo un incarico istituzionale neppure presso il Teatro cittadino, Testori \u00e8 indicato come \u201cprimo violinista\u201d della citt\u00e0 di Vercelli in due lettere scritte da Quirino Gasparini a Giovanni Battista Martini.\nLa sua fama \u00e8 legata soprattutto al trattato di armonia \"La musica ragionata\", edito a Vercelli da Giuseppe Panialis nel 1767. In questa e nelle opere successive (basate sulla teoria di Rameau), Testori compendia la trattatistica dei secoli XVII e XVIII, esponendo in forma di dialogo vivace ed arguto nozioni musicali.\nCharles Burney, nel suo \"Viaggio musicale in Italia\", riferisce di essersi fermato il 15 luglio 1770 a Vercelli per incontrare il Testori, con il quale ebbe \"una gradevole conversazione\". Il compositore Muzio Clementi e il celebre violinista Giovanni Battista Viotti studiarono armonia sui suoi trattati.\nOpere.\nComposizioni musicali.\nTestori compose messe, vespri, mottetti (che allo stato attuale risultano perduti) e pagine strumentali. Tra queste ultime ne sono state rintracciate due:\n\"Dodici trio a due violini e basso opera seconda\"\n\"Sonatta c\u00f2 dui mandolini e basso\"\nQueste composizioni sono collocabili in quel gruppo di innumerevoli musiche della seconda met\u00e0 del Settecento, scritte per fini didattici o per una cerchia di conoscenti, di modesta tecnica esecutiva e rispondenti a uno stile galante.\nTrattati.\nLa sua fama \u00e8 tuttavia legata soprattutto al trattato di armonia \"La musica ragionata\", edito a Vercelli da Giuseppe Panialis nel 1767. Si tratta di un\u2019opera didattica in dodici capitoli in cui Testori compendia la trattatistica dei secoli XVII e XVIII, esponendo in forma di dialogo vivace ed arguto nozioni musicali. In questa e nelle opere successive (basate sulla teoria di Rameau) egli si pone come obiettivo di rendere pi\u00f9 chiara e accessibile la complessa dottrina musicale. L\u2019intera opera, scritta nell\u2019arco di quindici anni, \u00e8 costituita da:\n\"La musica \u00a0ragionata espressa famigliarmente in dodici passeggiate a dialogo\", Vercelli, Panialis, 1767\n\"Primi rudimenti della musica e supplemento alla musica ragionata. Libro secondo\", Vercelli, Panialis, 1771\n\"Supplemento alla musica ragionata. Libro terzo\", Vercelli, Panialis, 1773\n\"L\u2019arte di scrivere a otto reali e supplemento alla musica ragionata\". \"Libro quarto\", Vercelli, Panialis, 1782\nSi segnala che la Regione Piemonte, in collaborazione con l\u2019Assessorato alle Politiche Culturali del Comune di Vercelli, ha curato la ristampa anastatica de \"La musica ragionata\" e dei suoi supplementi sulla base di una ricerca storica di Guido Rimonda e Cristina Canziani (Associazione Camerata Ducale) che \u00e8 stata pubblicata tra il 1998 e il 2001."}
{"id": "792666", "revid": "115233", "url": "https://it.wikipedia.org/wiki?curid=792666", "title": "Monema", "text": ""}
{"id": "792668", "revid": "67712", "url": "https://it.wikipedia.org/wiki?curid=792668", "title": "Punto di articolazione", "text": ""}
{"id": "792675", "revid": "287204", "url": "https://it.wikipedia.org/wiki?curid=792675", "title": "Rio Grande Valley Vipers", "text": "I Rio Grande Valley Vipers sono una squadra di pallacanestro di Edinburg che milita nella NBA G League, il campionato professionistico di sviluppo della National Basketball Association.\nSquadre NBA affiliate.\nSono affiliati attualmente agli Houston Rockets e precedentemente erano affiliati anche ai New Orleans Pelicans."}
{"id": "792684", "revid": "1123217", "url": "https://it.wikipedia.org/wiki?curid=792684", "title": "Hemileccinum impolitum", "text": "Hemileccinum impolitum \u00e8 un fungo della famiglia Boletaceae, inserito nel 2008 nel genere \"Hemileccinum\" avendo caratteristiche diverse da \"Boletus\".\nDescrizione della specie.\nCappello.\n5\u201318\u00a0cm di diametro, prima emisferico, poi convesso infine spianato. \nPori.\nMinuti e concolori ai tubuli.\nTubuli.\nLunghi, arrotondati al gambo, prima gialli, poi giallo-verde.\nGambo.\n6-15 x 2\u20136\u00a0cm, sodo, pieno, lievemente ventricoso, bianco crema con sfumature giallo chiaro, privo di reticolo.\nCarne.\nSoda, giallastra, immutabile.\nHabitat.\nFungo simbionte. Cresce solitario o a piccoli gruppi, dall'estate all'inizio dell'autunno, in boschi di latifoglia, prediligendo terreni umidi e argillosi.\nCommestibilit\u00e0.\nBuono commestibile, si consiglia di eliminare la base del gambo che emana un caratteristico odore di fenolo.\nEtimologia.\nDal latino \"impolitus\" = non levigato."}
{"id": "792687", "revid": "2197462", "url": "https://it.wikipedia.org/wiki?curid=792687", "title": "Monica Gasparini", "text": "Biografia.\nHa iniziato la carriera da giornalista in alcune televisioni locali bresciane, quali Videobrescia, Retebrescia e Teletutto.\nNel 1992 \u00e8 arrivata a Mediaset dove ha affiancato Massimo De Luca alla conduzione del programma sportivo \"L'appello del marted\u00ec\". Dal 1993 al 2006 ha fatto parte della redazione di \"Studio Aperto\" prevalentemente come conduttrice dell'edizione delle 18:30, alternandosi con altri giornalisti, tra i quali Claudio Brachino ed Elena Guarnieri.\nDa novembre 2007 \u00e8 approdata al \"TG5\" di Clemente J. Mimun, come conduttrice dell'edizione delle 17:00. Nel novembre 2008 ha sostituito la collega Elena Guarnieri (impegnata nel nuovo ciclo del programma \"Vite straordinarie\" e appena diventata mamma) alla conduzione dell'edizione delle 13 del TG5 al fianco di Luca Rigoni. Nelle estati 2008 e 2009 ha anche condotto varie volte il \"TG5\" delle ore 20:00.\nNel giugno 2010 \u00e8 tornata a \"Studio Aperto\" come caporedattore e conduttrice del telegiornale delle 12:25. Nel 2011 ha condotto, insieme alle colleghe Monica Coggi e Silvia Carrera, la trasmissione di prima serata di Italia 1 \" Tabloid\", curata dalle redazioni giornalistiche di \"Studio Aperto\" e Videonews.\nDa settembre 2011 a marzo 2012 ha preso parte come opinionista a varie puntate del programma \"Mattino Cinque\".\nNel 2012 \u00e8 stata scelta dal direttore Giovanni Toti quale volto di punta del \"TG4\", che dopo 20 anni di direzione Fede ha operato un restyling: il 9 aprile \u00e8 avvenuto il passaggio ufficiale nella redazione del \"TG4\", con il ruolo di caporedattore e conduttrice dell'edizione principale delle 18:55. Dopo l'ingresso di Toti in politica, la Gasparini \u00e8 tornata al telegiornale di Italia 1 col nuovo ruolo di caporedattore centrale, conducendo nuovamente l'edizione di punta delle 12:25 a partire dal 10 febbraio 2014.\nVita privata.\n\u00c8 vedova del giornalista sportivo Alberto D'Aguanno, da cui ha avuto due figli. Dal 2007 \u00e8 legata al collega giornalista Ivan Zazzaroni."}
{"id": "792689", "revid": "130040", "url": "https://it.wikipedia.org/wiki?curid=792689", "title": "Guglielmo X d'Aquitania", "text": ""}
{"id": "792695", "revid": "287204", "url": "https://it.wikipedia.org/wiki?curid=792695", "title": "Pala", "text": ""}
{"id": "792698", "revid": "1934238", "url": "https://it.wikipedia.org/wiki?curid=792698", "title": "Westminster School", "text": "Il Royal College of St. Peter at Westminster (noto come Westminster School) \u00e8 una delle pi\u00f9 famose \"scuole indipendenti\" per ragazzi del Regno Unito e la migliore come risultati dell'esame A Level.\nSi trova nel centro di Londra, accanto all'Abbazia di Westminster, ed ha una storia che risale a prima del XII secolo. Il suo direttore \u00e8 dal 2005 Stephen Spurr e conta 742 alunni, di cui un terzo . Gli alunni maschi sono ammessi a partire dai 13 anni, le femmine solo dai 16."}
{"id": "792711", "revid": "104012722", "url": "https://it.wikipedia.org/wiki?curid=792711", "title": "UK Music Hall of Fame", "text": "La Uk Music Hall Of Fame onora i musicisti che hanno raggiunto una fama illimitata a livello mondiale. I musicisti membri possono essere di qualsiasi nazionalit\u00e0.\nLa Hall Of Fame nasce nel 2004 con l'inserimento di cinque membri fondatori e altri cinque membri selezionati con il televoto del pubblico, per un totale di due da ognuno dei precedenti cinque decenni. Dagli anni successivi, un gruppo di oltre 60 giornalisti ed impiegati nell'industria musicale decide quali musicisti inserire nella Hall Of Fame.\nArtisti inseriti nel 2004.\nIn aggiunta, il pubblico ebbe l'opportunit\u00e0 di aggiungere un artista per ogni decennio, da cinque liste di dieci nomi ciascuna. I cinque membri scelti dal pubblico nell'ottobre 2004 furono:\nLe liste dei musicisti eleggibili erano:"}
{"id": "792719", "revid": "125593442", "url": "https://it.wikipedia.org/wiki?curid=792719", "title": "Garc\u00eda II S\u00e1nchez di Navarra", "text": "Origine.\nGarc\u00eda era figlio del re di Pamplona, Sancho Abarca e della cugina di suo padre Urraca di Castiglia, figlia del conte di Castiglia, Fern\u00e1n Gonz\u00e1lez e di Sancha di Pamplona, sorella di suo nonno Garc\u00eda I S\u00e1nchez.\nBiografia.\nNegli anni giovanili, tra il 972 e il 991 venne citato diverse volte nei documenti di donazioni ai vari monasteri fatti dai suoi genitori.\nNel 994, a Nel 981 spos\u00f2 Jimena Fern\u00e1ndez, figlia del conte Fernando Verm\u00fandez (discendente del re delle Asturie Ordo\u00f1o I) e della moglie Elvira.\nAlla morte del padre, nel 994, gli subentr\u00f2 nel titolo di re di Navarra.Inizialmente, rifiutando di pagare il tributo al califfo di Cordova, cerc\u00f2 di liberarsi del vassallaggio nei confronti di al-Andalus, che il padre aveva accettato, ma dopo essersi scontrato con Almanzor, nel 996, fu costretto a recarsi a Cordova, per chiedere la pace.\nNel 997, i pamplonesi organizzarono una spedizione contro i mori dei territori intorno a Calatayud, che caus\u00f2 la morte del fratello del governatore musulmano di Calatayud. Almanzor, per vendicarne la morte fece decapitare 50 cristiani.\nGarc\u00eda II S\u00e1nchez mor\u00ec, nel dicembre del 999, dopo aver dato il suo appoggio al conte di Castiglia, Sancho Garc\u00e9s, che aveva ottenuto l'appoggio anche del re del Le\u00f3n Alfonso V e del conte di Salda\u00f1a, Garc\u00eda G\u00f3mez de Carri\u00f3n. Alla battaglia di Cervera de Pisuerga, nella Provincia di Palencia, nel luglio del 1000, Sancho Garc\u00e9s e il conte di Salda\u00f1a subirono una cocente sconfitta.Sul trono di Pamplona gli successe il figlio Sancho III Garc\u00e9s, di circa dieci anni, ancora sotto tutela.\nLa battaglia di Calata\u00f1azor.\nL'arcivescovo di Toledo, Rodrigo Jim\u00e9nez de Rada ed il vescovo di Tuy, Lucas, oltre 200 anni dopo l'avvenimento, ci narrano che nel 998, il re di Le\u00f3n Bermudo II, il re di Navarra, Garc\u00eda II S\u00e1nchez il Tremolante ed il conte di Castiglia Garc\u00eda Fern\u00e1ndez formarono una lega ed attaccarono Almanzor a Calata\u00f1azor, dove gli inflissero una terribile sconfitta e che Almazor mor\u00ec in seguito a Medinaceli a causa delle ferite riportate nella battaglia in questione (la battaglia di Calata\u00f1azor).Inoltre ci dicono che al ritorno dell'esercito di al-Andalus a Cordova, apparve miracolosamente un pastore (nel quale gli storici cristiani videro il diavolo) che cantava la famosa lirica: \u00abA Calata\u00f1azor Almanzor perse il suo tamburo\u00bb.\nQuesta versione presenta due grosse inesattezze:\nMolto probabilmente, a Calata\u00f1azor, nel 1002, ci fu uno scontro tra gli alleati cristiani (il Le\u00f3n del re Alfonso V, la Navarra del re, Sancho III Garc\u00e9s il Grande e la Castiglia del conte Sancho Garc\u00e9s) e la retroguardia delle truppe di Almanzor che stava rientrando, gi\u00e0 gravemente ammalato (e quindi non partecip\u00f2 alla battaglia), nel suo quartiere invernale di Medinaceli, dove poco dopo mor\u00ec.\nDiscendenza.\nGarcia e Jimena ebbero quattro figli:"}
{"id": "792726", "revid": "73447", "url": "https://it.wikipedia.org/wiki?curid=792726", "title": "If You Have To Ask", "text": ""}
{"id": "792734", "revid": "187109", "url": "https://it.wikipedia.org/wiki?curid=792734", "title": "If You Have to Ask", "text": "If You Have to Ask \u00e8 un singolo dei Red Hot Chili Peppers estratto dal loro quinto album in studio, \"Blood Sugar Sex Magik\" (1991).\nLa canzone.\nFu pubblicata come singolo nel 1993.\nSi tratta di un brano orecchiabile, con una linea di basso tipicamente funk, riff di chitarra semplici e giri di batteria leggeri. Le due strofe della canzone consistono di rapping senza senso e con alcuni giochi di parole, quasi sussurrati da Anthony Kiedis. Il ritornello spiega proprio il senso inesistente dei testi: John Frusciante dice \"Se devi chiedere che vuol dire\", e Kiedis completa la frase con \"non lo saprai mai\". Il finale \u00e8 affidato ad un assolo di Frusciante.\nIl video.\nIl video illustra il gruppo in uno dei loro primi concerti mentre eseguono la canzone, qui doppiata dalla versione in studio. Nel suo video appare Arik Marshall, che dopo l'abbandono di John Frusciante nel 1992 lo sostitu\u00ec alla chitarra nel gruppo.\nCuriosit\u00e0.\nAlla fine del brano, dopo che Frusciante ha eseguito l'assolo di chiusura, si sentono gli altri componenti del gruppo e i produttori che applaudono per il suo lavoro. \"If You Have to Ask\" fu editata con quell'applauso.\nTracce.\nCD singolo (1993)\n12\" singolo (1993)"}
{"id": "792747", "revid": "125987255", "url": "https://it.wikipedia.org/wiki?curid=792747", "title": "Aritzo", "text": "Aritzo (\"Ar\u00ectzo\" in sardo) \u00e8 un comune italiano di abitanti in provincia di Nuoro situato nell'antica regione della Barbagia di Belv\u00ec.\nGeografia fisica.\nTerritorio.\nIl comune \u00e8 noto in Sardegna soprattutto come centro di villeggiatura montana sia estivo che invernale, vista la posizione strategica ai piedi del monte Gennargentu, a 800 m sul livello del mare.\nOrigini del nome.\nIl nome verrebbe fatto risalire a quello dei ricci di castagno, pianta abbondante nell'area. Cfr. anche basco \"areitz\", \"haritz\", per \"quercia\" opure \"castagno\", da valutare se termine nativo di quella lingua preindoeuropea o prestito.\nStoria.\nL'area fu abitata fin dal Neolitico, per la presenza sul territorio di una tomba dei giganti e di alcune domus de janas.\nFu poi un centro punico: in regione Gidilau furono trovati dei depositi con monete puniche e una tomba con oggetti in bronzo, ora custoditi nel museo archeologico di Cagliari.\nNel medioevo appartenne al Giudicato di Arborea e fece parte della curatoria della Barbagia di Meana. Alla caduta del giudicato (1420) pass\u00f2 sotto il dominio aragonese in seguito alla guerra sardo-catalana. Sotto gli aragonesi fu incorporato nella signoria della Barbagia di Belv\u00ec, e vi rimase fino al 1840 quando fu riscattato agli ultimi feudatari per diventare un comune amministrato da un sindaco e da un consiglio comunale.\nMonumenti e luoghi d'interesse.\nPercorrendo corso Umberto I, la via principale del paese, si pu\u00f2 ammirare la chiesa parrocchiale di San Michele Arcangelo, di epoca cinquecentesca ma con la parte pi\u00f9 antica dell'XI secolo ; le ex prigioni spagnole del 1600, dette Sa Bovida, dove nel 1793 vennero rinchiusi alcuni ufficiali francesi grazie alla massima sicurezza dell'edificio; la casa Devilla un complesso architettonico che conserva intatto il nucleo originario che pu\u00f2 essere datato intorno al XVII secolo e nel cortile interno venne ucciso il poeta Bachisio Sulis; il castello Arangino, fatto costruire nel 1917 in stile neogotico dal cavalier Vincenzo Arangino.\nUn'altra caratteristica del paese sono poi alcune antiche case costruite in scisto e abbellite da balconi in legno.\nDi particolare interesse \u00e8 il museo etnografico che ospita migliaia di oggetti della tradizione agro-silvo-pastorale.\nOltre alla parrocchiale ad Aritzo si trovano anche la chiesa di Sant'Antonio di Padova e la chiesa di Santa Maria della Neve.\nUn tempo erano esistenti anche le Chiese di Sant'Antonio Abate e Santa Vitalia di cui rimane memoria solo in alcune immagini, della chiesa di Sant'Antonio Abate rimangono dei pezzi dell'altare ligneo nel museo etnografico e alcuni pezzi architettonici custoditi gelosamente nei giardini delle case private.\nSociet\u00e0.\nLingue e dialetti.\nLa variante del sardo parlata ad Aritzo \u00e8 riconducibile alla Limba de mesania.\nCultura.\nEventi.\nLa \"sagra delle castagne e delle nocciole\", nata nel 1972, si tiene nell'ultimo fine settimana di ottobre, dove di riescono a contare quasi 50.000 visitatori nei 2 giorni festivi.\"\nAltre feste importanti sono Sant'Antonio Abate, San Michele, Sant'Antonio da Padova, San Giovanni, Sant'Isidoro, San Basilio, Madonna della neve e la sagra della Carapigna.\nEconomia.\nPaese a vocazione prevalentemente turistica, ha comunque nel settore della pastorizia e dell'artigianato altri punti saldi della sua economia.\nNel passato Aritzo commerciava anche la neve che, dopo essere stata raccolta nelle \u201cneviere\u201d (contenitori appositi), veniva utilizzata, dai cosiddetti \"Niargios\" durante l'estate per produrre un caratteristico sorbetto al limone denominato in lingua sarda \u201cSa Carapigna\u201d. \nAritzo \u00e8 conosciuta in territorio regionale anche per la grande produzione di castagne, e celebra questo primato con una sagra annuale.\nSport.\nCalcio.\nLa principale squadra di calcio della citt\u00e0 \u00e8 l\"A.S.D. Polisportiva Aritzo 1977\" che milita nel girone C sardo di 1\u00aa Categoria. Dalla stagione 2013/2014 alla stagione 2014/2015 ha militato nel girone B sardo di Promozione. \u00c8 nata nel 1977. I colori sociali sono: il bianco ed il verde."}
{"id": "792754", "revid": "767487", "url": "https://it.wikipedia.org/wiki?curid=792754", "title": "GTPasi", "text": "Le GTPasi sono enzimi che idrolizzano GTP (Guanosintrifosfato).\nQuesti enzimi sono generalmente in forma attiva quando legano il nucleoside trifosfato (GTP) e in forma inattiva se legano il nucleoside difosfato (GDP). Per questa ragione sono spesso considerati degli interruttori molecolari, che li rende particolarmente utili all'interno di una cellula come regolatori.\nProteine strettamente legate alle GTPasi sono le proteine che attivano la GTPasi (GAP), stimolando queste ultime a idrolizzare il GTP a GDP e Pi (fosfato inorganico). Il GDP cos\u00ec ottenuto resta legato alla GTPasi finch\u00e9 un'ulteriore proteina, il fattore di scambio nucleotidico (GEF), non sostituisce il nucleoside difosfato con un nucleoside trifosfato.\nSono generalmente distinte in due classi: "}
{"id": "792758", "revid": "1305772", "url": "https://it.wikipedia.org/wiki?curid=792758", "title": "Film d'exploitation", "text": "Il film d'exploitation (o \"di sfruttamento\") \u00e8 un genere cinematografico che mette da parte la ricerca di valori artistici per portare in scena elementi pi\u00f9 forti, con l'esibizione esplicita di scene di sesso e di violenza, talvolta veicolando messaggi di una parte politica o lobbistica.\nStoria.\nFilm del genere sono esistiti fin dagli albori del cinema, e sono divenuti molto popolari negli anni settanta e ottanta, un ventennio in cui, negli Stati Uniti e in Europa, and\u00f2 allentandosi sempre pi\u00f9 la censura cinematografica e affievolendosi la percezione del tab\u00f9 nel cinema.\nCaratteristiche.\nLa stessa parola inglese \"exploitation\" rimanda allo \"sfruttamento\" di un filone cinematografico ed \u00e8 un termine che viene usato dal marketing come etichetta da apporre a spettacoli e film per pubblicizzarli. I \"film d'exploitation\" sono quelli il cui successo non \u00e8 dovuto alla qualit\u00e0 del contenuto, ma piuttosto alla pubblicit\u00e0 (per esempio, uno strumento di marketing molto usato da molti film di \"exploitation\" \u00e8 quello di avvertire il pubblico del divieto in cui il film \u00e8 incorso in una certa regione). Ephraim Katz, autore di \"The Film Encyclopedia\", ha definito i film d\"exploitation\" come:\nL'influenza del genere si \u00e8 estesa al cinema di epoca successiva: essa pu\u00f2 essere riscontrata in film come \"\", \"Grindhouse\" di Quentin Tarantino e Robert Rodriguez (amanti dichiarati dei film d\"exploitation\"), in buona parte della cinematografia di Takashi Miike (\"Ichi the Killer\") e nei primi due film di Rob Zombie, \"La casa dei 1000 corpi\" e \"La casa del diavolo\" o addirittura Eli Roth con \"Cabin Fever\" o \"The Green Inferno\". Dagli anni novanta, questo genere ha ricevuto attenzione da parte dei circoli accademici, dove \u00e8 a volte definito \"paracinema\".\nIl cinema delle Grindhouse.\nPer \"grindhouse\" s'intende una sala cinematografica che proietta soprattutto film d\"exploitation\"; spesso gli stessi film d\"exploitation\" vengono chiamati \"grindhouse\". Le \"grind-house\" sono note per le maratone non-stop di film di serie B, di solito con due film mostrati di seguito, della stessa serie. Molti di questi cinema cittadini ospitano spettacoli \"burlesque\", con balli e altro materiale frivolo. Iniziato nei tardi anni sessanta e specialmente durante i primi anni settanta, i film d\"exploitation\" mostrati in questi cinema erano imperniati su scene di sesso esplicito, violenza, trame bizzarre o addirittura perverse, e su altri contenuti tab\u00f9. Molte \"grind-house\" mostravano esclusivamente pellicole pornografiche.\nDagli anni ottanta, l\"home video\" determin\u00f2 l'obsolescenza delle \"grind-house\". Dalla fine del decennio, questi cinema scomparvero da Los Angeles (dove erano diffusi a Broadway e Hollywood Boulevard), a New York (dove erano diffusi a Times Square) e a San Francisco (dove erano diffusi a Market Street). Dalla met\u00e0 degli anni novanta del XX secolo in poi, questi cinema sono scomparsi del tutto dagli Stati Uniti d'America.\nSottogeneri.\nI film d\"exploitation\" hanno adottato i temi tipici di altri generi cinematografici, come i documentari. I sottogeneri dei film d\"exploitation\" sono categorizzati dalle caratteristiche che usano. A tema, i film d\"exploitation\" possono anche essere influenzati da altri cosiddetti media d\"exploitation\", come i \"pulp magazine\".\nExploitation classica.\nI film d\"exploitation\" classici, le prime forme di film d\"exploitation\", sono film che vennero additati come sensazionali pellicole create sotto l'effetto di droghe o con attivit\u00e0 ricreative negli anni trenta e quaranta. Essi furono sensazionali all'epoca, e furono prodotti indipendentemente dalle compagnie degli \"studios\" hollywoodiani per aggirare le restrizioni della MPAA e cercando di far ottenere ai cinema che li proiettavano un discreto guadagno. Oggi, comunque, sono rivalutati dagli \"aficionados\" per la loro valenza nostalgica e ironica. Forse il pi\u00f9 famoso esempio di questi \u00e8 la storia \"Reefer Madness\", un sensazionale e notoriamente inaccurato tentativo di \"demonizzare\" la marijuana durante il proibizionismo degli Stati Uniti.\nUn tipo particolarmente importante di film d\"exploitation\" di questo periodo era la \"sex hygiene-exploitation\", un tentativo di far ricorrere la popolazione a metodi contraccettivi che rendessero pi\u00f9 sicuri i rapporti sessuali. Questi film spesso presentavano \"dottori\" che descrivevano come fosse meglio assicurarsi di avere un rapporto sicuro. Il film veniva spesso proiettato con un altro dottore in camice bianco che vendeva volantini sull'igiene sessuale alla fine della visione della pellicola. Di solito i produttori guadagnavano di pi\u00f9 dalla vendita dei volantini che dai soldi usati per la visione della pellicola. Questo tipo di film era anche conosciuto come \"spettacolo di strada\", perch\u00e9 era mostrato da citt\u00e0 a citt\u00e0 ed era promosso come un circo o un festival. Una delle pi\u00f9 famose pellicole della \"sex hygiene-exploitation\" fu quella di \"Mom and Dad\", che presentava una scena di parto reale, facendo avvicinare la pellicola alla pornografia legalizzata negli anni quaranta.\nExploitation nera.\nI film d\"exploitation\" nera o \"blaxploitation\" vennero girati con attori di colore, inizialmente solo per un pubblico nero, e su temi stereotipicamente afroamericani come la vita povera, la droga e la prostituzione. Esempi degli anni settanta sono \"Shaft il detective\", \"Superfly\", \"Cleopatra Jones\", \"Coffy\", \"Foxy Brown\" e \"Sweet Sweetback's Baadasssss Song\".\nSexploitation.\nI film di \"exploitation\" sessuale o \"sexploitation\", sono simili ai film pornografici \"softcore\", perch\u00e9 il film serve come strumento per mostrare scene in cui sono presenti donne nude o seminude. Mentre molti film contengono scene di sesso forti, la \"sexploitation\" mostra queste scene pi\u00f9 esplicitamente rispetto alle altre pellicole, spesso allargando le sequenze mostranti nudit\u00e0. Tra i film pi\u00f9 noti di \"sexploitation\" vi sono quelli di Jes\u00fas Franco, che si uniscono all'horror, quelli di Russ Meyer e quelli di Andy Sidaris.\nShock exploitation.\nI film della \"shock exploitation\" sono quelli contenenti scene o sequenze miranti a terrorizzare il pubblico. Questi tipi di film d\"exploitation\" focalizzano su contenuti normalmente ritenuti tab\u00f9, come violenza esplicita estremamente realistica, stupri, zoofilia e scene di incesto. Esempi di \"shock-exploitation\" sono le pellicole \"L'ultima casa a sinistra\", \"Ilsa, la belva delle SS\", \"Fight for your life\", \"Run and Kill\", \"Bald Headed Betty\", \"Last House on Dead End Street\", \"Vase de noces\", \"Baise moi - Scopami\", \"Thriller - en grym film\", \"Non violentate Jennifer\", \"Tromeo and Juliet\" e \"\". Il critico Roger Ebert ha detto che \"Non violentate Jennifer\" \u00e8 \u00abil peggior film mai realizzato, fa star male, orribile ed eccessivo\u00bb. Qualche volta questi film pretendono di raccontare una storia vera, come la pellicola giapponese \"Concrete\", che parla dell'omicidio Furuta. Il sotto-sottogenere dei falsi \"snuff movie\" potrebbe includere anche il secondo capitolo della saga di Guinea Pig, , sempre giapponese.\nBikexploitation.\n\"Il selvaggio\" (1953), con Marlon Brando, fu probabilmente il primo film di questo sottogenere che di solito focalizzava su bande di motociclisti che si divertivano a somministrare \"dosi\" di sesso e violenza alle povere vittime. La maggior parte di questi film vennero realizzati dalla seconda met\u00e0 degli anni sessanta sino ai primi anni settanta. Tra i pi\u00f9 importanti, \"I selvaggi\" di Roger Corman, \"Angeli dell'inferno su due ruote\" di Richard Rush, \"Violence\" di Tom Laughlin, \"Satan's Sadists\" di Al Adamson, \"Un mucchio di bastardi\" di Jack Starrett e \"Quattro sporchi bastardi\" di Seymour Robbie. Il codificatore del genere \u00e8 probabilmente \"Motorpsycho!\" di Russ Meyer; influenze del genere si possono riscontrare anche in lavori successivi come \"Easy Rider\" di Dennis Hopper, \"Arancia meccanica\" di Stanley Kubrick, \"Mad Max\" di George Miller e \"Rusty il selvaggio\" di Francis Ford Coppola.\nI film sui cannibali.\nI film sui cannibali, anche detti di \"genere cannibale\", sono una collezione di film esplicitamente violenti prodotti dai primi anni settanta sino agli anni ottanta, inizialmente solo da registi italiani. Questi film principalmente s'incentravano sulla tortura e il cannibalismo di trib\u00f9 rimaste all'et\u00e0 della pietra nel Sud America o nelle foreste pluviali asiatiche, di solito perpetrate nei confronti di occidentali che le trib\u00f9 tenevano prigionieri e che alla fine si rivelavano pi\u00f9 selvaggi dei cannibali. Simili in certi aspetti ai \"mondo film\", la peculiarit\u00e0 dei film sui cannibali era la messa in mostra di localit\u00e0 esotiche e violenza esplicita.\nQuello dei film sui cannibali fu un genere di \"exploitation\" molto popolare tra gli anni settanta e gli anni ottanta, in seguito alla proiezione di \"Il paese del sesso selvaggio\" di Umberto Lenzi, il primo film a mostrare alle platee il cannibalismo, nel 1972. Nel 1977, Ruggero Deodato produsse e diresse \"Ultimo mondo cannibale\", ispirando diversi altri registi nel periodo successivo, denominato per questo \"boom della cannibal-exploitation\". Questo periodo vide anche la creazione del pi\u00f9 famoso film del sottogenere, \"Cannibal Holocaust\" (che influenz\u00f2 \"The Blair Witch Project\"). Dopo il 1981, il genere inizi\u00f2 a decadere, e i film divennero sempre pi\u00f9 rari. Nel 1985, Michele Massimo Tarantini cre\u00f2 \"Nudo e selvaggio\", l'ultimo esempio del genere.\nFilm sugli zombi.\nI film sugli zombi sono quelli che, prendendo spunto dai classici film di zombie, cambiano la trama per far s\u00ec che vengano mostrate pi\u00f9 scene di nudit\u00e0 e violenza oltre il limite. Nonostante i film sugli zombi siano esistiti sin dagli anni trenta, prima degli anni settanta essi non entrarono nel mirino dell\"exploitation\". La maggior parte dei film sugli zombi vennero diretti da registi italiani, che seguirono il successo di \"Zombi\" di George A. Romero. Quasi contemporaneamente all'uscita della pellicola, usc\u00ec \"Zombi 2\", diretto da Lucio Fulci, che si prefiss\u00f2 di battere il successo della pellicola di Romero.\nA differenza di \"Zombi\", \"Zombi 2\" includeva diverse scene lunghe di nudit\u00e0 e una pi\u00f9 consistente quantit\u00e0 di violenza: l\"exploitation\" degli zombi era appena nata. Diversi imitatori crearono \"spin-off\" e seguiti (inclusi \"Zombi 3\" e \"Oltre la morte\" - inizialmente diffuso con il titolo di \"Zombi 4\"), portando la mania europea dilagante per gli zombi al massimo (Fulci avrebbe contribuito anche con le sue due pellicole \"Paura nella citt\u00e0 dei morti viventi\" e \"...E tu vivrai nel terrore! L'aldil\u00e0\"). Dal punto di vista dell\"exploitation\", uno dei pi\u00f9 noti film d\"exploitation\" sugli zombi \u00e8 \"Zombi Holocaust\" di Marino Girolami, che univa elementi della \"zombiexploitation\" con quelli dei \"cannibal movie\". Elementi d'influenza del genere si possono riscontrare in \"Grindhouse - Planet Terror\" di Robert Rodriguez (2007).\nFilm splatter.\nUn film \"splatter\" o \"gore\" \u00e8 un film incentrato sugli aspetti espliciti della violenza. Questi film, mediante l'uso di effetti speciali, sangue e talvolta di interiora, vogliono mostrare al pubblico l'estrema fragilit\u00e0 del corpo umano.\nVolendo illustrare immagini che potrebbero essere scioccanti, i film \"splatter\" hanno le proprie radici nel movimento dell'\"arte trasgressiva\". Come genere a s\u00e9 stante, gli \"splatter\" iniziarono a proliferare nella prima met\u00e0 degli anni sessanta con i film di Herschell Gordon Lewis e David F. Friedman, che divennero noti per pellicole come \"Blood Feast\" (1963) e \"Two Thousand Maniacs!\" (1964). Dagli anni settanta lo \"splatter\" ha affrontato le tematiche dei \"serial killer\", spesso nascosti in comunit\u00e0 rurali, come in \"Invasion of the Blood Farmers\" di Ed Adlum, \"Non aprite quella porta\" di Tobe Hooper e \"Le colline hanno gli occhi\" di Wes Craven.\nSpaghetti western.\nGli spaghetti-western sono un sottogenere dei film western che inizi\u00f2 a emergere durante la seconda met\u00e0 degli anni sessanta, cos\u00ec soprannominati perch\u00e9 venivano prodotti per la maggior parte da studi italiani. Il primo esempio del genere \u00e8 \"Per un pugno di dollari\" di Sergio Leone. Inizialmente erano tutti caratterizzati dall'italiano come lingua principale, budget limitati e una fotografia minimalista e \"violenta\", che quindi tendeva a smitizzare molte delle convenzioni dei primi western di John Ford. Non a caso i protagonisti degli spaghetti-western erano quasi sempre banditi, pistoleri, malviventi, evasi di galera e stranieri senza nome (come l\"Uomo senza nome\" di Clint Eastwood). Alcuni pensano che il nome \"spaghetti western\" derivi anche dal fatto che nei film in questione, il sangue era sparso copiosamente, come appunto il sugo degli spaghetti.\nInfluenze del genere si riscontrano anche oggi. Il regista Quentin Tarantino ha pi\u00f9 volte asserito di amare il genere e di rifarsi al regista/icona, Sergio Leone. Tra gli altri registi da ricordare, Sergio Corbucci e Sergio Sollima.\nI \"mondo film\".\nI \"mondo film\", spesso chiamati \"documentari shock\", sono film simili ai documentari che trovano il loro fulcro su argomenti sensazionalizzati, come le usanze esotiche internazionali e scene di morte e violenza uniche ma realistiche. Simile a quello della \"shock exploitation\", l'obiettivo dei \"mondo film\" \u00e8 essere fulminanti per il pubblico non solo perch\u00e9 hanno a che fare con elementi tab\u00f9 (per esempio, costumi sessuali stranieri o variet\u00e0 di comportamenti violenti nelle varie societ\u00e0), ma anche perch\u00e9 l'azione ripresa \u00e8 reale. Nonostante una buona quantit\u00e0 di \"mondo film\" contenga una certa dose di materiale educativo, di molti non si sa nemmeno come siano stati girati, e di molti altri invece \u00e8 sin troppo evidente la finzione.\nLo stesso nome \"Mondo\" viene dal primo film di successo del genere, \"Mondo cane\" di Gualtiero Jacopetti. \"Mondo cane\" venne seguito da un numero di \"sequel\" e \"spin-off\", molti dei quali vennero prodotti in Italia. I \"mondo film\" continuarono a essere dei gradini importanti dell\"exploitation\" durante gli anni sessanta e gli anni settanta, quando lo stile del cinema inizi\u00f2 a cambiare. Mentre all'inizio questi film contenevano immagini di usi e costumi di altre civilt\u00e0, dal 1978 con il film \"Le facce della morte\" il genere inizi\u00f2 ad approdare sempre pi\u00f9 gradualmente alla violenza e ai rituali di morte delle trib\u00f9 sottosviluppate. Da quel momento i \"mondo film\" si avvicinarono ai \"cannibal movie\" e ai \"death film\", che non presentano come i predecessori incidenti, suicidi e pratiche di morte filmate dal vivo.\nLa seconda blaxploitation: \"women in prison films\".\nI film sulle donne in prigione sono quelle pellicole che mostrano donne prigioniere torturate, umiliate e forzate a prender parte a giochi di carattere sessuale da guardiani e direttori di carceri pervertiti e sadici. Di solito, in questi film, i prigionieri si rivoltano contro i loro aguzzini. Come per la \"sexploitation\", il fulcro di questi film \u00e8 l'alto contenuto di scene di sesso (sempre restando nel campo del \"softcore\") o, come per la \"shock exploitation\", l'alto contenuto di scene di tortura e crudelt\u00e0. Uno dei capisaldi \u00e8 \"Donne in catene\" con Pam Grier.\nNazisploitation.\nLa nazisploitation \u00e8 un sottogenere di film che ha come caratteristica principale, le crudeli vicende dei nazisti durante la seconda guerra mondiale. Molto spesso nei film di nazisploitation sono presenti anche elementi del genere donne in prigione e sexploitation, dove la figura femminile subisce atti di violenza e crudelt\u00e0 da parte delle gerarchie naziste. Il titolo pi\u00f9 rappresentativo del genere \u00e8 \"Ilsa la belva delle SS\" del 1975 diretto da Don Edmonds. Molti elementi riconducibili al genere sono gi\u00e0 presenti in pellicole come \"L'uomo del banco dei pegni\" diretto da Sidney Lumet del 1964 o \"Camp 7 - Lager femminile\", diretto da Lee Frost nel 1969.\nAltri esempi.\nAlcuni film d\"exploitation\" spaziano da categoria a categoria liberamente. \"Let Me Die a Woman\" di Doris Wishman contiene elementi della \"sexploitation\" e della \"shock exploitation\", ad esempio."}
{"id": "792760", "revid": "93685", "url": "https://it.wikipedia.org/wiki?curid=792760", "title": "1\u00b0 principio della termodinamica", "text": ""}
{"id": "792761", "revid": "436907", "url": "https://it.wikipedia.org/wiki?curid=792761", "title": "I Disappear", "text": "I Disappear \u00e8 un singolo del gruppo musicale statunitense Metallica, pubblicato il 26 giugno 2000 come unico estratto dalla colonna sonora del film \"\".\nDescrizione.\nIl brano richiama le sonorit\u00e0 del gruppo che hanno caratterizzato le loro pubblicazioni degli anni novanta. \u00c8 suonato con forti distorsioni di chitarra, il pedale wah wah di Kirk Hammett, il rullante dal suono molto metallico (caratteristica data dalla cordiera allentata), usato anche in \"St. Anger\" da Lars Ulrich, e il classico stile vocale di James Hetfield.\nSi tratta inoltre dell'ultimo brano registrato insieme al bassista Jason Newsted, che abbandon\u00f2 il gruppo nel 2001.\nAgli inizi del 2000 il gruppo scopr\u00ec che \"I Disappear\" era stata gi\u00e0 distribuita da Napster. Ci\u00f2 fin\u00ec per incoraggiare la diffusione illegale degli MP3, ma indusse anche i Metallica ad intraprendere battaglie legali al fine di proteggere le loro opere.\nVideo musicale.\nIl video, diretto da Wayne Isham, mostra il gruppo sulla Monument Valley mentre esegue il brano. Inoltre incorpora spezzoni dal film \"\", con Tom Cruise, alternandoli a pezzi in cui i vari membri del gruppo si trovano a dover affrontare le loro paure in stile \"Mission Impossible\" ispirati da film quali: \"Intrigo internazionale\" (Kirk Hammett), \"Brazil\" (Jason Newsted), \"Bullitt\" (James Hetfield) e \"Trappola di cristallo\" (Lars Ulrich)."}
{"id": "792763", "revid": "1543377", "url": "https://it.wikipedia.org/wiki?curid=792763", "title": "Concerto per violino e orchestra (\u010cajkovskij)", "text": "Il Concerto per violino e orchestra in re maggiore op. 35 \u00e8 l'unico concerto per violino del compositore russo P\u00ebtr Il'i\u010d \u010cajkovskij.\nStoria della composizione.\nFu completato agli inizi del 1878 a Clarens, presso Montreux, con la collaborazione del violinista Iosif Kotek, che aveva dato consigli sull'esecuzione tecnica del concerto e doveva essere anche il primo esecutore, proposto dallo stesso \u010cajkovskij, ma all'ultimo momento rinunci\u00f2 a causa delle difficolt\u00e0 tecniche. Un altro grande concertista, il famoso Leopold Auer, a cui la composizione era stata in un primo momento dedicata, lettane la partitura sentenzi\u00f2 che era ineseguibile e si rifiut\u00f2 a sua volta di suonarla. La prima esecuzione avvenne perci\u00f2 a distanza di tre anni, il 4 dicembre 1881 a Vienna, quando tra mille difficolt\u00e0 il violinista Adol'f Brodskij accett\u00f2 di eseguire il concerto. \u010cajkovskij gli dedic\u00f2 la partitura. La direzione d'orchestra fu affidata ad Hans Richter. Nell'occasione il concerto fu stroncato sulla \"Neue Freie Presse\" dal celebre critico tedesco Eduard Hanslick, la cui visione della musica era quanto mai lontana da quella del compositore russo. Lo stesso \u010cajkovskij riporta in una lettera i commenti di Hanslick:\nSolo con le successive esecuzioni, a Londra e poi nel resto dell'Europa, ad opera degli stessi esecutori della prima viennese, il concerto ottenne un completo successo.\nStruttura.\nIl concerto \u00e8 articolato in tre movimenti:"}
{"id": "792772", "revid": "1632387", "url": "https://it.wikipedia.org/wiki?curid=792772", "title": "One Crimson Night", "text": "One Crimson Night \u00e8 un doppio album e DVD della band svedese power metal HammerFall. Il disco fu registrato durante un concerto a Lisebergshallen, Svezia."}
{"id": "792773", "revid": "124298772", "url": "https://it.wikipedia.org/wiki?curid=792773", "title": "Gazebo (cantante)", "text": "Biografia.\nNato a Beirut in Libano, \u00e8 figlio di un diplomatico friulano presso l'ambasciata italiana e di una cantante statunitense. Grazie al lavoro di suo padre, ha poi vissuto in Giordania, Danimarca (dove ha imparato un buon inglese in una scuola americana) e Francia. Cresce a Roma, dove impara a suonare la chitarra all'et\u00e0 di dieci anni. Ha terminato i suoi studi universitari di letteratura francese con una laurea nel 1983.\nAnni ottanta.\nInizia la carriera cimentandosi in vari generi musicali, tra cui jazz, rock e punk rock. A seguito dell'incontro con Paul Micioni viene prodotto il singolo \"Masterpiece\" che fu brano di grande successo nel 1982; pubblicato inizialmente dall'etichetta indipendente \"Best Record\" venne in seguito ristampato dalla Baby Records di Freddy Naggiar che permette al brano, grazie alle divisioni marketing e alle capacit\u00e0 del produttore, di raggiungere gli importanti traguardi che ancora oggi caratterizzano il percorso di questo disco.\nNell'estate del 1983 ancora sotto la guida di Naggiar, Gazebo pubblica proprio con la Baby Records il singolo \"I Like Chopin\" scritto insieme a Pierluigi Giombini; il brano rimane in testa alle classifiche europee per settimane e diventer\u00e0 il maggior successo di Gazebo. Il passo successivo \u00e8 la pubblicazione dell'album d'esordio \"omonimo\", dal quale verranno estratti i due singoli \"Lunatic\" (tra le prime venti posizioni nelle classifiche di molti Paesi europei) e \"Love in your eyes\". Nello stesso anno Gazebo scrive il testo di \"Dolce vita\", destinato a diventare il pi\u00f9 grande successo discografico nella carriera di Ryan Paris: la canzone raggiunger\u00e0 le prime posizioni in classifica in molti Paesi europei.\nL'album del 1984, \"Telephone Mama\", non incontra grande favore di pubblico e dopo \"Univision\", terzo album di Gazebo, il cantante comincia la sua carriera di produttore e arrangiatore. I brani I Like Chopin e Dolce Vita sono stati inseriti nella colonna sonora del primo film Vacanze di Natale di Carlo Vanzina, il primo cinepanettone italiano del 1983.\nDagli anni novanta a oggi.\nNegli anni successivi, Mazzolini ha prodotto altri 6 album, tra i quali la raccolta di successi \"Portrait &amp; Viewpoint\".\nNel 2001 partecipa alla trasmissione \"La notte vola\", gara musicale tra i brani pi\u00f9 famosi degli anni ottanta, nella quale presenta \"I Like Chopin\" e arriva in finale. Nell'autunno del 2006 lancia il singolo \"Tears for Galileo\" che riesce a risalire le classifiche fino ad arrivare al primo posto nell'Euro dance chart. Nel dicembre 2007 sono uscite al seguito di una gara di remix le prime due versioni del singolo \"Ladies!\": l'idea era di mettere a disposizione dei Dj e dei musicisti le tracce vocali, dando loro la possibilit\u00e0 di fare loro le versioni. Sono arrivati oltre 40 remix; le 12 versioni pi\u00f9 belle sono poi uscite su iTunes e su CD. Nel 2008 pubblica \"The Syndrone\", l'album che include anche il singolo \"Virtual Love\" e che fa segnare il suo ritorno dell'artista sulla scena internazionale.\nNel 2011, distribuito esclusivamente attraverso i negozi digitali, esce \"Queen of Burlesque\". Nel 2013 esce \"I Like... Live!\", 30 anni di carriera in un doppio CD con 21 brani registrato in Europa durante il Syndrone Tour; distribuito online dalla Softworks dal suo sito, il progetto \u00e8 stato disponibile anche nei grandi \"stores\" digitali. Nell'autunno 2015, anticipato dal singolo \"Blindness\", esce l'album \"Reset\" che include altri due singoli, la ballad \"Wet Wings\" e \"The Secret\". Nel luglio 2017 gli viene conferito il \"Grand Prix Corallo Citt\u00e0 di Alghero\" per gli oltre trent'anni di carriera; vince inoltre a Roma, nell\u2019ambito della manifestazione \u201cSette Colli\u201d, un riconoscimento speciale grazie al voto di migliaia di persone.\nNell'anno 2018 esce \"Italo By Numbers\" dove l'artista reinterpreta i pi\u00f9 grandi successi degli anni 80 del panorama musicale italiano e non solo: da \"Easy Lady\" di Spagna a \"Self Control\" di Raf, passando per \"Dolce Vita\" di Ryan Paris di cui \u00e8 artefice del testo. In questo album Gazebo inserisce un inedito, per la prima volta cantato in italiano: \"La Divina\", che racconta la storia del suo maestro di canto, innamorato della Callas, la Divina appunto; il pezzo \u00e8 presente anche nella sua versione originale inglese, sempre ad opera di Gazebo, intitolato \"Untouchable\".\nNel film natalizio 2018 di Boldi e De Sica \"Amici come prima\" viene inserita \"Masterpiece\" nei titoli di testa. Il 22 maggio 2020 pubblica una versione inedita di \"I Like Chopin\" dedicata ai medici e infermieri in prima linea per l'emergenza COVID-19.\nIl 2 ottobre 2021 \u00e8 ospite del programma \"Arena Suzuki '60 '70 '80\" condotto da Amadeus su Rai 1, dove canta \"I Like Chopin\"."}
{"id": "792783", "revid": "77358", "url": "https://it.wikipedia.org/wiki?curid=792783", "title": "Chiesa della Consolata e monastero Cistercense in Asti", "text": ""}
{"id": "792784", "revid": "1543377", "url": "https://it.wikipedia.org/wiki?curid=792784", "title": "Amargasaurus cazaui", "text": "Amargasaurus (il cui nome significa \"lucertola di La Amarga\") \u00e8 un genere estinto di dinosauro sauropode dicraeosauride vissuto nel Cretaceo inferiore, circa 129.4\u2013122.46 milioni di anni fa (Barremiano-Aptiano), in quella che oggi \u00e8 la Formazione La Amarga, in Argentina. Il genere \"Amargasaurus\" venne descritto per la prima volta nel 1991 e contiene una singola specie, ossia \"A. cazaui\". L'unico esemplare fossile conosciuto \u00e8 stato scoperto nel 1984 ed \u00e8 composto da uno scheletro praticamente completo, che include un cranio frammentario, rendendo \"Amargasaurus\" uno dei sauropodi meglio conosciuti della sua epoca. Nonostante le sue dimensioni ragguardevoli, \"Amargasaurus\" era piuttosto piccolo per gli standard dei sauropodi, raggiungendo dai 9 ai 10 metri (da 30 a 33 piedi) di lunghezza. La caratteristica pi\u00f9 evidente di questo animale erano le due file parallele di alte spine posizionate lungo il collo e il dorso, pi\u00f9 alte di qualsiasi altro sauropode conosciuto. In vita, molto probabilmente, queste spine sporgevano dal corpo come strutture solitarie protette da una guaina di cheratina. Un'ipotesi alternativa, oggi considerata pi\u00f9 improbabile, afferma che le alte spine fungessero da sostegno a due vele di pelle parallele che correvano lungo il collo ed il dorso dell'animale. \u00c8 stato ipotizzato che la funzione di queste spine potesse comprendere il loro uso come display per intimorire o attrarre esemplari della stessa specie, nel combattimento o nella difesa.\n\"Amargasaurus\" era un erbivoro che condivideva il suo ambiente con almeno altri tre generi di sauropodi, che potrebbero aver sfruttato diverse fonti di cibo per ridurre la competizione. \"Amargasaurus\" si nutriva probabilmente di materiale vegetale medio-basso, come dimostra l'orientamento dell'orecchio interno e l'articolazione delle vertebre del collo, che suggeriscono una posizione abituale del muso a 80 centimetri (31 pollici) dal suolo e un'altezza massima di 2,7 metri (8,9 piedi). All'interno di Sauropoda, \"Amargasaurus\" \u00e8 classificato come un membro della famiglia Dicraeosauridae, famiglia che differisce dagli altri sauropodi per colli pi\u00f9 corti e dimensioni ridotte.\nDescrizione.\nNonostante le sue dimensioni, \"Amargasaurus\" era piuttosto piccolo per gli standard dei sauropodi, misurando dai 9 ai 10 metri (da 30 a 33 piedi) di lunghezza, per un peso di circa 2,6 tonnellate (2,9 tonnellate corte). La sua morfologia era tipica di quella degli altri sauropodi, dotati di un corpo a botte sostenuto da quattro arti colonnari, coda e collo allungati, e una piccola testa. Tuttavia, il collo di \"Amargasaurus\" era pi\u00f9 corto rispetto alla maggior parte degli altri sauropodi, un tratto comune all'interno dei Dicraeosauridae. Misurando 2,4 metri (7,9 piedi) di lunghezza, il collo corrispondeva al 136% della lunghezza della colonna vertebrale dorsale. Tali stime sono paragonabile a quelle di \"Dicraeosaurus\" (123%) ma maggiore rispetto a \"Brachytrachelopan\" (75%) dal collo estremamente corto. Il collo era costituito da tredici vertebre cervicali opistocele (convesse nella parte anteriore e cave nella parte posteriore), formando articolazioni sferiche con le vertebre vicine. Il tronco era formato da nove vertebre dorsali e probabilmente da cinque vertebre sacrali fuse. Le prime vertebre dorsali erano opistocele, mentre le restanti dorsali erano anfiplatiani (piatti su entrambe le estremit\u00e0). I robusti processi trasversali (sporgenze laterali che si collegano alle costole) indicano una gabbia toracica ampia e robusta. Le vertebre dorsali di \"Amargasaurus\" e di altri dicraeosauridi erano prive di pleurocele, i profondi scavi laterali caratteristici di altri sauropodi.\nLa caratteristica pi\u00f9 sorprendenti dello scheletro di \"Amargasaurus\" erano le lunghe spine neurali proiettate verso l'alto sul collo e sulle vertebre dorsali anteriori. Dalla terza vertebra cervicale in poi, queste spine neurali si biforcavano per tutta la loro lunghezza, formando una doppia fila. Erano circolari in sezione trasversale e affusolati verso la punta. Le spine pi\u00f9 alte si trovavano nella parte centrale del collo, dove raggiungevano i 60 centimetri (24 pollici) sull'ottava cervicale. Le spine neurali cervicali erano proiettate all'indietro, sporgendo sopra la vertebra adiacente. Simili spine neurali allungate sono state descritte nella regione del collo di \"Bajadasaurus\". Tuttavia, a differenza di quelle di \"Amargasaurus\", queste spine neurali erano piegate in avanti e allargate verso la punta. Anche le ultime due vertebre dorsali, l'anca e la prima vertebra caudale di \"Amargasaurus\" presentavano spine neurali allungate; queste tuttavia non erano biforcate ma svasate in un'estremit\u00e0 superiore a forma di pagaia. La regione pelvica era relativamente ampia, a giudicare dai lunghi processi trasversali delle vertebre sacrali che sporgevano lateralmente. Gli arti anteriori erano un po' pi\u00f9 corti degli arti posteriori, come osservato in altri sauropodi imparentati. La maggior parte delle ossa della mano e del piede non si sono conservate, ma, come tutti i sauropodi, \"Amargasaurus\" possedeva probabilmente cinque dita su ciascun arto.\nIn \"Amargasaurus\" si conosce solo la parte posteriore del cranio. Probabilmente, il cranio intero presentava un muso lungo e largo, simile a un cavallo, dotato di denti a forma di matita, come si vede nei sauropodi correlati per i quali sono noti crani pi\u00f9 completi. Come in altri dicraeosauridi, la narice esterna (apertura della narice) era situata nella met\u00e0 posteriore del cranio, diagonalmente sopra l'orbita, che era proporzionalmente grande. Come nella maggior parte degli altri dinosauri, il cranio presentava tre aperture aggiuntive (fenestre). La fenestra infratemporale, situata al di sotto dell'orbita, era lunga e stretta. Dietro l'orbita vi era la fenestra sopratemporale, che nei dicraeosauridi era straordinariamente piccola e pu\u00f2 essere osservata quando il cranio \u00e8 visto di lato. Questo contrasta con altri rettili diapsidi, dove queste aperture erano proiettate verso l'alto, essendo quindi visibili solo in vista dall'alto. La fenestra antorbitale sarebbe stata situata davanti all'apertura all'orbita, sebbene questa regione non si sia conservata. Una caratteristica insolita erano le piccole aperture viste sul retro del cranio, le cosiddette aperture parietali o fontanelle. In altri tetrapodi, queste aperture di solito si vedono solo nei giovani e si chiudono man mano che l'individuo diventa adulto. Caratteristiche del teschio condivise con \"Dicraeosaurus\" ma assenti nella maggior parte degli altri sauropodi includevano le ossa frontali fuse e i processi basipterygoidi notevolmente allungati, estensioni ossee che collegano la scatola cranica con il palato.\nClassificazione.\n\"Amargasaurus\" \u00e8 classificato come un membro della famiglia Dicraeosauridae, una famiglia classificata clade all'interno dei Diplodocoidea. Attualmente, questo clade \u00e8 composto da nove specie appartenenti a otto generi. Questi includono \"Lingwulong\" del Giurassico medio-inferiore della Cina, e quattro specie dal Giurassico superiore: \"Brachytrachelopan\" dall'Argentina; \"Suuwassea\" dalla Formazione Morrison degli Stati Uniti; e due specie di \"Dicraeosaurus\" dai letti del Tendaguru della Tanzania. \"Amargasaurus\" \u00e8 stato il primo dicraeosauride scoperto in rocce risalenti al Cretaceo, sebbene altri dicraeosauridi del Cretaceo inferiore siano stati descritti pi\u00f9 recentemente, tra cui \"Pilmatueia\", \"Amargatitanis\" e \"Bajadasaurus\", tutti originari dell'Argentina. Un esemplare ancora non descritto proveniente dal Brasile indicherebbe che questo gruppo sia sopravvissuto almeno fino alla fine del Cretaceo inferiore. La maggior parte delle analisi cladistiche trova \"Dicraeosaurus\" e \"Brachytrachelopan\" pi\u00f9 strettamente imparentati tra di loro che con \"Amargasaurus\". \"Suuwassea\" \u00e8 generalmente considerato come il membro pi\u00f9 basale della famiglia. Un'analisi del 2015 di Tschopp e colleghi \u00e8 giunta al risultato preliminare che due generi poco conosciuti della Formazione Morrison, \"Dyslocosaurus\" e \"Dystrophaeus\", potrebbero essere membri aggiuntivi di Dicraeosauridae.\nInsieme ai Diplodocidae e ai Rebbachisauridae, i Dicraeosauridae sono alloggiati all'interno dei Diplodocoidea. Tutti i membri di Diplodocoidea sono caratterizzati da un muso a forma di scatola e da denti stretti limitati alla parte anteriore del muso. Sia i Dicraeosauridae che i Diplodocidae sono caratterizzati da spine neurali biforcate nelle vertebra cervicali e dorsali. Nei Dicraeosauridae, le spine neurali biforcate erano fortemente allungate, una tendenza che raggiunse il suo estremo in \"Amargasaurus\".\nIl seguente cladogramma segue gli studi di Gallina e colleghi (2019), e mostra le presunte relazioni tra i membri di Dicraeosauridae:\nStoria della scoperta.\nL'unico esemplare conosciuto di \"Amargasaurus\", catalogato come MACN-N 15, fu scoperto nel febbraio 1984 da Guillermo Rougier durante una spedizione guidata dal paleontologo argentino Jos\u00e9 Bonaparte. Questa fu l'ottava spedizione del progetto \"Jurassic and Cretaceous Terrestrial Vertebrates of South America\", sostenuta dalla National Geographic Society e avviata nel 1975 per migliorare la scarsa conoscenza dei tetrapodi del Giurassico e del Cretaceo sudamericano. La stessa spedizione port\u00f2 alla luce lo scheletro quasi completo del teropode \"Carnotaurus\". Il sito della scoperta si trova nell'arroyo di La Amarga nel Pic\u00fan Leuf\u00fa, un dipartimento della Provincia di Neuqu\u00e9n, nella Patagonia settentrionale, 70 chilometri (43 miglia) a sud di Zapala. L'esemplare venne estratto da rocce sedimentarie della Formazione La Amarga, risalenti alla fine Barremiano fino agli inizi dell'Aptiano, del Cretaceo inferiore, circa 130-120 milioni di anni fa.\nL'esemplare \u00e8 ragionevolmente completo e include un cranio parziale. Le ossa del cranio dei sauropodi sono piuttosto rare, infatti, il cranio di \"Amargasaurus\" \u00e8 solo il secondo cranio conosciuto da un membro dei Dicraeosauridae. Le parti principali dello scheletro sono state ritrovate nella loro posizione anatomica originale: la colonna vertebrale cervicale e dorsale, che consisteva di 22 vertebre articolate, \u00e8 stata trovata collegata sia al cranio che all'osso sacro. Il cranio parziale comprende solo la regione temporale e la scatola cranica. L'osso sacro, nonostante sia stato parzialmente eroso prima della sepoltura, \u00e8 abbastanza completo. La maggior parte della coda \u00e8 assente, essendosi conservate solo tre vertebre caudali anteriori, tre medie e una posteriore, insieme ad alcuni frammenti. La cintura scapolare \u00e8 nota solo dalla scapola e dal coracoide (che si trova all'estremit\u00e0 inferiore della scapola), mentre il bacino \u00e8 semplicemente noto dall'ileo (la parte superiore delle tre ossa pelviche). Gli arti sono altrettanto frammentari, e le mani e i piedi mancano totalmente. Lo scheletro \u00e8 attualmente conservato nella collezione del Museo di scienze naturali Bernardino Rivadavia a Buenos Aires.\nLa prima menzione, non ufficiale, di \"Amargasaurus\" come un nuovo genere di dinosauro \u00e8 stata pubblicata da Bonaparte nel libro italiano del 1984 \"Sulle Orme dei Dinosauri\". Qui, la specie venne designata come \"Amargasaurus groeberi\", in onore di Pablo Groeber, ma venne in seguito cambiato in \"Amargasaurus cazaui\" nella descrizione ufficiale pubblicata diversi anni dopo. La descrizione ufficiale dell'animale, scritta in spagnolo, venne pubblicata nel 1991 da Leonardo Salgado e Bonaparte sulla rivista scientifica argentina \"Ameghiniana\". Il nome del genere \"Amargasaurus\" allude al luogo della scoperta, La Amarga Arroyo. La Amarga \u00e8 anche il nome di un paese vicino al sito della scoperta, nonch\u00e9 della formazione geologica di cui sono stati recuperati i resti. La parola \"amarga\" \u00e8 spagnolo per \"amaro\", mentre \"sauros\" viene dal greco e significa \"lucertola\". L'unica specie appartenente al genere \u00e8 \"A. cazaui\", e prende il nome da Luis Cazau, geologo della compagnia petrolifera YPF, che all'epoca era di propriet\u00e0 statale. Nel 1983, Cazau inform\u00f2 la squadra di Bonaparte del significato paleontologico della Formazione di La Amarga, portando alla scoperta dell'esemplare. Un anno dopo, Salgado e Jorge O. Calvo pubblic\u00f2 un secondo articolo incentrato sulla descrizione del cranio.\nPaleobiologia.\nFunzione delle spine cervicali.\nSia la funzione che l'aspetto in vita delle spine vertebrali estremamente allungate e biforcate presenti sul collo dell'animale rimangono un mistero. Salgado e Bonaparte, nel 1991, suggerirono che le spine fungessero da armi difensive contro i predatori per proteggere il collo, sostenendo che le punte si assottigliassero verso la punta. Queste strutture potrebbero essere servite anche come display intraspecifico, sia per attirare esemplari del sesso opposto che per intimorire i rivali. Alcune ricostruzioni pubblicate successivamente alla scoperta dell'animale, mostrano due vele di pelle parallele sostenute dalle spine cervicali. Tuttavia, nel 1994, Gregory Paul consider\u00f2 improbabile questa possibilit\u00e0, osservando che la presenza di due vele parallele sul collo avrebbero ridotto la flessione di quest'ultimo. Inoltre, la forma delle spine cervicali erano di sezione circolare piuttosto che appiattita come nel caso di altri animali che possiedono una vela di pelle. La forma delle spine presente in \"Amargasaurus\" sembrerebbe invece indicare una guaina cheratinosa che, in vita, avrebbe esteso la lunghezza delle spine. In questo modo, le spine cervicali sarebbero state anche pi\u00f9 mobili ed utilizzate sia come display intraspecifico, sia come arma difensiva contro predatori o rivali della stessa specie. In questo scenario, l'animale avrebbe piegato il collo verso il basso, puntando in avanti le spine cervicali. Paul ipotizz\u00f2 anche che le spine potessero fungere da difesa sonora, venendo sbattute insieme per generare un suono simile ad un sonaglio per intimorire e confondere eventuali predatori o rivali della stessa specie. Lo stesso Salgado, nel 1999, pubblic\u00f2 una ricostruzione scheletrica che mostrava una guaina cheratinosa che ricopriva le spine cervicali.\nJack Bailey, nel 1997, sostenne che le spine cervicali di \"Amargasaurus\" assomigliassero a quelle dei pelicosauri, come \"Dimetrodon\". Secondo Bailey, \"Amargasaurus\" possedeva una vela altrettanto appariscente, che avrebbe utilizzato per la comunicazione visiva. A differenza di quelle dei pelicosauri, le spine neurali di \"Amargasaurus\" erano biforcate, formando una doppia fila lungo il collo e la schiena. Poich\u00e9 lo spazio tra le due file era di soli 3-7 centimetri (da 1,2 a 2,8 pollici), l'esistenza di due vele parallele sembra improbabile. Invece, Bailey sugger\u00ec che le spine neurali rappresentassero un'impalcatura completamente avvolta da un'unica vela. Anche le spine neurali che partivano dalla penultima vertebra dorsale fino alle prime vertebre della coda erano fortemente allungate, ma di struttura diversa, formando un'unica fila. Secondo Bailey, queste proiezioni assomigliano a quelle osservate nei moderni ungulati, dove formano delle gobbe come nei bisonti, indicando la presenza di una gobba carnosa dorsale. Bailey sugger\u00ec l'ipotesi di una gobba carnosa anche in altri dinosauri con spine neurali fortemente allungate, come \"Spinosaurus\" e \"Ouranosaurus\".\nDaniela Schwarz e colleghi, nel 2007, conclusero che le spine neurali biforcate di diplodocidi e dei dicraeosauridi racchiudessero una sacca d'aria, che sarebbe stata collegata ai polmoni come parte del sistema respiratorio. In \"Dicraeosaurus\", questa sacca d'aria (il cosiddetto diverticolo sopravertebrale) sarebbe alloggiato sopra l'arco neurale e avrebbe riempito l'intero spazio presente tra le spine. In \"Amargasaurus\" i due terzi superiori delle spine sarebbero stati coperti da una guaina di cheratina, limitando la sacca d'aria allo spazio tra i terzi inferiori delle spine. La copertura di cheratina o pelle sarebbe indicata da delle striature sulla superficie delle spine simili a quelle dei nuclei ossei delle corna ossee dei bovidi odierni. Nel 2016, Mark Hallett e Mathew Wedel suggerirono che le spine dirette all'indietro potrebbero essere state in grado di infilzare i predatori quando il collo veniva bruscamente tirato all'indietro durante un attacco. Una strategia di difesa simile viene usata anche dall'antilope nera gigante e dall'orice arabo, che possono usare le loro lunghe corna dirette all'indietro per difendersi dai predatori quando questi si trovano dietro la loro testa. A parte la possibile funzione difensiva, le spine potrebbero essere state utilizzate per esibizione, sia per l'intimidazione di individui rivali, sia per il corteggiamento. Hallett e Wedel ipotizzarono anche che i maschi rivali avrebbero potuto intrecciare le loro spine dorsali durante gli scontri intraspecifici, usando il collo come un'arma in modo simile al \"collaggio\" delle giraffe. Pablo Gallina e colleghi (2019), nella loro descrizione di \"Bajadasaurus\", che possedeva spine neurali simili a quelle di \"Amargasaurus\", suggerirono che entrambi i generi impiegassero le loro lunghe spine neurali per difesa. Una funzione di difesa sarebbe stata particolarmente efficace in \"Bajadasaurus\" poich\u00e9 le spine erano proiettate in avanti, superando persino il muso, scoraggiando i predatori e possibili rivali. La guaina cheratinosa che probabilmente copriva le spine potrebbe aver esteso la loro lunghezza del 50%, come si vede in alcuni ungulati. Tali guaine estese avrebbero reso le delicate spine neurali pi\u00f9 resistenti ai danni, probabilmente una minaccia critica, poich\u00e9 le basi delle spine formano il tetto del midollo spinale.\nSensi e postura.\nNel 2014, Paulina Carabajal e colleghi eseguirono una scansione TC del cranio parziale di \"Amargasaurus\", creando dei modelli tridimensionali sia dell'endocast cranico (il calco della cavit\u00e0 cerebrale) che dell'orecchio interno. Utilizzando questi modelli tridimensionali, \u00e8 stato dimostrato che l'endocast craniale aveva un volume di 94-98 millilitri. L'orecchio interno era alto 30 millimetri (1,2 pollici) e largo 22 millimetri (0,87 pollici). La lagena, la parte contenente le cellule ciliate per l'udito, era piuttosto corta, indicando che il senso dell'udito era piuttosto carente in \"Amargasaurus\", rispetto ad altri sauropodi dei quali sono state studiate le orecchie interne.\nLe prime ricostruzioni scheletriche dell'animale mostrano il cranio in posizione quasi orizzontale. Salgado, nel 1999, sostenne che una tale postura sarebbe stata anatomicamente impossibile a causa delle spine neurali allungate delle vertebre del collo. Invece, immagin\u00f2 che la testa dell'animale venisse tenuta in un orientamento quasi verticale. L'orientamento abituale della testa \u00e8 solitamente riflesso dall'orientamento dei canali semicircolari dell'orecchio interno, che ospitano il senso dell'equilibrio (sistema vestibolare). Utilizzando il modello tridimensionale dell'orecchio interno, Carabajal e colleghi hanno suggerito che il muso dell'animale veniva tenuto rivolto verso il basso con un angolo di circa 65\u00b0 rispetto al suolo. Un valore simile \u00e8 stato recentemente proposto anche per \"Diplodocus\". La postura neutra del collo pu\u00f2 essere approssimata in base a come le vertebre cervicali si incastravano l'una con l'altra. Secondo Carabajal e colleghi, il collo era leggermente inclinato verso il basso, in modo che il muso sarebbe rimasto a 80 centimetri dal suolo in posizione neutra. In realt\u00e0, la postura del collo sarebbe variata in base alle rispettive attivit\u00e0 dell'animale. Il sollevamento del collo, ad esempio per raggiungere una posizione di allerta, sarebbe stato limitato dalle spine neurali allungate del collo, che non avrebbero consentito alla testa di raggiungere un'altezza superiore a 270 centimetri.\nLocomozione.\n\"Amargasaurus\" era una creatura quadrupede, e probabilmente non era in grado di impennarsi sulle zampe posteriori. Salgado e Bonaparte, nel 1991, suggerirono che \"Amargasaurus\" si muovesse lentamente, poich\u00e9 sia gli avambracci che la parte inferiore delle gambe erano proporzionalmente corti, caratteristica comune degli animali che si muovono lentamente. Ci\u00f2 \u00e8 stato contraddetto da Gerardo Mazzetta e Richard Fari\u00f1a nel 1999, che sostenevano che \"Amargasaurus\" fosse capace di una rapida locomozione. Durante la locomozione, le ossa delle gambe sono fortemente influenzate dai momenti flettenti, che rappresentano un fattore limitante per la velocit\u00e0 massima di un animale. Le ossa delle gambe di \"Amargasaurus\" erano ancora pi\u00f9 robuste di quelle di un rinoceronte bianco, che nonostante la mole \u00e8 un animale in grado di galoppare.\nPaleoecologia.\nL'unico esemplare di \"Amargasaurus\" \u00e8 stato estratto da rocce sedimentarie della Formazione La Amarga, che fa parte del bacino di Neuqu\u00e9n e risale ad un periodo compreso tra il Barremiano e il tardo Aptiano, del Cretaceo inferiore. La maggior parte dei fossili di vertebrati, incluso \"Amargasaurus\", sono stati ritrovati nella parte pi\u00f9 bassa (pi\u00f9 antica) della formazione, il membro di Puesto Antigual. Questo membro della formazione ha uno spessore di circa 29 metri (95 piedi) ed \u00e8 composto principalmente da arenarie depositate da fiumi intrecciati. Lo stesso scheletro di \"Amargasaurus\" \u00e8 stato recuperato da uno strato composto da conglomerati sabbiosi. La fauna dei sauropodi della Formazione La Amarga era varia e comprendeva il rebbachisauride basale \"Zapalasaurus\", il dicraeosauride \"Amargatitanis\" e i resti senza nome di alcuni titanosauriformi basali. L'elevata diversit\u00e0 suggerisce che le diverse specie di sauropodi sfruttavano diverse fonti di cibo per ridurre la competizione tra di loro. I titanosauriformi basali avevano colli proporzionalmente pi\u00f9 lunghi, arti anteriori pi\u00f9 lunghi e corone dentali pi\u00f9 larghe rispetto ai dicraeosauridi e ai rebbachisauridi, suggerendo che la loro dieta si basasse su materiale vegetale a grandi altezze. \"Amargasaurus\", probabilmente, si nutriva sopra il livello del suolo ad altezza massima di 2,7 metri (8,9 piedi), come evidenziato dall'anatomia del collo e dell'orecchio interno dell'animale, mentre i rebbachisauridi, come \"Zapalasaurus\", si nutriva probabilmente a livello del suolo.\nAltri dinosauri della Formazione La Amarga includono il possibile stegosauro \"Amargastegos\", il piccolo ceratosauro \"Ligabueino\" ed un grande tetanuro, la presenza \u00e8 indicata da dei denti isolati. Oltre ai dinosauri, la formazione ha portato alla luce anche il mammifero cladoterio \"Vincelestes\", l'unico mammifero conosciuto del Cretaceo inferiore sudamericano. Nella formazione erano presenti anche dei crocodylomorpha, rappresentati dal trematochampside \"Amargasuchus\", il cui olotipo \u00e8 stato trovato in associazione con le ossa di \"Amargasaurus\"."}
{"id": "792786", "revid": "122387686", "url": "https://it.wikipedia.org/wiki?curid=792786", "title": "Il nocciolo della questione", "text": "Il nocciolo della questione (\"The Heart of the Matter\") \u00e8 un romanzo di Graham Greene, pubblicato nel 1948. In quest'opera Greene traspose la propria esperienza come ufficiale dei Servizi Segreti Britannici a Freetown, nella Sierra Leone (allora colonia dell'Impero Britannico). Sebbene Freetown non venga menzionata nel libro, l'autore conferm\u00f2 l'ambientazione nelle memorie del 1980 \"Ways of Escape\".\nIl romanzo ottenne immeditato e largo successo di pubblico, vendendo circa trecentomila copie nei primi tre anni in Gran Bretagna.\nTrama.\nIl maggiore Henry Scobie \u00e8 un funzionario britannico in una colonia, non nominata ma abbastanza intuibile, dell'Africa Occidentale durante la seconda guerra mondiale. La quieta routine della sua vita, con la moglie Vivien, viene sconvolta dall'infatuazione per un'altra donna, Elena, che \u00e8 sopravvissuta a un naufragio, e dagli intrighi di Yusef, un mercante siriano. \nAlla fine Scobie, sconvolto dai sensi di colpa, si suicida."}
{"id": "792787", "revid": "1776051", "url": "https://it.wikipedia.org/wiki?curid=792787", "title": "Hearts on Fire (HammerFall)", "text": "Hearts on Fire \u00e8 un DVD della band svedese Power metal HammerFall pubblicato dalla Nuclear Blast il 4 novembre 2002."}
{"id": "792793", "revid": "537808", "url": "https://it.wikipedia.org/wiki?curid=792793", "title": "Boletus fechtneri", "text": "\"Boletus fechtneri\" Velen., \u010cesk\u00e9 Houby 4-5: 704 (1922).\nDescrizione della specie.\nCappello.\n10\u201315\u00a0cm di diametro, carnoso, prima emisferico, poi appianato.\nPori.\nMinuti, arrotondati o angolosi, di colore giallo, tendono al giallo-verde-oliva a maturit\u00e0.\nTubuli.\nLunghi 20\u201325\u00a0mm, annessi, di colore giallo, al tocco virano al verde-azzurro.\nGambo.\n5-10 x 3\u20136\u00a0cm, cilindrico, ventricoso o clavato, color giallo scuro, con sfumature rosa verso la base, ornato da un reticolo fine e poco evidente.\nCarne.\nSoda, poi molle, gialla, al taglio vira al bluastro, con sfumature rosa alla base del gambo.\nHabitat.\nFungo simbionte. Cresce solitario o anche in gruppi numerosi, dall'estate all'inizio dell'autunno, in boschi di latifoglia prediligendo terreni calcarei.\nCommestibilit\u00e0.\nBuon commestibile.\nEtimologia.\nLatinizzazione del cognome del micologo ceco Franti\u0161ek Fechtner (1883-1967)."}
{"id": "792829", "revid": "114374343", "url": "https://it.wikipedia.org/wiki?curid=792829", "title": "Curva di apprendimento", "text": "Il termine curva di apprendimento (learning curve) indica il rapporto tra tempo necessario per l'apprendimento e quantit\u00e0 di informazioni correttamente apprese. Da non confondersi con l'analogo termine di economia curva di esperienza, questo termine \u00e8 particolarmente utilizzato nell'ambito dell'e-learning e in relazione ai software.\nSemantica.\nIl significato di \"curva\" \u00e8 puramente figurativo. Infatti, se in un ipotetico grafico si riportasse nell'asse delle ascisse le unit\u00e0 di tempo e nell'asse delle ordinate la quantit\u00e0 di informazioni apprese, si otterrebbe una curva in salita pi\u00f9 o meno ripida in base alla velocit\u00e0 con cui avviene l'apprendimento. Presupponendo che le informazioni acquisite siano in accumulo e mai in perdita, la curva avr\u00e0 un andamento in salita e mai, se non sporadicamente, in discesa.\nUso del termine.\n\"Curva di apprendimento\" non \u00e8 un termine ufficiale e tecnico, ma un'espressione di uso comune che pu\u00f2 essere usata in qualunque ambito didattico.\nNei software.\nLa curva di apprendimento \u00e8 una delle caratteristiche che, spesso, viene usata per descrivere la qualit\u00e0 di un programma. Infatti, tanto pi\u00f9 un programma \u00e8 intuitivo, ben progettato, organizzato e strutturato, minore sar\u00e0 il tempo che un utente impiegher\u00e0 per imparare a usarlo; quindi, si dice che il programma ha un'alta o buona curva di apprendimento.\nSpesso, per motivi promozionali e pubblicitari, viene rivelata una curva di apprendimento migliore di quella che \u00e8, poi, nella realt\u00e0. Perci\u00f2, la curva di apprendimento non sempre \u00e8 un valore obiettivo, ma solo rappresentativo ed informale.\nRealizzazione.\nUna curva di apprendimento non \u00e8 altro che il riflesso della capacit\u00e0 di apprendimento di un utente. Questa capacit\u00e0 \u00e8 per\u00f2 soggettiva: un argomento che per un utente \u00e8 particolarmente semplice da imparare pu\u00f2 essere complesso per un altro. Ne consegue, che una curva di apprendimento dovrebbe essere tracciata prendendo un ampio campione di utenti, in modo da utilizzare valori medi."}
{"id": "792831", "revid": "71433", "url": "https://it.wikipedia.org/wiki?curid=792831", "title": "Blood Diamond", "text": ""}
{"id": "792832", "revid": "436907", "url": "https://it.wikipedia.org/wiki?curid=792832", "title": "The Call of Ktulu", "text": "The Call of Ktulu \u00e8 un brano musicale del gruppo musicale statunitense Metallica, ottava traccia del secondo album in studio \"Ride the Lightning\", pubblicato il 27 luglio 1984.\nDescrizione.\nInteramente strumentale, il titolo del brano si ispira ai racconti di Howard Phillips Lovecraft e in particolare a \"Il richiamo di Cthulhu\" (\"The Call of Cthulhu\"). Si tratta del secondo brano strumentale registrato dal gruppo, nonch\u00e9 la prima che vede la partecipazione di ogni singolo membro (\"(Anesthesia) Pulling Teeth\" fu composta dal solo Cliff Burton). Il titolo originale doveva essere \"When Hell Freezes Over\", prima che Burton ne cambiasse il nome come tributo a Lovecraft.\nLa traccia venne riarrangiata da Michael Kamen con la San Francisco Symphony per l'album dal vivo dei Metallica \"S&amp;M\" pubblicato nel 1999. Questa versione vinse nel 2001 un Grammy Award nella categoria \"Best Rock Instrumental Performance\"."}
{"id": "792837", "revid": "120054521", "url": "https://it.wikipedia.org/wiki?curid=792837", "title": "Arrondissement di Charleroi", "text": "L'arrondissement di Charleroi (in francese \"Arrondissement de Charleroi\", in olandese \"Arrondissement Charleroi\") \u00e8 una suddivisione amministrativa belga, situata nella provincia dell'Hainaut e nella regione della Vallonia.\nComposizione.\nL'arrondissement di Charleroi raggruppa 12 comuni:\nSociet\u00e0.\nEvoluzione demografica.\n\"Abitanti censiti\""}
{"id": "792841", "revid": "130040", "url": "https://it.wikipedia.org/wiki?curid=792841", "title": "Sanzio VII di Navarra", "text": ""}
{"id": "792842", "revid": "22356", "url": "https://it.wikipedia.org/wiki?curid=792842", "title": "Amargasaurus", "text": ""}
{"id": "792844", "revid": "958185", "url": "https://it.wikipedia.org/wiki?curid=792844", "title": "Lago Inle", "text": "Il lago Inle (in birmano \u1021\u1004\u103a\u1038\u101c\u1031\u1038\u1000\u1014\u103a; IPA: [\u00ednl\u00e9 k\u00e0n]) \u00e8 un lago di acqua dolce situato nelle montagne dello Stato Shan in Birmania (Myanmar). \u00c8 il secondo lago in Birmania con una superficie stimata a 72\u00a0km\u00b2 ed uno alla maggiore altezza con 920 m s.l.m. Durante la stagione secca (inverno) la media della profondit\u00e0 \u00e8 di 221\u00a0cm, con il punto pi\u00f9 profondo 390\u00a0cm; ma durante la stagione delle piogge (estate) l'altezza pu\u00f2 crescere di 160\u00a0cm.\nCaratteristica peculiare \u00e8 la presenza degli \"orti galleggianti\", culture idroponiche tradizionali sull'acqua.\nTurismo.\nLa migliore parte dell'anno per visitare il lago Inle \u00e8 durante settembre e ottobre. La cerimonia del festival Phaung Daw U, che dura quasi tre settimane, \u00e8 seguita dal festival Thadingyut dopo poco tempo. \u00c8 famosa la gara delle barche.\nIl lago Inle \u00e8 un'attrazione turistica ed ha delle strutture in crescita. Piccoli hotel privati e le aziende turistiche sono nati pochi anni fa. Esistono anche negozietti e bazar nei pressi del lago. Ci sono voli dagli aeroporti di Yangon e Mandalay fino al pi\u00f9 vicino (35\u00a0km) aeroporto di Heho. Per strada Yangon \u00e8 distante 660\u00a0km e Mandalay 330."}
{"id": "792847", "revid": "44939", "url": "https://it.wikipedia.org/wiki?curid=792847", "title": "Complesso della piruvato deidrogenasi", "text": ""}
{"id": "792849", "revid": "2186379", "url": "https://it.wikipedia.org/wiki?curid=792849", "title": "Consonante vibrante", "text": "In fonetica articolatoria, una consonante vibrante (o trillo) \u00e8 una consonante, classificata secondo il proprio modo di articolazione.\nEssa viene prodotta mediante una debole occlusione intermittente del canale orale (la bocca), la quale si interrompe e ripristina velocemente pi\u00f9 volte (da una-due volte fino a cinque o sei), creando un ciclo \"occlusione\" + \"esplosione\" nel quale l'aria che proviene dai polmoni \u00e8 prima costretta e poi bruscamente rilasciata producendo un suono periodico.\nQuando il ciclo \u00e8 unico, cio\u00e8 se la debole occlusione avviene una sola volta, si ha il modo di articolazione monovibrante come in spagnolo o in hindi. In caso contrario si parla semplicemente di vibrante o polivibrante.\nLe consonanti.\nLe consonanti vibranti e monovibranti sono sempre sonore, cio\u00e8 al suono prodotto si aggiunge anche la vibrazione delle corde vocali, e inoltre sono continue, vale a dire che sono prolungabili a piacere. Essi si classificano in base al luogo di articolazione, cio\u00e8 in base a quali organi vibrano nella loro produzione.\nNella letteratura scientifica inglese si usa operare una distinzione pi\u00f9 precisa. Esistono a tal proposito i termini tap (vibrato) e flap (vibratile), ma sono spesso usati indiscriminatamente. Il fonetista americano Peter Ladefoged espose l'utilit\u00e0 di una distinzione tra esse. Una distinzione molto chiara e netta, in tutta la sua manualistica in continua produzione, \u00e8 seguita invece dal fonetista italiano Luciano Canepari.\nLe vibranti propriamente dette (\"polivibranti\", \"trilli\", in inglese \"trill\") sono articolate con almeno due vibrazioni dell'organo mobile, l'articolatore attivo (l'apice della lingua in [r], l'ugola in [\u0280], le labbra o pi\u00f9 specificamente il labbro inferiore in [\u0299]).&lt;br&gt;\nLe monovibranti o vibrate (in inglese \"tap\") hanno invece un solo battito. Un esempio tipico di monovibrata \u00e8 la /\u027e/ dello spagnolo \"caro\" [\u030dka\u027eo] 'costoso'. Di fatto, in italiano, le realizzazioni del fonema /r/ in sillaba debole hanno un solo battito, sono [\u027e].&lt;br&gt;\nLe vibratili (in inglese \"flap\") hanno un meccanismo pi\u00f9 complesso: mentre nelle vibrate l'articolatore attivo colpisce direttamente il punto di contatto, come in un'occlusiva ultrabreve, nelle vibratili questo viene colpito tangenzialmente, durante uno spostamento in avanti.\nAd esempio, una vibratile alveolare \u00e8 articolata ritraendo l'apice della lingua (l'articolatore attivo) dietro gli alveoli dentali (il luogo d'articolazione) e muovendolo in avanti affinch\u00e9 colpisca di sfuggita gli alveoli. Questo suono si pu\u00f2 trovare nella realizzazione angloamericana del /t/ \"t\" intervocalico: \"latter\" [\u02c8l\u00e6\u1d05\u0279\u0329] (in una realizzazione britannica pi\u00f9 neutra /\u02c8l\u00e6t\u025a/ sarebbe [\u02c8l\u00e6t\u0259]).\nPer i linguisti che impiegano questa distinzione, la vibrata alveolare \u00e8 solitamente trascritta con una \"r\" \"a amo\" [\u027e] (codice Unicode standard U+027E), mentre la vibratile pu\u00f2 essere trascritta, secondo l'uso americanistico, con una \"d\" in maiuscoletto [\u1d05] (U+1D05). Il fonetista Luciano Canepari, nelle sue opere, usa simboli \"ad hoc\" (del proprio alfabeto fonetico, chiamato \"canIPA\").\nLista delle consonanti vibranti.\nL'alfabeto fonetico internazionale classifica le seguenti consonanti vibranti:\nLista delle consonanti monovibranti.\nL'alfabeto fonetico internazionale classifica le seguenti consonanti monovibranti:\nMonovibranti centrali:\nMonovibranti laterali:\nLe vibranti in italiano.\nL'italiano possiede un'unica consonante monovibrante, la monovibrante alveolare , tale fono \u00e8 un allofono della vibrante alveolare quando \u00e8 in posizione intervocalica o non iniziale, ma a volte anche in posizione iniziale, come in \"rara\" ['ra\u02d0\u027ea] o \"girare\" [d\u0361\u0292i'\u027ea\u02d0\u027ee]. Al suo posto, per\u00f2, molti parlanti usano foni uvulari (come la vibrante o le fricative e ), oppure la approssimante labiodentale : tutte queste varianti vengono in genere chiamate con la denominazione comune di \"erre moscia\".\nLe vibranti nelle altre lingue.\nLe altre lingue europee possiedono vari foni vibranti e non tutti rappresentati dalla lettera \u27e8r\u27e9: la vibrante alveolare, anche doppia, si trova pure in spagnolo come in italiano (\"rueda\" \"ruota\" ['rrwe\u00f0a]), mentre il francese usa la fricativa uvulare (e quindi non vibrante) (\"rose\" \"rosa\" [\u0281oz]). In tedesco la vibrante uvulare pu\u00f2 essere usata come variante libera insieme a quest'ultima (), cio\u00e8 possono essere usate indifferentemente entrambe nelle stesse sequenze (ad esempio \"Rat\" \"consiglio\" pu\u00f2 essere pronunciato sia [\u0281at] sia [\u0280at]). In inglese, infine, la &lt;r&gt; si realizza come approssimante alveolare (\"run\" \"correre\" [\u0279\u028cn]).\nCaratteristiche fisiche.\nIn fonetica acustica, le vibranti si manifestano in un sonagramma con una serie di brevissime fasi di silenzio (corrispondenti alle occlusioni) e di rumore (corrispondenti alle deboli esplosioni): queste fasi di rumore sono rappresentate da dei deboli \"spike\", cio\u00e8 sottili righe verticali che si osservano anche nelle occlusive.\nNel caso di monovibranti, invece, si osserva naturalmente un'unica breve zona di interruzione del segnale compresa tra i foni che precedono e seguono la consonante.\nEssendo tutte consonanti sonore, infine, esse presentano nella parte inferiore del sonagramma una riga di bassa frequenza, detta \"barra sonora\", corrispondente al vibrare delle corde vocali.\nLa percezione.\nIn fonetica uditiva, si osserva che il riconoscimento da parte dell'orecchio delle consonanti vibranti \u00e8 affidata alla percezione di una breve periodicit\u00e0 di bassissima frequenza generata nel tratto superiore del condotto fonatorio dalla rapida successione di occlusioni e di rilasci."}
{"id": "792850", "revid": "768068", "url": "https://it.wikipedia.org/wiki?curid=792850", "title": "Luciana Serra", "text": "Biografia.\nHa debuttato nel 1966 a Budapest in \"Il convito\" di Domenico Cimarosa, per poi raggiungere il pieno successo negli anni settanta, quando si \u00e8 esibita in \"Lucia di Lammermoor\" di Donizetti e in \"La sonnambula\" di Bellini, ruoli con i quali ha in breve tempo conquistato i palcoscenici dei principali teatri di tutto il mondo.\nNei primi anni '70 segue il maestro Michele Casato a Teheran dove debutta in alcuni ruoli.\nAl Teatro Verdi (Trieste) nel 1979 \u00e8 Lakm\u00e9, nel 1981 Amina in \"La sonnambula\" e nel 1983 \"Dinorah\".\nAl Teatro alla Scala di Milano nel 1983 \u00e8 Miss Lucia in Lucia di Lammermoor nella prima rappresentazione con Luciano Pavarotti, nel 1985 \"Alcina\" con Bernadette Manca di Nissa e Norina nella prima di \"Don Pasquale\" con Sesto Bruscantini ed Alfredo Kraus, nel 1986 Amina in \"La sonnambula\" con Bonaldo Giaiotti e Gloria Banditelli diretta da Gianandrea Gavazzeni e La regina della Notte nella prima del \"Flauto magico\" con Hermann Prey, nel 1988 Teti nella prima di \"Fetonte\" di Niccol\u00f2 Jommelli con Luciana D'Intino e Sumi Jo e Berenice nella prima di \"L'occasione fa il ladro\" con William Matteuzzi, nel 1992 Zerlina nella prima di \"Fra Diavolo\" e nel 1994 tiene un recital.\nAll'Opera di Chicago nel 1983 \u00e8 Lakm\u00e9 e nel 1986 la Regina della Notte nel \"Flauto magico\" diretta da Leonard Slatkin.\nAl San Francisco Opera nel 1984 \u00e8 Gilda in \"Rigoletto\" e nel 1987 la Regina della Notte nel \"Flauto magico\".\nAncora a Trieste nel 1985 \u00e8 Miss Lucia in \"Lucia di Lammermoor\", nel 1987 Marie in \"La figlia del reggimento\" e nel 1988 Anna Glavari in \"La vedova allegra\".\nNel 1985 \u00e8 Adina in \"L'elisir d'amore\" al Teatro dell'Opera di Roma.\nIn particolare sono rimaste nella memoria le performance del 1987 e del 1988 al Teatro Regio di Torino, rispettivamente nel \"Barbiere di Siviglia\" di Rossini e nel \"Don Pasquale\" di Donizetti, di cui la casa discografica \"Nuova Era\" ha pubblicato su CD le registrazioni dal vivo. Altrettanto notevole, sempre durante gli anni ottanta, l'interpretazione della Regina della Notte nel \"Flauto magico\" di Mozart, prima alla Royal Opera House di Londra e in seguito alla Staatsoper di Vienna.\nNel 1987 \u00e8 la Regina della Notte nel \"Flauto Magico\" con Barbara Bonney al Grand Th\u00e9\u00e2tre di Ginevra.\nPer il Gran Teatro La Fenice di Venezia nel 1988 \u00e8 Amina ne La sonnambula, nel 1992 tiene un recital, nel 1993 \u00e8 Margherita in Faust con Chris Merritt e Samuel Ramey ed Ana\u00efde in \"Mo\u00efse et Pharaon\" con Ruggero Raimondi, nel 1997 \"Lucia di Lammermmor\" al PalaFenice al Tronchetto e nel 2000 tiene un recital di romanze da camera di Bellini nella Scuola Grande di San Giovanni Evangelista.\nNel 1988 \u00e8 la Regina della Notte nel \"Flauto magico\" diretta da Nikolaus Harnoncourt al Wiener Staatsoper e la principessa di Navarra nella prima rappresentazione nel Teatro Gaetano Donizetti di Bergamo di \"Gianni di Parigi\".\nA Bilbao nel 1989 canta in \"I puritani\" e nel 1990 in \"La sonnambula\".\nAl Metropolitan Opera House di New York diretta da James Levine nel 1991 \u00e8 la Regina della Notte nel \"Flauto Magico\" con Kathleen Battle e nel 1994 Elettra in \"Idomeneo\" con Pl\u00e1cido Domingo e Dawn Upshaw.\nAl Festival di Salisburgo con i Wiener Philharmoniker diretta da Georg Solti nel 1991 \u00e8 la Regina della Notte nel \"Flauto Magico\" e nel 1993 Mrs. Alice Ford in \"Falstaff\" con Jos\u00e9 van Dam e Susan Graham.\nAll'Op\u00e9ra national de Paris nel 1991 \u00e8 la Regina della Notte nel \"Flauto Magico\" e nel 1993 Olympia in \"I racconti di Hoffmann\".\nNel 1995 \u00e8 Gilda nel \"Rigoletto\" con Ram\u00f3n Vargas all'Arena di Verona e Violetta in \"La traviata\" allo Sferisterio di Macerata.\nNegli ultimi anni ha tenuto numerosi concerti in Italia e in Svizzera, in collaborazione con l'orchestra \"Giovani Archi Veneti\".\nSpecialista del repertorio operistico italiano del primo Ottocento, \u00e8 in grado di spaziare dall'opera buffa al genere drammatico, affrontando con relativa facilit\u00e0 i brani pi\u00f9 virtuosistici per mezzo di una voce cristallina, estesa ed assai agile, che, a parere della critica, ne fa un'erede naturale di Toti Dal Monte.\nTiene attualmente masterclass in tutto il mondo ed \u00e8 docente di tecnica vocale all'Accademia del Teatro alla Scala di Milano. Nel 2018 \u00e8 stata Presidente del Premio Fausto Ricci.\nDiscografia.\nOpere complete\nRecitals e arie"}
{"id": "792852", "revid": "67712", "url": "https://it.wikipedia.org/wiki?curid=792852", "title": "Vibranti", "text": ""}
{"id": "792855", "revid": "64860", "url": "https://it.wikipedia.org/wiki?curid=792855", "title": "Cartellate", "text": "Le cartellate sono un tipico dolce natalizio della tradizione gastronomica pugliese e lucana. \nPreparate soprattutto a Natale, nella tradizione cristiana rappresenterebbero l'aureola o le fasce che avvolsero il Bambino Ges\u00f9 nella culla, ma anche la corona di spine al momento della crocifissione. Una volta pronte vengono conservate in grandi contenitori custoditi in luoghi chiusi e lontani da fonti di luce. Dolci simili vengono prodotti anche in Calabria, dove vengono chiamati \"n\u00e8vole\" o \"crispelle'.\nEtimologia e storia delle cartellate.\nIl nome \u00e8 connesso con \"carta, incartellate\", cio\u00e8 sinonimo di incartocciate, secondo la loro tipica forma arabesca.\nLe varie ipotesi degli eruditi locali, come il dizionario \"Saracino\" o il \"Nobile\", che fanno derivare la parola dal greco \u03ba\u03ac\u03c1\u03c4\u03b1\u03bb\u03bb\u03bf\u03c2 (kartallos) = \"cesto o paniere a forma puntuta\" sono totalmente prive di fondamento. Agli albori del Cristianesimo, queste frittelle rituali si sarebbero trasformate in doni alla Madonna, cucinati per invocarne l'intervento sulla buona riuscita dei raccolti.\nPreparazione.\nLa preparazione avviene componendo nastri di una sottile sfoglia di pasta, ottenuta con farina, olio e vino bianco, unita e avvolta su se stessa sino a formare una sorta di \"rosa\" coreografica con cavit\u00e0 e aperture, che poi verr\u00e0 fritta in abbondante olio.\nNe esistono numerose varianti, ma la ricetta tipica regionale \u00e8 quella che le vede impregnate di vincotto tiepido o di miele, e poi ricoperte di cannella, zucchero a velo oppure mandorle. \nAltre varianti le vedono con il cioccolato al posto del vincotto, oppure semplicemente lo zucchero a velo. Una volta preparate si conservano in grossi tegami, lontane dalla luce e in ambienti interni.\nDenominazioni regionali.\nLa grafia in dialetto \u00e8 stata aggiornata adoperando il volume \u00abIl Dialetto di Bari\u00bb di Alfredo Giovine, a cura di Felice Giovine."}
{"id": "792856", "revid": "77358", "url": "https://it.wikipedia.org/wiki?curid=792856", "title": "Vibrate", "text": ""}
{"id": "792857", "revid": "67712", "url": "https://it.wikipedia.org/wiki?curid=792857", "title": "Consonante monovibrante", "text": ""}
{"id": "792862", "revid": "767487", "url": "https://it.wikipedia.org/wiki?curid=792862", "title": "BBC Radio 1 Live in Concert (XTC)", "text": "BBC Radio 1 Live in Concert (1992) \u00e8 il primo disco live ufficiale degli XTC.\nIl disco.\nPrima versione ufficiale del concerto al momento pubblicato solo su numerosi bootleg. L'intero contenuto sar\u00e0 ripubblicato nel box-set \"\".\nIl concerto \u00e8 stato registrato il 22 dicembre 1980 all'Hammersmith Palais di Londra, Inghilterra, e trasmesso il 7 febbraio 1981 dal programma radiofonico \"Radio 1's In Concert\" della BBC."}
{"id": "792863", "revid": "466539", "url": "https://it.wikipedia.org/wiki?curid=792863", "title": "Dudelange", "text": "Dudelange (in Lussemburghese: Diddel\u00e9ng, Tedesco: D\u00fcdelingen) \u00e8 un comune del Lussemburgo meridionale. \u00c8 il quarto comune per popolazione, con oltre 17.000 abitanti, e ha lo status di citt\u00e0. Dudelange si trova vicino al confine con la Francia.\nGeografia fisica.\nSecondo le statistiche del 2005, la citt\u00e0 di Dudelange, che si trova nel centro del territorio comunale omonimo, ha un numero di abitanti di 17.320 unit\u00e0. Altri centri compresi nel comune sono Budersberg e Burange. Il Monte St. Jean, nei pressi di Budersberg, ospita le rovine di un castello medievale.\nStoria.\nDudelange \u00e8 un importante centro industriale che si svilupp\u00f2 da un nucleo precedente costituito da tre villaggi ed era centro di riferimento per la produzione di acciaio nel '900. La \"D\" presente nel nome della compagnia degli acciai ARBED \u00e8 proprio una citazione del nome Dudelange. \u00c8 anche sede di una stazione radio FM e di una televisione: Dudelange Radio Tower.\nSport.\nCalcio.\nLa squadra principale della citt\u00e0 \u00e8 il F91 Dudelange.\nBasket.\nLa squadra principale della citt\u00e0 \u00e8 il Basket T71 Dudelange."}
{"id": "792864", "revid": "67712", "url": "https://it.wikipedia.org/wiki?curid=792864", "title": "Consonanti vibranti", "text": ""}
{"id": "792867", "revid": "77358", "url": "https://it.wikipedia.org/wiki?curid=792867", "title": "Consonanti monovibranti", "text": ""}
{"id": "792869", "revid": "767487", "url": "https://it.wikipedia.org/wiki?curid=792869", "title": "Differdange", "text": "Differdange (in lussemburghese D\u00e9ifferdeng, in tedesco Differdingen) \u00e8 un comune nel Lussemburgo sud-occidentale. Differdange \u00e8 una cittadina industriale da cui proviene la gran parte della produzione siderurgica lussemburghese; essa si estende lungo i confini tra il Belgio e la Francia. Situata nel cantone di Esch-sur-Alzette, che \u00e8 parte del distretto di Lussemburgo.\nSport.\nCalcio.\nLa squadra principale della citt\u00e0 \u00e8 il Differdange 03."}
{"id": "792871", "revid": "767487", "url": "https://it.wikipedia.org/wiki?curid=792871", "title": "Big Drill Car", "text": "I Big Drill Car sono un gruppo Melodic hardcore punk di Huntington Beach, in California formatisi nel 1987 e scioltisi nel 1995"}
{"id": "792872", "revid": "108678", "url": "https://it.wikipedia.org/wiki?curid=792872", "title": "Scuola di Westminster", "text": ""}
{"id": "792877", "revid": "92723", "url": "https://it.wikipedia.org/wiki?curid=792877", "title": "Lupo I d'Aquitania", "text": "Origine.\nNato da nobile famiglia di cui non si hanno notizie.\nBiografia.\nNell\"'Ex Miraculis S. Martialis Lemovicensis Episcopi\" si dice che, al tempo che Ebroino era maggiordomo di palazzo (658-681), Lupo ancora giovane fu accolto a Tolosa, alla corte di Felice d'Aquitania, definito Patrizio di Tolosa e che governava tutte le citt\u00e0 sino ai Pirenei e sul popolo dei Vasconi.\nForse Lupo I si ribell\u00f2 all'autorit\u00e0 di Felice nel 673, impossessandosi di Tolosa e di Bordeaux e nello stesso anno si alle\u00f2 con Paolo di Narbona che, ribellatosi al re dei Visigoti Vamba, si proclam\u00f2 re di Narbona col nome di Flavio Paolo.\nComunque, alla morte di Felice, Lupo I gli succedette nel titolo e nel governo del ducato.\nNell\"'Ex Miraculis S. Martialis Lemovicensis Episcopi\" si ricorda un avvenimento in cui Lupo I entrato nella tomba di san Marziale, con l'intenzione di prendere la cintura d'oro, ornata di gemme, del Santo fu colpito al capo con la spada da un certo Procolo, ma fu immediatamente guarito, per intercessione di san Marziale.\nDopo la sua morte, gli succedette Oddone, che secondo la maggior parte degli storici era il figlio di Boggio e di Santa Oda."}
{"id": "792878", "revid": "643494", "url": "https://it.wikipedia.org/wiki?curid=792878", "title": "Exodus - Il sogno di Ada", "text": "Exodus - Il sogno di Ada \u00e8 una miniserie televisiva italiana del 2007, con la regia di Gianluigi Calderone. La sceneggiatura \u00e8 tratta dal romanzo autobiografico di Ada Sereni \"I clandestini del mare. L'emigrazione ebraica in terra d'Israele dal 1945 al 1948\" (Mursia, 1973).\nDistribuzione.\nLa fiction \u00e8 stata trasmessa in prima visione TV il 28 e il 29 gennaio 2007 in prima serata su Rai 1 nel formato originario di miniserie TV composta da 2 puntate. L'Auditel ha certificato 6.079.000 telespettatori e 24,96% di share (prima puntata) e 6.164.000 telespettatori e 23,39% di share (seconda puntata).\nIl 27 gennaio 2009, Giorno della Memoria, la fiction \u00e8 stata riproposta da Rai Uno nel formato ridotto di film per la televisione della durata di 119 minuti."}
{"id": "792893", "revid": "78273", "url": "https://it.wikipedia.org/wiki?curid=792893", "title": "Nevole", "text": ""}
{"id": "792894", "revid": "1768939", "url": "https://it.wikipedia.org/wiki?curid=792894", "title": "Intercessio tribunicia", "text": "L'Intercessio tribunicia (\"intercessione tribunizia\") era il potere di veto spettante al tribuno della plebe contro gli atti dei magistrati.\nIl potere di \"intercessio tribunicia\" non era inizialmente precisamente delineato. Era esercitato tutte le volte in cui ricorresse l'\"auxilium plebis\": il tribuno della plebe aveva, cio\u00e8, la possibilit\u00e0 di intervenire ogni qualvolta riteneva che gli atti magistratuali fossero pregiudizievoli per gli interessi della plebe.\nIntervento tipico dei tribuni fu il blocco del \"dilectus\" (la leva militare), che costitu\u00ec strumento utilizzato per la lotta contro le diseguaglianze sociali e politiche.\nSuccessivamente tale potere trov\u00f2 fondamento nella \"sacrosanctitas\" riconosciuta ai tribuni della plebe dalla \"Lex Valeria Horatia de tribunicia potestate\" del 449 a.C."}
{"id": "792899", "revid": "16758", "url": "https://it.wikipedia.org/wiki?curid=792899", "title": "Valpellice Girls", "text": ""}
{"id": "792913", "revid": "123712439", "url": "https://it.wikipedia.org/wiki?curid=792913", "title": "Pietro Borradori", "text": "Biografia.\nHa iniziato a studiare pianoforte e composizione in giovane et\u00e0 proseguendo successivamente gli studi presso il Conservatorio Giuseppe Verdi della sua citt\u00e0 rispettivamente con Davide Anzaghi e Giacomo Manzoni per la composizione, e con Carlo Pestalozza per il pianoforte. Particolare importanza ha avuto l'incontro con Franco Donatoni con il quale ha frequentato l'Accademia Musicale Chigiana nel 1987 e nel 1988. Nel 1989 ha seguito master classes alla Musikhochschule di Freiburg con Emmanuel Nunes e a Milano con G\u00e9rard Grisey. Parallelamente agli studi musicali ha studiato architettura al Politecnico di Milano. Si \u00e8 da subito occupato di didattica musicale ricoprendo la cattedra di Composizione dal 1987 al 1992 al Conservatorio di Trento.\nHa ricevuto commissioni da numerose istituzioni tra le quali Radio France, Ministero della Cultura Francese, Westdeutscher Rundfunk, Radio Televisione Italiana, Orchestra Sinfonica della Radio Olandese, Avanti Chamber Orchestra, Milano Musica, Fondazione Gulbenkian, Festival Musica di Strasburgo. \nHa registrato CD monografici per le etichette Fonit Cetra e BMG Ricordi.\nLe opere dal 1987 al 1994 sono pubblicate da BMG Ricordi.\nHa affiancato alla composizione l'attivit\u00e0 di organizzatore musicale e imprenditore in campo tecnologico, sviluppando un particolare interesse per l'applicazione delle tecnologie informatiche alla musica.\nNel 1989 ha fondato insieme a Riccardo Nova e Andreas Dohmen il Festival Nuove Sincronie, curandone tutte le dieci edizioni sino al 1999. \nHa fondato parallelamente l'Ensemble strumentale Nuove Sincronie dedicato all'esecuzione del repertorio contemporaneo.\nNel 1995, ha fondato Allegroassai e negli anni successivi sviluppato la tecnologia di notazione musicale Vivaldi e il progetto della biblioteca musicale online VivaldiStudio.\nNel 2003 ha fondato Openworks e nel 2008 il motore di ricerca SimilarPages dedicato alla ricerca di alternative web e siti simili.\nDiscografia.\nMonografie:\nAltri:\nRiconoscimenti e premi.\nIl suo Streichquartett N.1 \u00e8 stato selezionato dalla RAI come opera rappresentatrice per l'Italia nell'edizione 1993 dell International Rostrum of Composers."}
{"id": "792915", "revid": "729019", "url": "https://it.wikipedia.org/wiki?curid=792915", "title": "Humber Scout Car", "text": "La Humber Scout Car era un veicolo corazzato prodotto in Gran Bretagna durante la seconda guerra mondiale.\nStoria.\nAllo scoppio del conflitto le forze armate britanniche disponevano gi\u00e0, con la Daimler Dingo, di un ottimo mezzo da ricognizione ma, da solo, questo veicolo non poteva soddisfare le loro necessit\u00e0. Venne quindi richiesto ad altre ditte di proporre un veicolo simile alla Dingo. Una delle ditte che propose un suo progetto fu il gruppo Rootes che nel 1942 realizz\u00f2 un veicolo molto simile a quello realizzato dalla Daimler sebbene di poco pi\u00f9 grande e potente.\nEra dotato di una corazzatura leggera e l'equipaggio era composto da due membri. Per le situazioni di emergenza era disponibile un terzo seggiolino che poteva ospitare un terzo membro dell'equipaggio. Il veicolo era dotato di apparato radio N\u00b019 e di una mitragliatrice Bren dotata di caricatori a tamburo da 100 proiettili. La mitragliatrice era montata su un supporto Parrish-Lakeman posto sul tetto del mezzo e che permetteva di manovrare l'arma dall'interno del veicolo.\nLa produzione inizi\u00f2 nel 1942 per concludersi nel 1945. Ne furono ordinate 4.298 ma gli esemplari effettivamente prodotti furono 4.102. Di queste 1.698 erano della versione Mk. I.\nLa Humber Scout Car venne impiegata dalle unit\u00e0 corazzate britanniche come veicolo da collegamento e per la ricognizione. In generale venne considerata, rispetto alla Dingo, meno affidabile e con prestazioni inferiori. Alcuni esemplari equipaggiarono le unit\u00e0 del II Corpo Polacco e della 1\u00aa Brigata corazzata cecoslovacca.\nCon la fine del conflitto venne utilizzata da diversi eserciti europei e la polizia belga la mantenne in servizio fino al 1958."}
{"id": "792920", "revid": "125145273", "url": "https://it.wikipedia.org/wiki?curid=792920", "title": "Iniuria", "text": "In diritto romano L'iniuria era, con la \"rapina\" e il \"furtum\", una delle \"obligationes ex delicto\" (obbligazioni nascenti da atto illecito).\nCaratteristiche.\nConsisteva in una qualsiasi offesa di carattere fisico alla persona e, in seguito, anche in un'offesa all'onore e al decoro (ingiuria). In epoca arcaica qualsiasi lesione ed offesa arrecata ad un gruppo familiare determinava la violenta reazione del gruppo stesso; l'esigenza di ripristinare l'equilibrio nei rapporti sociali era limitata unicamente dal principio, morale e religioso, della proporzionalit\u00e0 tra azione difensiva ed offesa.\nSolo in seguito, le Leggi delle XII tavole, nel disciplinare il delitto di \"iniuria\" arginarono la reazione privata, comminando pene diverse per lesioni, violenze fisiche, dolose e ingiuste, a persone: per il \"membrum ruptum\" (cio\u00e8 in caso di lesione non provocante la rottura delle ossa ma che comunque comporta una lesione es. emorragia) la pena era il taglione, cui la vittima poteva infliggere a l'attore dell'illecito un danno, uguale all'offesa ricevuta.\nPer l'\"os fractum\" (rottura di ossa) c'era solo una sanzione pecuniaria di 300 assi per una persona libera, 150 per uno schiavo. In seguito quando le sanzioni divennero irrisorie per via della svalutazione della moneta, intervenne il pretore per una considerazione unitaria degli atti dolosi e ingiusti di violenza fisica sulle persone istituendo un\u2019\"actio iniuriarum\", atta a stabilire una pena pecuniaria che il giudice avrebbe stabilito di volta in volta sulla base dell'entit\u00e0 dell'offesa.\nPer l'aspetto soggettivo i giuristi non si limitarono ad affermare l'esigenza del dolo, ma richiesero anche la specifica intenzione di recare \"iniuria\". L'\"actio iniuriarum\" era infamante, penale e personalissima, intrasmissibile agli eredi sia dal lato passivo sia da quello attivo; la possibilit\u00e0 di esperire predetta azione trova un limite temporale fissato in un anno dall'avvenimento dell'\"iniuria\"."}
{"id": "792924", "revid": "44939", "url": "https://it.wikipedia.org/wiki?curid=792924", "title": "Pyruvate Dehydrogenase Complex", "text": ""}
{"id": "792925", "revid": "44939", "url": "https://it.wikipedia.org/wiki?curid=792925", "title": "Pyruvate dehydrogenase complex", "text": ""}
{"id": "792928", "revid": "114904341", "url": "https://it.wikipedia.org/wiki?curid=792928", "title": "Base jumping", "text": "Il base jumping (graficamente anche B.A.S.E. Jumping) \u00e8 uno sport estremo che consiste nel lanciarsi nel vuoto da varie superfici, rilievi naturali, edifici o ponti, e atterrare mediante un paracadute. Le superfici dalle quali, di solito, si eseguono i lanci sono espressi (in inglese) dal nome stesso, coniato da Carl Boenish nel 1978, in occasione di un lancio da \"El Capitan\" (una formazione rocciosa della California) che egli stesso stava filmando; la sigla B.A.S.E sta per:\nA causa dell'elevata pericolosit\u00e0 di questo sport, molti paesi hanno dichiarato illegale questa attivit\u00e0; le morti causate dal base jumping tra il 1981 e la fine del 2019 sono stimate in 382, ma molti base jumpers ritengono che siano anche di pi\u00f9.\nTuttavia, da quando hanno iniziato a diffondersi le tute alari, la disciplina ha aumentato sensibilmente il livello di sicurezza, aumentando la distanza dai possibili ostacoli.\nStoria.\nIl base jumping trae le sue origini gi\u00e0 dall'inizio del Novecento, pi\u00f9 precisamente nel 1912, data in cui fu effettuato uno dei pi\u00f9 importanti e simbolici lanci di questo sport da parte di Frederick Law, dalla statua della Libert\u00e0. Nel 1939 in Svizzera Plinio Romaneschi si gett\u00f2 da una funicolare, nel 1965 Erich Felbermayr di Wels ha saltato dalla Cima Piccola di Lavaredo nelle Dolomiti.\nNel 1978 il base jumping fu elevato a livello di sport ricreativo grazie a Boenish e i suoi video, l'attivit\u00e0 \u00e8 notevolmente incrementata e si sono formate diverse comunit\u00e0 di jumpers in molti paesi del mondo. Lo stesso acronimo \"BASE\" \u00e8 stato coniato da Carl Boenish, sua moglie Jean, Phil Smith e Phil Mayefield.\nIn Italia \u00e8 particolarmente noto il salto dal Becco dell'aquila sul Monte Brento, nel comune di Dro. &lt;br&gt; \nUmberto Giovannini \u00e8 stato il primo italiano a saltare dal Monte Brento. Un altro italiano che ha richiamato l'attenzione dei media \u00e8 stato John Carta, naturalizzato americano, che radunava per le sue esibizioni un discreto numero di spettatori.\nNumeri BASE vengono assegnati a coloro che hanno effettuato almeno un salto da ciascuna delle quattro categorie (edifici, antenne, ponti e terra). Quando Phil Smith e Phil Mayfield saltarono insieme da un grattacielo di Houston il 18 gennaio 1981, furono i primi a raggiungere i numeri esclusivi BASE (BASE #1 e #2, rispettivamente), avendo gi\u00e0 saltato da ciascuno delle quattro tipologie. Jean e Carl Boenish acquisirono i numeri BASE #3 e #4 subito dopo. Ad ottobre 2011 oltre 1.500 numeri BASE sono stati distribuiti ai jumper che ne hanno fatto richiesta.\nDurante i primi anni ottanta quasi tutti i salti di BASE sono stati realizzati con l'equipaggiamento standard del paracadutismo, pi\u00f9 tardi sono state sviluppate attrezzature e tecniche specializzate progettate esclusivamente per le esigenze del base jumping.\nConfronto con il paracadutismo.\nIl base jumping \u00e8 nato dal paracadutismo ma \u00e8 generalmente realizzato a quote molto pi\u00f9 basse rispetto a questi ed avviene, inoltre, vicino all'oggetto che funge da piattaforma di salto. Dal momento che i salti BASE comportano generalmente minori velocit\u00e0 relative (a causa della limitata altezza) un base jumper raramente raggiunge la velocit\u00e0 terminale.\nI paracadutisti possono utilizzare il flusso d'aria per stabilizzare la loro posizione, consentendo al paracadute di aprirsi in modo regolare. I base jumper, nei primi secondi di caduta libera, hanno una resistenza quasi nulla da parte dell'aria, per questo motivo devono portare particolare attenzione nella posizione del corpo al momento dello stacco, in quanto questa determiner\u00e0 la stabilit\u00e0 di caduta prima che la velocit\u00e0 sia sufficiente a permettere la stabilit\u00e0 aerodinamica. Nei salti BASE bassi l'apertura del paracadute avviene durante questa prima fase di volo, per cui se lo stacco non avviene correttamente, il jumper potrebbe ritrovarsi, senza avere il tempo di correggerla, in una posizione scomposta al momento dell'apertura con il rischio di incorrere in malfunzionamenti quali aggrovigliamenti o aperture fuori asse. Se nel paracadutismo queste ultime non sono considerate una problematica, nel BASE si potrebbero tradurre in un impatto con l'oggetto saltato e relative conseguenze che potrebbero portare ad infortuni.\nPer un salto di BASE i jumper usano materiali appositamente progettati, a differenza con il paracadutismo hanno un solo paracadute, poich\u00e9 non ci sarebbe il tempo per utilizzarne uno di emergenza. Un altro rischio \u00e8 che le sedi di base jumping hanno normalmente aree molto piccole in cui atterrare. Un paracadutista, dopo l'apertura del paracadute, pu\u00f2 avere tre o pi\u00f9 minuti prima di atterrare, un jumper che salta da 150 metri avr\u00e0 un tempo di paracadute aperto di soli 10 o 15 secondi."}
{"id": "792933", "revid": "297059", "url": "https://it.wikipedia.org/wiki?curid=792933", "title": "Obligationes ex delicto", "text": "La obligationes ex delicto \u00e8 una categoria comprendente le obbligazioni originate dalla commissione di uno dei classici illeciti civilistici, ossia:\nTali obbligazioni avevano caratteri particolari che le distinguevano da tutte le altre, in particolare:\nNella teoria politica.\nNel contesto giusnaturalistico e pi\u00f9 in generale della teoria politica, il fondamento dell'obbligazione pu\u00f2 essere di natura differente, rispettivamente \"ex contractu\", ossia attraverso un accordo consensuale di tutte le parti; \"ex generatione\", quando il rapporto \u00e8 predeterminato da legami gerarchici familiari (es: il figlio nei confronti del padre); \"ex delicto\", ovvero attraverso un atto dispotico che stabilisce un legame non naturale tra due individui (es: servo e padrone)."}
{"id": "792935", "revid": "74801", "url": "https://it.wikipedia.org/wiki?curid=792935", "title": "Edward Frederic Benson", "text": "Biografia.\nEdward Frederic era il quinto dei sei figli dell'arcivescovo di Canterbury, Edward White Benson e di Mary Sidgwick (sorella del filosofo Henry Sidgwick). Anche due suoi fratelli furono scrittori, Arthur Christopher Benson (1862-1925), e Robert Hugh Benson (1871-1914, ).\nDiede alle stampe moltissimi volumi, ma la sua fama rimane legata agli scritti fantastici, in parte ristampati dalla Hogarth Press. Soffr\u00ec di malinconia e di nevrastenia, che gli impedirono di occuparsi di archeologia, una passione che aveva scoperto in giovent\u00f9 durante un viaggio in Grecia. Da giovane fu anche un eccellente atleta e pratic\u00f2 il pattinaggio di figura. Probabilmente omosessuale, non si spos\u00f2 mai.\nNel 1918 si rifugi\u00f2 a Rye (East Sussex), dove continu\u00f2 a scrivere fino all'ultimo (in una casa che fu abitata in precedenza, dal 1898 al 1916, da Henry James). Il villaggio \u00e8 riconoscibile dietro quello fittizio di Tilling, nella serie di \"Mapp and Lucia\". Dal 1934 ne fu anche sindaco.\nMor\u00ec nell'University College Hospital di Londra per un tumore alla gola.\nOpere.\nLa serie \"Mapp and Lucia\".\nNota anche come \"Make Way for Lucia\" (ed. 1977), la serie con protagoniste Emmeline \"Lucia\" Lucas ed Elizabeth Mapp, comprende:"}
{"id": "792936", "revid": "729019", "url": "https://it.wikipedia.org/wiki?curid=792936", "title": "Trapianto di rene", "text": "Il trapianto renale \u00e8 un intervento chirurgico che consiste nel prelevare un rene sano da un donatore cadavere o un donatore vivente e impiantarlo nella parte anteriore dell'addome del paziente ricevente in sede extraperitoneale. Attualmente rappresenta il trattamento preferenziale per pazienti affetti da insufficienza renale cronica, in quanto \u00e8 capace di restituire una normale funzionalit\u00e0 renale e permettere alla maggior parte dei pazienti il ritorno a una vita socialmente produttiva.\nStoria.\nIl primo trapianto di rene sperimentale venne eseguito nel 1902 dal chirurgo austriaco Ullmann su un cane. L'organo venne alloggiato nel collo dell'animale, e l'arteria e la vena renali furono anastomizzate rispettivamente con l'arteria carotide e la vena giugulare.\nNel 1950 Huffnagell, Landsteiner e Hume realizzarono un trapianto di rene su una donna uremica, collegandolo ai vasi del braccio; l'organo inizi\u00f2 immediatamente a produrre urina e dopo due giorni fu rimosso, una volta che i reni nativi ebbero ripreso a funzionare. Nel 1954 Joseph Murray realizz\u00f2 il primo trapianto renale tra gemelli monozigoti a Boston, e per la prima volta l'organo venne alloggiato nella fossa iliaca. Per questo intervento, Murray ottenne nel 1990 il premio Nobel per la medicina. Analoghi interventi vennero tentati a Parigi e, qualche anno pi\u00f9 tardi, a Edimburgo. Il primo trapianto renale nel Regno Unito fu eseguito da Michael Woodruff nel 1960, mentre il primo in Italia dal prof. Paride Stefanini presso la Clinica Chirurgica del Policlinico Umberto 1\u00b0 di Roma il 3 maggio 1966.\nNonostante i progressi delle tecniche chirurgiche, gli episodi di rigetto dell'organo erano numerosi e la barriera immunologica sembrava insormontabile soprattutto per la frequente insorgenza di infezioni. Nel 1962 l'avvento dell'azatioprina e, nel 1963, la sua associazione con i corticosteroidi, ridusse in maniera significativa l'incidenza degli episodi di rigetto.\nDalla fine degli anni settanta a oggi numerosi altri farmaci immunosoppressivi sono stati impiegati nella prevenzione del rigetto. Tra questi il pi\u00f9 importante \u00e8 stato la Ciclosporina, alla quale si sono aggiunte la terapia con anticorpi monoclonali, specie a base di rituximab, il tacrolimus, il sirolimus e il micofenolato mofetile.\nIl 3 luglio 2010 \u00e8 stato eseguito, per la prima volta in Europa e per la prima volta al di fuori degli USA, un trapianto di rene con tecnica mini-invasiva all\u2019Azienda Ospedaliero-Universitaria Pisana. Il trapianto di rene, ed il prelievo dell\u2019organo dalla madre, sono stati eseguiti dal Prof. Ugo Boggi.\nIndicazioni e controindicazioni.\nI progressi effettuati negli anni nel campo della terapia immunosoppressiva, uniti al progresso della tecnica chirurgica, hanno fatto s\u00ec che le indicazioni al trapianto si potessero estendere a un numero di patologie sempre maggiore, come la nefropatia diabetica, le glomerulonefriti croniche, la pielonefrite cronica e il rene policistico, che rappresentano le patologie renali maggiormente responsabili di insufficienza renale cronica.\nI candidati al trapianto devono sottoporsi a una serie di esami, per escludere l'eventuale presenza di malattie che controindichino l'intervento e la successiva terapia immunosoppressiva antirigetto. Ugualmente anche il rene prelevato viene esaminato al fine di escludere patologie trasmissibili, con esami effettuati su campioni ematici del donatore, e valutandone la funzionalit\u00e0; quest'ultima viene stimata tramite una biopsia renale nel trapianto da donatore cadavere, e valutata tramite scintigrafia renale e ecografia color-doppler nel caso di donatore vivente.\nLe controindicazioni al trapianto variano in base alla legislazione del paese e al centro trapianti di riferimento. Le controindicazioni pi\u00f9 comuni al trapianto sono: et\u00e0 avanzata, insufficienza cardiaca, insufficienza respiratoria, neoplasie, infezioni in atto, sieropositivit\u00e0 a HIV, HBV, HCV, scarsa adesione alla terapia immunosoppressiva.\nIstocompatibilit\u00e0.\nIl successo di un trapianto renale \u00e8 anche legato al grado di similarit\u00e0 genetica tra donatore e ricevente. Il sistema HLA rappresenta nell'uomo il complesso maggiore di istocompatibilit\u00e0, che si esprime sulla superficie cellulare attraverso un gruppo di antigeni. Il riconoscimento di questo sistema antigenico da parte dell'organismo ricevente rappresenta nel trapianto la maggiore barriera immunologica, e attiva la risposta che induce al rigetto.\nGli antigeni costituenti il sistema HLA sono glicoproteine codificate da geni presenti sul braccio corto del Cromosoma 6 in sei differenti loci. Sono valutati 2 differenti gruppi antigeni nel sistema HLA:\nIn ordine decrescente, la compatibilit\u00e0 HLA determina una priorit\u00e0 nella selezione di donatore e ricevente, secondo questa sequenza:\nIl trapianto di rene in ricevente AB0 incompatibile o iperimmunizzato.\nLa presenza di anticorpi diretti verso antigeni AB0 o HLA del donatore \u00e8 stata lungamente considerata un criterio di esclusione dal trapianto renale, per via dell'alta incidenza di rigetto iperacuto e acuto. Per quanto riguarda l'incompatibilit\u00e0 di gruppo sanguigno, \u00e8 dimostrato come la rimozione delle isoagglutinine tramite plasmaferesi eseguita precedentemente al trapianto possa prevenire il rigetto iperacuto, garantendo risultati a lungo termine sovrapponibili al trapianto tra individui compatibili. Per quanto riguarda i pazienti iperimmunizzati, ovvero che presentino un elevato titolo di anticorpi anti-HLA, il trattamento con plasmaferesi unito a infusione di immunoglobuline permette di evitare il rigetto acuto del trapianto garantendo un'aspettativa di sopravvivenza dell'organo in linea con il trapianto eseguito in riceventi non iperimmunizzati. Entrambe le procedure sono per\u00f2 eseguibili solo nel caso di trapianto da donatore vivente, conseguentemente alla necessit\u00e0 di desensibilizzare il paziente prima dell'intervento chirurgico.\nIl trapianto doppio di rene.\nNormalmente, nel trapianto di rene da donatore cadavere, i reni sono destinati a due distinti riceventi compatibili. Nel caso di un donatore in cui la funzionalit\u00e0 del rene singolo non sia sufficiente per il ricevente, generalmente per l'avanzata et\u00e0 del donatore, \u00e8 possibile trapiantare entrambi gli organi nello stesso paziente. I due organi prelevati vengono allocati generalmente nella stessa sede (fossa iliaca destra o sinistra), e garantiscono un'ottima sopravvivenza al ricevente.\nTecnica chirurgica.\nNel caso di prelievo multiorgano il rene \u00e8 generalmente l'ultimo a essere rimosso, essendo quello che meno subisce conseguenze dell'ischemia. Nel caso di prelievo da donatore vivente la nefrectomia pu\u00f2 essere effettuata per via laparotomica o laparoscopica e viene prelevato il rene meno funzionante oppure, a parit\u00e0 di funzionalit\u00e0, il sinistro nel caso serva una vena renale pi\u00f9 lunga o il destro nel caso sia necessaria un'arteria renale pi\u00f9 lunga.\nL'intervento chirurgico ha una durata che pu\u00f2 variare dalle 2 alle 4 ore. Il trapianto renale viene eseguito collocando l'organo nella fossa iliaca in sede extraperitoneale. Si tratta dunque di un trapianto eterotopico, in quanto il rene non \u00e8 trapiantato nella sua posizione anatomica normale. Le anastomosi vascolari vengono realizzate suturando l'arteria renale del donatore all'arteria iliaca esterna del ricevente in modo terminolaterale, e allo stesso modo la vena renale del donatore alla vena iliaca esterna del ricevente.\nAl termine delle anastomosi vascolari, l'uretere viene suturato alla vescica del paziente mediante un uretero-cistostomia che prevede un meccanismo antireflusso (detto \"a becco di flauto\") atto a impedire la risalita delle urine dalla vescica al rene trapiantato.\nDiverso \u00e8 il discorso per i bambini con un peso minore di 20\u00a0kg o un'et\u00e0 inferiore ai 6 anni. In questi casi avviene un accesso diretto al rene, ovvero il peritoneo viene inciso, per potere rimuovere l'organo insufficiente. In seguito verr\u00e0 inserito il nuovo rene in maniera ortotopica. Quest'ultimo, spesso e volentieri, \u00e8 donato da un adulto e di conseguenza comporta alti rischi di compressione delle strutture adiacenti, se impiantato eterotopicamente. Le anastomosi vascolari avvengono in maniera leggermente diverse: i due vasi renali vengono legati direttamente all'aorta o rispettivamente alla vena cava inferiore, cercando cos\u00ec di ricreare la normale anatomia dello spazio retroperitoneale.\nRipresa funzionale.\nLa maggioranza degli organi, una volta terminate le anastomosi vascolari, riprendono quasi subito la loro funzione, ma a volte il rene va incontro ad un fenomeno di non funzionalit\u00e0 iniziale dovuto a necrosi tubulare acuta. Questo fenomeno \u00e8 la conseguenza di un danno subito dall'organo durante la fase di prelievo, o, nel caso di donatore cadavere, durante il periodo nel quale \u00e8 stato conservato in soluzione fredda.\nLa non-funzione \u00e8 solitamente reversibile entro la settimana, sempre se non intervengono altre complicanze, soprattutto infettive. Particolarmente importante, nella prima settimana post-trapianto, \u00e8 il monitoraggio della vascolarizzazione venosa realizzabile con l'ecocolor Doppler: ogni eventuale riduzione di calibro dei vasi venosi o arteriosi \u00e8 indice di trombosi del vaso stesso, complicanza molto temibile che pu\u00f2 essere contrastata con appropriata terapia anticoagulante.\nComplicanze non immunologiche.\nLe complicanze dopo un trapianto possono essere essenzialmente complicanze legate al gesto chirurgico stesso (infezione di ferita, ascesso) oppure complicanze legate alla terapia immunosoppressiva che il paziente deve continuare a vita; tra queste ultime, due particolarmente gravi sono il rischio infettivo legato all'immunosoppressione (soprattutto infezioni virali da Citomegalovirus), e il rischio di sviluppo di neoplasie quali carcinoma del polmone e carcinoma a cellule renali e linfomi, per i quali la prevalenza \u00e8 attualmente in calo in seguito all'utilizzo di nuovi farmaci immunosoppressori.\nI pazienti diabetici hanno un elevato rischio cardiovascolare e il trapianto, da effettuarsi una volta instauratasi l'insufficienza renale cronica da nefropatia diabetica, pu\u00f2 avere durata inferiore. Il trapianto simultaneo di rene e pancreas \u00e8 un'ottima opzione terapeutica per i pazienti con diabete mellito di tipo 1, perch\u00e9 permette una maggior sopravvivenza del rene trapiantato in conseguenza di un miglior controllo metabolico.\nComplicanze immunologiche.\nIl rigetto \u00e8 un rischio sempre presente nella storia di un trapianto, anche a distanza di anni, o anche su reni perfettamente compatibili; e non \u00e8 sempre prevedibile dalla tipizzazione tissutale. Di per s\u00e9 il rigetto \u00e8 un processo immunologico per via del quale il sistema immunocompetente riconosce come \"non propri\" gli antigeni dell'organo trapiantato, reagendo cos\u00ec contro di essi.\nIn relazione al momento in cui si verifica, \u00e8 possibile distinguere 4 tipi di rigetto:\nL'esito di ogni trapianto dipende da numerose e complesse variabili: la sopravvivenza dell'organo \u00e8 in genere migliore nei trapianti da donatore vivente, grazie al breve tempo di conservazione del rene e dalla giovane et\u00e0 (di solito) del donatore.\nLa sopravvivenza del rene trapiantato a cinque anni dall'intervento \u00e8 di circa l'80% nei trapianti realizzati da donatore vivente, rispetto al 69% osservato nei trapianti eseguiti da donatore cadavere.\nIn Italia \u00e8 stato istituito un Centro nazionale trapianti, con sede presso l'Istituto superiore di sanit\u00e0, al quale \u00e8 stato affidato il compito di verificare l'attivit\u00e0 di prelievo e trapianto, nonch\u00e9 di formulare le raccomandazioni operative."}
{"id": "792937", "revid": "767487", "url": "https://it.wikipedia.org/wiki?curid=792937", "title": "Van Helsing (film)", "text": "Van Helsing \u00e8 un film d'azione del 2004, scritto e diretto da Stephen Sommers, con Hugh Jackman e Kate Beckinsale. Il film \u00e8 stato prodotto dalla Universal Pictures ed \u00e8 basato sull'omonimo personaggio del romanzo \"Dracula\" di Bram Stoker (anche se il nome del protagonista nel film \u00e8 cambiato in Gabriel, mentre nel libro \u00e8 Abraham). La pellicola usc\u00ec nelle sale in contemporanea mondiale il 7 maggio 2004.\nOltre al Conte Dracula, antagonista di Van Helsing, nel film compaiono anche il dottor Jekyll e Mister Hyde, il mostro di Frankenstein e l'Uomo lupo, e tutte le atmosfere gotiche del cinema anni sessanta-settanta.\nIl film costituisce un omaggio ai film \"Al di l\u00e0 del mistero\" (\"House of Frankenstein\", 1944) e \"La casa degli orrori\" (\"House of Dracula\", 1945) prodotti dalla Universal, nella quale figurano Dracula, il mostro di Frankenstein, l'Uomo Lupo, lo scienziato pazzo e l'aiutante gobbo.\nTrama.\nTransilvania, 1888: il dott. Victor Frankenstein ultima la creazione della sua celeberrima creatura, aiutato dal servo gobbo Igor. Mentre il suo castello \u00e8 attaccato da una folla di contadini infuriati, fa la sua comparsa il famigerato Conte Dracula, la nemesi di Van Helsing, colui che ha fornito a Frankenstein gli strumenti per la creazione del mostro e che spiega a Victor di voler usare anche con i suoi figli, ma Victor non accetta. Dracula gli spiega che in realt\u00e0 lo ha solo aiutato per avere la sua creatura, che utilizzer\u00e0 per dare vita ai suoi mostruosi figli, e a quel punto uccide Victor mordendolo e dissanguandolo. Il mostro si alza in piedi e dopo aver preso il cadavere del suo creatore, fugge all'interno di un mulino a vento, che viene incendiato dalla folla inferocita. I contadini fuggono all'arrivo di Dracula e delle sue tre consorti: Aleera, Verona e Marishka, che osservano con orrore il mulino bruciare e crollare apparentemente uccidendo la creatura.\nUn anno dopo, la setta segreta dei \"Cavalieri del Sacro Ordine della Citt\u00e0 del Vaticano\" ordina a Gabriel Van Helsing, un cacciatore di mostri dal misterioso passato che ha appena ucciso Mr. Hyde (parte malvagia del Dr. Jekyll) nella Cattedrale di Notre-Dame a Parigi, di recarsi in Transilvania per uccidere Dracula, cos\u00ec da assicurare l'accesso al paradiso alla nobile famiglia gitana Valerious il cui capostipite, 450 anni prima, aveva giurato a Dio che i suoi discendenti non avrebbero mai trovato la pace prima che Dracula non fosse stato sconfitto definitivamente. Nella missione, Van Helsing viene accompagnato dal giovane frate Carl, novizio inventore che gli fornisce le armi per sconfiggere i vampiri.\nArrivati in un tetro villaggio della Transilvania, Van Helsing e Carl incontrano la principessa Anna Valerious, il cui fratello, Velkan, \u00e8 scomparso dopo lo scontro con un lupo mannaro. Van Helsing salva il villaggio da un attacco da parte delle tre mogli di Dracula (che approfittano della giornata nuvolosa per uscire allo scoperto), uccidendo Marishka sparandole delle frecce imbevute nell'acqua benedetta, mandando per\u00f2 su tutte le furie gli abitanti del villaggio, preoccupati per un'eventuale vendetta del Conte. Nonostante ci\u00f2, Anna decide di ospitare Van Helsing e Carl nel suo castello. La donna \u00e8 determinata ad uccidere Dracula da sola ma Van Helsing \u00e8 troppo preoccupato dal rischio della sua morte, visto che lei \u00e8 l'ultima dei Valerious, e l'addormenta. Dopo essersi risvegliata, Anna trova il fratello Velkan nel castello, il quale \u00e8 sopravvissuto allo scontro con il Lupo Mannaro, ma \u00e8 stato morso da questi: ora pure lui \u00e8 un Lupo Mannaro. Van Helsing e Anna inseguono Velkan trasformato fino al maniero appartenuto a Frankenstein, dove vedono Dracula e Igor (aiutati da dei mostruosi schiavi duerghi) far nascere la prole del vampiro fulminando i loro bozzoli tramite Velkan al posto del disperso Mostro di Frankenstein. Nonostante l'iniziale successo, i mostruosi cuccioli di vampiro si disintegrano in breve. Mentre Van Helsing si confronta con Dracula, Anna libera il fratello, che per\u00f2 si trasforma di nuovo in Licantropo.\nMentre fuggono da Velkan, Anna e Van Helsing cadono in una grotta che si trova sotto le rovine del mulino. Il mattino seguente i due incontrano il Mostro di Frankenstein, miracolosamente sopravvissuto all'incendio. Nonostante la creatura supplichi Van Helsing di abbatterla, per impedire a Dracula di far nascere i suoi mostruosi figli, il cacciatore di demoni decide di portarla a Roma, dove sar\u00e0 protetta. Van Helsing, Anna e Carl trasportano Frankenstein in carovana, ma di notte, mentre attraversano i Carpazi, il gruppo viene attaccato dalle due mogli di Dracula e da Velkan. La carrozza cade in un burrone e Verona, credendo sia quella contenente il mostro di Frankenstein, tenta di salvarla, mentre invece \u00e8 piena di esplosivo e paletti, che nell'esplosione la uccidono. La vera carrozza con il mostro viene attaccata da Velkan, e Van Helsing si trova costretto ad abbatterlo con dei proiettili d'argento, non prima di venire morso dal licantropo: ora anche lui si trasformer\u00e0 durante la prossima notte di luna piena. Anna viene rapita da Aleera e portata a Budapest.\nA Budapest Van Helsing finge di accettare uno scambio: la creatura al posto di Anna, durante una festa in maschera composta da non morti al servizio di Dracula, il quale nel frattempo si \u00e8 invaghito di Anna ed \u00e8 in cerca di una nuova sposa. Nonostante Anna venga salvata, la creatura viene catturata e portata via in barca. La villa di Dracula, piena di non morti, viene fatta saltare in aria da Carl, il quale utilizza una potentissima bomba di luce. Van Helsing, Anna e Carl ritornano nel castello di Frankenstein, dove scoprono che tutte le apparecchiature scientifiche sono scomparse. Al palazzo di Anna, Carl rivela che Dracula \u00e8 in realt\u00e0 il figlio dell'antenato di Anna. Dracula fu ucciso da \"La Mano sinistra di Dio\" durante una guerra santa, non prima per\u00f2 di aver fatto un Patto col diavolo, il quale gli diede una nuova vita da vampiro. Carl spiega che, sebbene l'antenato di Anna avesse fatto voto di uccidere Dracula, egli non fu in grado di uccidere un suo figlio: band\u00ec invece il vampiresco figlio in una fortezza ghiacciata, ma il Diavolo don\u00f2 a Dracula il potere di volare via dalla prigione. Van Helsing trova un portale per la fortezza di Dracula su un muro, e il trio decide di attraversarlo.\nMentre il mostro di Frankenstein viene trasportato in un laboratorio, dice ai tre che esiste un antidoto contro la licantropia per Van Helsing (che Dracula possiede nel caso in cui i Lupi mannari al suo comando si ribellino, perch\u00e9 a differenza dei comuni vampiri, vulnerabili alle armi santificate, lui pu\u00f2 essere eliminato solo dal morso di un Lupo mannaro), cos\u00ec il gruppo si divide: mentre Anna e Carl, ostacolati da Igor e Aleera, si impossessano del siero, Van Helsing tenta di liberare la creatura, giungendo per\u00f2 troppo tardi: la prole di Dracula ha preso vita. Anna uccide Aleera con una lama d'argento, mentre il mostro di Frankenstein, liberato da Van Helsing, elimina Igor facendolo precipitare in un dirupo. Van Helsing e Dracula finalmente si incontrano. Il vampiro rivela a Van Helsing che lui \u00e8 veramente l'Angelo Gabriele, la Mano sinistra di Dio, cos\u00ec come colui che lo ha veramente ucciso e gli offre di restituirgli tutti i ricordi che ha perduto. Van Helsing rifiuta e, allo scoccare della mezzanotte, si trasforma in un lupo mannaro e affronta Dracula, che si \u00e8 trasformato invece in un grande demonio simile a un pipistrello. Van Helsing riesce infine a sconfiggerlo, provocando cos\u00ec la morte di tutta la sua mostruosa prole. Il lupo mannaro poi attacca Anna, che riesce a iniettargli l'antidoto, ma rimane uccisa. Tornato umano, Van Helsing piange sul corpo della donna amata mentre Carl, sopraggiunto, capisce la perdita della vittoria di Van Helsing.\nAl funerale di Anna, Van Helsing percepisce l'accesso al paradiso di Anna e della sua famiglia. Rivede infatti Anna e gli altri Valerious, tra cui anche Velkan, sorridere insieme in pace. Cos\u00ec, mentre il cacciatore e il frate fanno ritorno a Roma, il mostro di Frankenstein, ormai libero nonostante il parere contrario dell'ordine del cardinale, si allontana su una zattera alla ricerca di un posto dove stare e, forse, qualcuno che lo ami.\nProduzione.\nRiprese.\nPer il castello, \u00e8 usato lo stesso set su cui sono stati girati \"Frankenstein\", \"Dracula\" e \"L'uomo lupo\".\nIncassi.\nCostato 148 milioni di dollari, a livello internazionale \"Van Helsing\" ha incassato poco pi\u00f9 di 300 milioni di dollari, di cui 121 negli Stati Uniti.\nColonna sonora.\nLa colonna sonora composta da Alan Silvestri ha vinto il Saturn Award come miglior musica nel 2005.\nVideogiochi.\nNel 2004 \u00e8 stato pubblicato il videogioco \"Van Helsing\" per Xbox, PlayStation 2 e Game Boy Advance."}
{"id": "792940", "revid": "123008813", "url": "https://it.wikipedia.org/wiki?curid=792940", "title": "Italcementi", "text": "Italcementi S.p.A. fondata nel 1864, \u00e8 un'azienda italiana di materiali da costruzione con una capacit\u00e0 produttiva di oltre 60 milioni di tonnellate di cemento annue, diventando il quinto produttore di cemento a livello mondiale.\nLa societ\u00e0 \u00e8 stata quotata presso la Borsa di Milano dal 1874 fino all'11 ottobre 2016, venendo revocata dal giorno successivo, in seguito al successo dell'OPA, lanciata da \"HeidelbergCement France\" a 10,60 euro per azione. Da allora \u00e8 controllata dal gruppo tedesco HeidelbergCement con il 96,3% del capitale.\nStoria.\nLe origini.\nLe radici di Italcementi affondano nella \"Societ\u00e0 Bergamasca per la Fabbricazione del Cemento e della Calce Idraulica\", nata su iniziativa di Giuseppe Piccinelli che, sulle orme del successo di una fabbrica di calce a Palazzolo, decide di avviare la produzione di leganti idraulici.\nLa prima cottura nel forno di Scanzo avviene l'8 febbraio 1864. Il prodotto, macinato da un mugnaio in un mulino ad acqua, d\u00e0 come risultato un cemento idraulico che dimostra, per i tempi, propriet\u00e0 straordinarie. Il cemento di Scanzo si diffonde rapidamente e viene utilizzato per la realizzazione di diverse grandi opere, tra cui il ponte sul fiume Adda, realizzato con 16 archi a Rivolta d'Adda (Lombardia), la stazione ferroviaria di Santa Lucia a Venezia, dove \u00e8 decisiva l'efficacia del legante anche sott'acqua e il Canale di Suez in Egitto (una presenza nel mercato egiziano che torner\u00e0 poi in modo significativo nella storia del Gruppo). \nNel giro di soli due anni la produzione raggiunge le 7\u00a0000 tonnellate di cemento e si amplia ulteriormente con l'acquisto, nel 1873, della originaria concorrente di Palazzolo.\nAgli inizi del Novecento, la gestione passa nelle mani dei fratelli Pesenti che fondono la loro societ\u00e0 \"Fabbrica Cementi e Calci Idrauliche Fratelli Pesenti\" fu Antonio con la societ\u00e0 creata da Piccinelli; nasce cos\u00ec un Gruppo che pu\u00f2 contare su 12 cementerie con pi\u00f9 di 1.500 addetti e con una produzione di oltre 210\u00a0000 tonnellate.\nNel 1927, poco pi\u00f9 di sessanta anni dopo la nascita e con il titolo gi\u00e0 quotato in Borsa da 2 anni, la societ\u00e0 assume la sua attuale ragione sociale: le cementerie sono 33 con una produzione di 1,8 milioni di tonnellate, pari al 44% del mercato nazionale. Il governo di questa crescita \u00e8 affidato a \"Cesare Pesenti\", che, intuisce, per primo, la necessit\u00e0 di garantirsi un approvvigionamento continuo di energia a costi competitivi per gli impianti, ottenuta soprattutto attraverso le centrali idroelettriche. Centrali che nel corso della storia di Italcementi hanno visto un importante sviluppo fino alla nascita, nel 2001, di Italgen, che attualmente conta 14 centrali idroelettriche interconnesse attraverso una rete di circa 400 chilometri di elettrodotti e un impianto fotovoltaico in Emilia-Romagna, pi\u00f9 altri impianti all'estero.\nGi\u00e0 negli anni Venti, Italcementi indirizza la propria strategia industriale verso due direzioni: sviluppo di nuovi prodotti, adozione di nuovi processi, nuovi sistemi di lavorazione e miglioramenti qualitativi della produzione.\nNel periodo fra le due guerre, il Gruppo prosegue nell'espansione a tappe, prima fra tutte la Societ\u00e0 Anonima Fabbrica Calce e Cemento di Casale, il principale concorrente dotato di impianti di produzione con tecnologie innovative per l'epoca.\nNei primi anni quaranta le redini passano a Carlo Pesenti, che con il cugino Antonio rappresenta l'impegno della terza generazione della famiglia. Il suo dinamismo porter\u00e0 allo sviluppo della societ\u00e0 e pi\u00f9 in generale alla crescita dell'imprenditoria italiana. Nel 1946 il Gruppo si riorganizza con la creazione di tre nuove societ\u00e0: Sacelit, Societ\u00e0 Calci Idrate d'Italia e Italmobiliare.\nA quest'ultima (che nel 1979 passa da controllata a controllante di Italcementi) vengono assegnate le partecipazioni azionarie non legate al core business che nel tempo includeranno assicurazioni, banche, industrie e giornali.\nIl centenario.\nAl giro di boa del centenario, nel 1964, Italcementi pu\u00f2 contare su 8 consociate e 28 stabilimenti. Ha una produzione di 7,5 milioni di tonnellate e occupa il tredicesimo posto fra le societ\u00e0 nazionali per fatturato.\nAlla fase di espansione, sostenuta dal ciclo positivo dell'edilizia, segue negli anni settanta un periodo pi\u00f9 critico legato alle difficolt\u00e0 connesse alla crisi petrolifera e alla conseguente esplosione dell'inflazione e dei tassi di interesse.\nNel 1984, alla scomparsa del padre, la guida viene assunta da Giampiero Pesenti - gi\u00e0 Direttore Generale - che decide di concentrare il Gruppo sul core business, avviando un piano per la riduzione dell'indebitamento attraverso il contenimento dei costi, la cessione di alcune attivit\u00e0 e lo sviluppo di nuove sinergie.\nIl Gruppo ha intanto raggiunto il livello di 14 milioni di tonnellate di produzione, impiegando 6.500 dipendenti.\nLa presenza globale.\nAlla fine degli anni ottanta, Italcementi avvia le prime iniziative di internazionalizzazione; ma \u00e8 con l'acquisizione di Ciments Fran\u00e7ais, nell'aprile del 1992, che si realizza in un sol colpo il processo di globalizzazione della societ\u00e0.\nUn'operazione che racchiude tre primati: si tratta della pi\u00f9 rilevante acquisizione industriale realizzata all'estero da un gruppo italiano; \u00e8 il pi\u00f9 importante aumento di capitale (5 miliardi di vecchi franchi francesi pari a 762 milioni di euro) effettuato alla Borsa di Parigi ed \u00e8 il pi\u00f9 rapido aumento di dimensioni mai registrato da una societ\u00e0 industriale italiana, che passa da un fatturato pre-acquisizione di 1.500 miliardi di lire (775 milioni di euro) a un giro d'affari consolidato di oltre 5\u00a0000 miliardi (2.582 milioni di euro) del nuovo Gruppo.\nL'acquisizione - che ha richiesto un impegno di circa 1.500 miliardi di lire (775 milioni di euro) - cambia la fisionomia del Gruppo: il peso dell'Italia sui ricavi scende dal 97% al 27,5%, le cementerie salgono a 51, le centrali di calcestruzzo a circa 500 e i dipendenti, dislocati in 13 paesi, sono oltre 20.000.\nCome primo processo di integrazione, a fianco del Comitato Esecutivo che delinea le linee strategiche, nasce il CTG - Centro Tecnico di Gruppo - a cui \u00e8 demandata tutta l'attivit\u00e0 di sviluppo della performance degli impianti e la ricerca, da sempre uno degli impegni irrinunciabili nella storia di Italcementi. Mentre in Italia viene portata a termine, nel 1997, l'acquisizione di Calcestruzzi, l'attenzione del Gruppo, si focalizza sullo sviluppo nei paesi emergenti, nella logica di diversificare i mercati verso aree geografiche con maggiori potenziali di crescita.\nI primi passi sono rivolti verso l'Europa dell'Est (Bulgaria), ampliando l'orizzonte verso Oriente dove vengono acquisite nuove societ\u00e0 in Kazakistan e in Thailandia. La tappa successiva \u00e8 il posizionamento in India, che rappresenta il terzo mercato mondiale del cemento. Dai piani di sviluppo non resta escluso il continente africano: al rafforzamento della presenza in Marocco si affianca lo sbarco in Egitto. Nel giugno 2007, il Gruppo Italcementi, con l'acquisizione di Fuping Cement, entra nel mercato cinese e nell'agosto 2007 sbarca in Kuwait diventando il primo azionista di Hilal Cement societ\u00e0 quotata al Kuwait Stock Exchange.\nNel 2015 \u00e8 stato raggiunto un accordo di compravendita con il gruppo tedesco HeidelbergCement che dalla fine del 2016, dopo l'acquisizione da Italmobiliare S.p.A. per 1,7 miliardi di euro (con una plusvalenza per Pesenti stimata in 800 milioni) e il successo dell'OPA, controlla interamente Italcementi. In merito all'OPA, nel 2018 la Consob sanzioner\u00e0 l'ex vicepresidente dell'azienda e in seguito multer\u00e0 per 900.000 euro e sequestro di beni due intermediari di Panama e un dirigente della societ\u00e0.\ni.lab.\ni.lab \u00e8 il nuovo Centro Ricerca e Innovazione, \u00e8 un progetto dell'architetto americano Richard Meier. L'edificio, collocato nel Parco Scientifico Tecnologico Kilometro Rosso di Bergamo si estende su uno spazio di 23.000\u00a0m\u00b2, con 7.500\u00a0m\u00b2 dedicati alla ricerca e innovazione dove lavoreranno circa un centinaio di ricercatori.\nIl progetto \u00e8 stato realizzato da Richard Meier, che per le pareti dell'edificio ha utilizzato il TX Active, lo stesso tipo di cemento bianco usato per la Chiesa Dives in Misericordia a Roma.\nNel 2010 il progetto ha ricevuto il premio European Greenbuilding Award per la migliore realizzazione in Italia per l'efficienza energetica nella categoria Best New Building nell'ambito del progetto Intelligent Energy Europe dell'Agenzia Esecutiva per la Competitivit\u00e0 e l'Innovazione (EACI).\nL'edificio ha raggiunto il livello Platinum della certificazione LEED - Leadership in Energy and Environmental Design nel corso del 2012. L'inaugurazione \u00e8 avvenuta il 16 aprile 2012 dopo il trasferimento nella struttura di tutti i ricercatori Italcementi.\nMateriali innovativi.\nItalcementi ha creato i.nova un contenitore in cui sono inclusi tutti i prodotti innovativi dell'azienda. Prodotti significativi per l'architettura e per lo sviluppo sostenibile.\nTX Active.\nNel 2004 Italcementi annuncia la realizzazione di un cemento \"Mangiasmog\" grazie al biossido di titanio, che a contatto con l'aria trasforma gli agenti inquinanti in nitrato di sodio e calcio, tramite un processo di fotocatalisi. Con tale cemento fu realizzata la pavimentazione di via Borgo Palazzo, una delle strade principali della citt\u00e0 di Bergamo.\nTX Active \u00e8 il principio attivo fotocatalitico per materiali cementizi, brevettato da Italcementi. I prodotti contenenti TX Active sono in grado di abbattere gli inquinanti organici e inorganici presenti nell'aria e conservano nel tempo la qualit\u00e0 estetica dei manufatti.\ni.light.\n\u00c8 un nuovo tipo di materiale cementizio che, legando particolari resine, consente di fabbricare pannelli che trasmettono la luce sia dall'interno che dall'esterno. Il materiale \u00e8 stato utilizzato la prima volta per il Padiglione Italiano all'Expo 2010 di Shanghai.\ni.clime.\nI ricercatori di Italcementi hanno messo a punto un nuovo cemento termico in grado di ottimizzare le prestazioni termiche e igrometriche degli elementi costruttivi degli edifici, destinati a formare sia rivestimenti esterni che le pareti verticali interne e solai.\nAzionariato.\nDal 12 ottobre 2016 Italcementi S.p.A. \u00e8 quasi interamente controllata (96,3% del capitale) da HeidelbergCement France SAS, societ\u00e0 appartenente al gruppo tedesco HeidelbergCement in cui il principale azionista \u00e8 la famiglia Merkle con il 25,34%.\nPartecipazioni.\nPrima del 2017.\nLa Italcementi, prima dell'acquisizione da parte di HeidelbergCement France, controllava:\nTramite Ciments Fran\u00e7ais controllava:\nFonte: \nLoghi.\nIn base agli accordi la Italcementi conserva il suo logo anche dopo l'acquisizione di HeidelbergCement."}
{"id": "792941", "revid": "436907", "url": "https://it.wikipedia.org/wiki?curid=792941", "title": "Everything I've Known", "text": "Everything I've Known \u00e8 un singolo del gruppo musicale statunitense Korn, pubblicato il 12 aprile 2004 come terzo estratto dal sesto album in studio \"Take a Look in the Mirror\".\nDescrizione.\nSettima traccia dell'album, il significato del brano \u00e8 stato spiegato dal frontman Jonathan Davis durante un'intervista: "}
{"id": "792947", "revid": "1543377", "url": "https://it.wikipedia.org/wiki?curid=792947", "title": "Noshi", "text": "Con la parola giapponese si indica uno dei pi\u00f9 antichi modelli di origami, risalente al periodo Kamakura (1185-1333), utilizzato tradizionalmente come decorazione benaugurale per i regali.\nStoria.\nNoshiawabi.\nSi pensa che \"Noshi\" sia la contrazione della parola , termine con cui si indicava un mollusco marino, l'abalone, in giapponese, tagliato a strisce ed essiccato al sole.\nIn Giappone, offrire un \"noshiawabi\" insieme a un regalo, specificamente in occasione di matrimoni, nascite o altri eventi fausti, \u00e8 una tradizione antichissima. Sembra che il \"noshi\" simboleggiasse una sorta di immunit\u00e0 dal male e che indicasse la purezza degli intenti di colui che offre il regalo e l'innocuit\u00e0 del dono stesso. Tra le possibili origini di questo costume ci sono sia il fatto che, in passato, il consumo di prodotti di origine animale era meno comune e quindi solitamente associato a eventi lieti o festivi; sia la credenza che l'abalone aiutasse a preservare la giovinezza e fosse fonte di longevit\u00e0.\nNoshi.\nLa tradizione del \"noshiawabi\" si \u00e8 persa ma \u00e8 rimasta l'abitudine di decorare i regali con un origami \"noshi\". Questo modello consiste tipicamente di una striscia di carta gialla, sostituto del \"noshiawabi\", avvolta in un foglio di carta bianco e rosso, piegato in modo da ottenere la forma caratteristica. In altri modelli di \"noshi\", divenuti popolari in seguito, il \"noshiawabi\" poteva essere sostituito dalla semplice scritta , in hiragana, su un pezzo di carta, oppure da foglie o fiori di stagione o aghi di pino.\nA prescindere dalle varianti, il modello di origami \"noshi\" riveste particolare importanza perch\u00e9, rispetto ad altri modelli della tradizione giapponese, non vengono effettuati tagli nel foglio, regola che verr\u00e0 poi assunta come fondamento dell'origami moderno.\nNoshigami.\nIn epoca contemporanea il \"noshi\" \u00e8 spesso sostituito dal , un involucro per i regali che si utilizza, di solito, nelle occasioni formali e che riporta il simbolo grafico del \"noshi,\" stampato direttamente sulla carta, spesso insieme al disegno del , un tradizionale nastro decorativo. Il regalo viene poi confezionato in modo che l'immagine del \"noshi\" si trovi nell'angolo in alto a destra del pacchetto."}
{"id": "792951", "revid": "196390", "url": "https://it.wikipedia.org/wiki?curid=792951", "title": "Scandalo calcio-scommesse 1980", "text": ""}
{"id": "792955", "revid": "123497616", "url": "https://it.wikipedia.org/wiki?curid=792955", "title": "Catha edulis", "text": "Il q\u0101t (\"Catha edulis\", famiglia delle Celastraceae; in inglese: khat, , che significa arbusto) \u00e8 una pianta originaria delle regioni orientali dell'Africa (originaria dell'Etiopia), ma assai diffusa nella penisola Arabica.\nLe foglie di questa pianta contengono un alcaloide dall'azione stimolante, che causa stati di eccitazione e di euforia, e che provoca forme di dipendenza. Nel 1980 l'Organizzazione Mondiale della Sanit\u00e0 ha classificato il qat tra le droghe. La sua coltivazione e il suo uso sono molto diffusi nel territorio dello Yemen.\nDescrizione.\nArbusto o piccolo albero a fogliame sempreverde, di altezza da 1 a 3 metri cos\u00ec come \u00e8 correntemente coltivato, sia per le condizioni ambientali (suolo povero ed arido), che per comodit\u00e0 di raccolta.\nIn natura esemplari singoli, in ambiente favorevole, possono raggiungere altezze di 10\u00a0m, eccezionalmente fino a 18\u00a0m.\nL'aspetto della pianta \u00e8 simile, per consistenza e forma delle foglie, al corbezzolo; i rami terminali per\u00f2 sono lunghi, sottili e pendenti.\nI getti di nuova vegetazione (foglie e steli) hanno colore rosato o rossastro.\nLa corteccia della pianta adulta \u00e8 ruvida e grigiastra, anche notevolmente rugosa e fessurata nei tronchi di grande dimensione.\nFoglie.\nLanceolate, opposte a margine dentellato, di colore verde lucido dorsalmente, verde pallido ventralmente, lunghezza circa 5\u20138\u00a0cm, coriacee, dapprima erette poi pendenti.\nFiori.\nMolto piccoli e di colore bianco crema, tendenti al verdastro, sono a cinque petali, raccolti a gruppi, allocati all'ascella delle foglie alle estremit\u00e0 dei rami.\nFrutti.\nCapsule bruno-rossastre, trilobate, dimensione circa 10\u00a0mm, che in tardo autunno liberano i semi (3 per capsula) brevemente alati.\nColtivazione ed ambiente.\nLa pianta cresce sopra i 1500 metri di altitudine. Pur essendo diffusa in tutta l'Arabia, \u00e8 soprattutto coltivata in Yemen e nell'Africa orientale, specialmente nella zona degli altopiani dell'Etiopia e del Kenya.\nLa vegetazione ottimale si ha con collocazione a pieno sole e con temperature da 5 a 35\u00a0\u00b0C. Sopporta notevoli condizioni di aridit\u00e0 e cresce anche con suolo povero, sassoso o sabbioso, ma sempre assolutamente ben drenato. Sopporta temperature prossime allo zero centigrado.\nUtilizzo.\nIl q\u0101t \u00e8 una sostanza di natura amfetaminica a spiccato effetto psicotropo, euforizzante e reprimente gli stimoli di fame e fatica; ha anche un notevole effetto analgesico.\nLa sostanza \u00e8 di uso tipico dei Paesi arabi. Se ne ha notizia documentata dal XIV secolo, ed ha seguito la diffusione della cultura delle popolazioni arabe.\nLa parte della pianta da cui si estrae il principio attivo \u00e8 costituita dalle foglie, che sono selezionate in funzione delle dimensioni; il prodotto migliore \u00e8 ottenuto dalle foglie giovani ed integre (pi\u00f9 morbide), seguono poi quelle pi\u00f9 coriacee e di minore qualit\u00e0.\nLe foglie sono raccolte ed immediatamente distribuite, dato che l'effetto maggiormente rilevante si ha col consumo entro le 48 ore dalla raccolta. Ad ogni modo il consumo a 3-4 giorni dalla raccolta \u00e8 ancora soddisfacente, e questo fatto, unito ai moderni mezzi di distribuzione e conservazione, ne permette la diffusione dai Paesi di produzione. \u00c8 possibile l'utilizzo con foglie essiccate.\nIl consumo si ha con la masticazione delle foglie.\nL'effetto euforizzante si manifesta da una a tre ore dopo la masticazione.\nLa masticazione, e lo sputo dei materiali masticati, fanno parte del costume abituale delle popolazioni, soprattutto dello Yemen, dell'Arabia e dei Paesi del Corno d'Africa di tradizione araba. Il fatto \u00e8 molto evidente e caratteristico all'osservazione di visitatori e turisti.\nImplicazioni politiche ed economiche.\nNei Paesi dove l'uso \u00e8 tradizionale, la masticazione del q\u0101t \u00e8 consentita; altri Stati formalmente tentano di controllarla, osteggiandone il consumo, soprattutto per i costi economici che ne derivano. Il consumo \u00e8 peraltro assai diffuso, e le popolazioni interessate dedicano una parte non trascurabile della giornata a tale pratica.\nSopportando notevoli condizioni di aridit\u00e0 e crescendo bene anche con suolo povero, sassoso o sabbioso - poco adatto ai cereali da alimentazione o da foraggio - , il q\u0101t viene estesamente coltivato, risultando spesso pi\u00f9 proficuo di altre colture. Nei Paesi dove esiste produzione ed esportazione (per lo pi\u00f9 dall'Africa orientale verso la penisola arabica), tale pianta costituisce un'importante e redditizia fonte di guadagno\nImplicazioni sanitarie.\nLa permanente sollecitazione irritante delle mucose boccali e del tessuto esofageo produce un aumento nella frequenza di carcinomi orali.\nNella classifica di pericolosit\u00e0 delle varie droghe stilata dalla rivista medica Lancet, il qat occupa il ventesimo posto.\nPrincipi attivi.\nI principi attivi sono delle catamine, composti fenilalchilaminici analoghi alle anfetamine: la catina ed il catinone."}
{"id": "792963", "revid": "834", "url": "https://it.wikipedia.org/wiki?curid=792963", "title": "Qat", "text": ""}
{"id": "792971", "revid": "94902", "url": "https://it.wikipedia.org/wiki?curid=792971", "title": "Chaos and Creation in the Back Yard", "text": ""}
{"id": "792975", "revid": "287204", "url": "https://it.wikipedia.org/wiki?curid=792975", "title": "L'ultimo giurato", "text": "L'ultimo giurato (\"The Last Juror\") \u00e8 un romanzo di John Grisham, pubblicato nel 2004. La storia \u00e8 raccontata in prima persona al tempo passato dal protagonista, un giovane giornalista che si trasferisce in un piccolo paese del Mississippi per dirigere il giornale locale di cui \u00e8 divenuto proprietario. Il caso principale di cui si occuper\u00e0 \u00e8 un omicidio.\nTrama.\nNel 1970 William Traynor, appena uscito dal college, arriva a Clanton, Mississippi, dopo aver acquistato il giornale locale, il Ford County Times. Poco dopo il suo arrivo Danny Padgitt viene arrestato per l'omicidio di Rhoda Kassellaw, avvenente giovane vedova, madre di due figli piccoli. L'omicidio \u00e8 agghiacciante, prima l'intrusione in casa, lo stupro, sorpreso dai due piccoli ed infine le coltellate alla povera madre. Prima di morire la donna riesce a trascinarsi presso l'abitazione di un vicino e mormorare il nome dell'omicida. Questi fa parte di una famiglia malavitosa e molto potente, che tutto far\u00e0 per provare l'innocenza del figlio. Il colpevole, infatti, subisce un processo e, nonostante la strenua difesa della famiglia e del suo avvocato senza scrupoli, Avv. Lucien Wilbanks, viene condannato dalla giuria all'ergastolo riuscendo pertanto ad evitare la pena di morte. Poco prima della condanna, Padgitt giura di vendicarsi di tutti i giurati.\nNel frattempo, William diviene amico di uno dei membri della giuria, Callie, anziana Signora di colore, madre di 8 figli, 7 dei quali laureati, assolutamente avanti rispetto alla chiusa mentalit\u00e0 del luogo, dove i bianchi erano ancora i padroni ed i neri gli schiavi. Con la Signora il protagonista instaurer\u00e0 una profonda amicizia e prender\u00e0 l'abitudine di andare a pranzo da lei tutti i gioved\u00ec, a mangiare i pesanti e gustosi piatti della cucina del Mississippi, di cui Callie \u00e8 un'esperta cuoca. Durante questi incontri i due parlano di tutto, ma soprattutto di religione, lei essendo devotissima e preoccupata per l'anima del protagonista, agnostico.\nCon grande fatica ed impegno William, lavorando duramente al suo giornale, riesce a migliorarlo e ad aumentare grandemente il numero di copie vendute; il giornale diventa una sorta di megafono per le idee del protagonista, che nelle pagine del settimanale parla liberamente di tutto quello che trova giusto, le battaglie a favore dei neri, le battaglie contro la corruzione dell'epoca nelle istituzioni, e soprattutto una coraggiosa sfida contro l'ingiustizia della \u2018blanda\u2019 condanna di Danny Padgitt e di ogni tentativo successivo per farlo uscire, nonostante le continue minacce della pericolosa famiglia dell'assassino.\nCos\u00ec facendo riesce nel tempo a conoscere meglio il paesino di Clanton e a farsi accettare dai chiusi compaesani, attirandosi simpatie ma anche critiche per le sue idee espresse nel giornale. Dopo nove anni di carcere, Padgitt viene liberato per buona condotta. Subito dopo due giurati vengono uccisi ed un terzo scampa ad una bomba. La citt\u00e0 \u00e8 in delirio, spaventatissima, e pi\u00f9 di tutti i giurati, che si chiedono chi sar\u00e0 il prossimo. Il sospetto cade subito su Padgitt, che viene arrestato. Durante la prima udienza, per\u00f2, lo stesso viene ucciso da un colpo di fucile. Si scopre quindi che l'assassino \u00e8 un vecchio avvocato impazzito, che aveva partecipato ala prima udienza contro Padgit cercando di farlo condannare a morte. Non essendoci riuscito, questi aveva lentamente perso la testa, nel desiderio di vendicare la vittima, con cui aveva avuto una relazione, uccidendo tutti quei giurati che avevano votato contro la pena di morte. Callie, oramai pi\u00f9 anziana, muore, anche per la tensione dovuta all'uccisione dei giurati.\nWilliam per la morte dell'amica e non riuscendo da un po' ad identificarsi con la cittadina e con i cambiamenti che l'epoca moderna vi stava compiendo, dopo aver venduto il giornale per pi\u00f9 di un milione di dollari, abbandona il paese."}
{"id": "792980", "revid": "124125379", "url": "https://it.wikipedia.org/wiki?curid=792980", "title": "Santippo", "text": "Biografia.\nNel 256 a.C. la battaglia di Adys aveva sancito la supremazia romana nei combattimenti terrestri anche in territorio africano. Le forze cartaginesi avevano subito una secca sconfitta dalle legioni di Atilio Regolo soprattutto per effetto di una malaccorta condotta delle operazioni bellica da parte dei comandanti punici Bostare, Asdrubale di Annone e Amilcare che non seppero sfruttare tutte le possibilit\u00e0 offerte dalle loro armi. La sconfitta pose Cartagine alla merc\u00e9 dei Romani costringendo la citt\u00e0 a chiedere la pace. Le condizioni poste da Atilio Regolo furono ritenute tanto pesanti da far decidere il Sinedrio cartaginese di non accettare e resistere ulteriormente.\nSantippo apprese della sconfitta di Adys, si fece raccontare le mosse dei contendenti e, studiate le forze in campo cartaginesi, il numero degli uomini, dei cavalieri e degli elefanti si rese conto, e disse ai suoi conoscenti, che \nAll'interno delle immancabili polemiche per la tremenda situazione bellica, la voce si sparse e Santippo fu convocato al Senato cartaginese dove present\u00f2 ai magistrati le sue osservazioni sulle metodologie tenute ad Adys dai comandanti punici. Secondo lo stratego greco, questi non avevano saputo sfruttare il terreno perch\u00e9 avevano mantenuto le truppe su luoghi non pianeggianti dove invece la cavalleria e gli elefanti avrebbero potuto ottenere il massimo impatto sia offensivo che difensivo.\nAllo spartano fu affidata la ristrutturazione l'esercito punico ed egli lo condusse fuori dalle mura iniziando una serie di manovre per abituare le sue truppe al proprio metodo bellico. Secondo Polibio la qualit\u00e0 delle evoluzioni dell'esercito punico fu tale da rendere evidente la differenza fra la conduzione dei capi punici e quella del greco. La popolazione di Cartagine pass\u00f2 dalla depressione della sconfitta e delle richieste di Atilio Regolo ad un cauto ottimismo. Le truppe ripresero il morale.\nI comandanti cartaginesi,\nSempre secondo Polibio che -si suppone- in queste pagine si rif\u00e0 a Filino, storico filocartaginese- l'esercito punico era composto di dodicimila fanti, quattromila cavalieri e un centinaio di elefanti. \nI romani notarono il nuovo, spavaldo, atteggiamento dell'esercito cartaginese che si muoveva non pi\u00f9 su terreno erto ma si manteneva nella parte pianeggiante. Cionondimeno, sicuri delle loro capacit\u00e0 e ritenendo i cartaginesi inferiori militarmente non rifiutarono lo scontro. \nPolibio racconta che i comandanti cartaginesi, prima della battaglia, erano dubbiosi e si consultavano su come comportarsi mentre furono gli stessi soldati a chiedere di essere guidati in battaglia dallo stratega lacedemone.\nAllora i capi cartaginesi\nLa disposizione delle truppe sul campo fu diversa da quella organizzata ad Adys. Gli elefanti vennero disposti in riga davanti all'esercito; la falange cartaginese fu posta dietro a questi mentre le ali furono formate da mercenari e dalla cavalleria.\nLa battaglia di Tunisi vide la pesante sconfitta delle legioni e la cattura del console Atilio Regolo. Le truppe romane furono letteralmente massacrate. Circa cinquecento legionari furono catturati e solo duemila uomini riuscirono a salvarsi e a riparare poi ad Aspide. Dodicimila componenti delle legioni di Roma trovarono la morte.\nPolibio, greco come Santippo, non manca di sottolineare come\nDopo che i Cartaginesi ebbero festeggiato e ringraziato gli d\u00e8i, \nPolibio promette anche di raccontare un'altra storia al riguardo della partenza di Santippo da Cartagine.\nUna versione meno felice della vicenda di Santippo lo vedrebbe invece vittima dei suoi stessi beneficati. Secondo queste fonti (Diodoro XXIII, 16) i Cartaginesi fecero affondare la nave che riportava Santippo alla sua patria. Le congetture su un simile comportamento restano tali, anche perch\u00e9 il passo nel quale Polibio narra il termine della vicenda di Santippo \u00e8 andato perduto. Il fatto stesso, per\u00f2, che lo storico greco non utilizzi quelle informazioni in questa parte delle \"Storie\", indicherebbe che egli stesso non prestava soverchia fede a questa teoria.\nComunque un Santippo spartano divenne uno dei principali generali tolemaici nel decennio successivo. Tolomeo III Evergete, tornando in Egitto dopo la sua spedizione vittoriosa in Siria e Mesopotamia, assegn\u00f2 infatti, nel 245 a.c., il comando delle regioni oltre l'Eufrate ad un suo omonimo, ed \u00e8 possibile supporre si tratti della stessa persona, magari gi\u00e0 passata dal servizo cartaginese a quello egiziano non appena finita la prima guerra punica."}
{"id": "792981", "revid": "130040", "url": "https://it.wikipedia.org/wiki?curid=792981", "title": "Sanzio VI di Navarra", "text": ""}
{"id": "792982", "revid": "34392", "url": "https://it.wikipedia.org/wiki?curid=792982", "title": "Rahmat Ahmad", "text": ""}
{"id": "792983", "revid": "287204", "url": "https://it.wikipedia.org/wiki?curid=792983", "title": "Il broker", "text": "Il broker (\"The Broker\") \u00e8 un romanzo di John Grisham, pubblicato l'11 gennaio 2005.\nTrama.\nIl broker, soprannome dato all'ex avvocato Joel Backman, accusato di spionaggio informatico, \u00e8 stato condannato a venti anni di carcere.\nAl termine del suo mandato il presidente degli Stati Uniti, spinto dal direttore della CIA Teddy Maynard, concede la grazia a Backman (che ha scontato \"solo\" sei anni di carcere in un durissimo isolamento), ma questi in cambio dovr\u00e0 lasciare definitivamente il Paese e cambiare identit\u00e0, stabilendosi in Italia.\nL'operazione si trasforma in una spietata caccia all'uomo all'interno della citt\u00e0 di Bologna da parte delle potenze straniere che vogliono mettere le mani sul software in possesso del Broker, in grado di far funzionare il sofisticatissimo sistema di spionaggio satellitare Neptune.\nIl ritorno nella sua vita del figlio e di una donna segneranno la sua rinascita."}
{"id": "792984", "revid": "599013", "url": "https://it.wikipedia.org/wiki?curid=792984", "title": "Ezio Marchi", "text": "Biografia.\nFiglio di Francesco Marchi e Rosalia Bernardini, si laure\u00f2 con il massimo dei voti all'Universit\u00e0 di Pisa nella facolt\u00e0 di zooiatria, seguendo le orme del padre, anch'esso veterinario. Tornato a Bettolle, si dedic\u00f2 anche all'insegnamento prima presso l'Istituto agrario Vegni alle Capezzine nel comune di Cortona, oltre a ricoprire incarichi universitari presso l'Universit\u00e0 di Siena.\nNel 1893 fu iniziato in Massoneria nella Loggia \"Francesco Guardabassi\" di Perugia, divenuto Maestro massone, ne fu eletto Oratore nel 1899 e nel 1905.\nNel 1907 fu inviato dal Governo italiano a svolgere una missione in Eritrea, dove si trattenne per catalogare e studiare le varie razze di animali domestici.\nMor\u00ec a soli 39 anni per una meningite, conseguenza di un'otite trascurata.\nAttivit\u00e0 scientifica.\nInsieme al Conte Prof. Napoleone Passerini, agronomo di chiara fama e dietro suo diretto incarico scientifico il Marchi fu il primo a studiare scientificamente la razza chianina, nelle fattorie di Bettolle e Manzano, del Conte Passerini, tipica razza bovina della Valdichiana. A questo proposito, nel 1895 egli pubblic\u00f2 una prima monografia intitolata \"La razza bovina di Valdichiana e le sue variet\u00e0\". Secondo il Marchi, tale razza era originariamente utilizzata nel lavoro; con successivi recenti interventi di migliorativi di selezione della razza, avviati proprio dal Marchi, \u00e8 divenuta la pregiata razza da carne attuale, con allevamenti sparsi perfino in America ed in Australia.\nEzio Marchi fu una persona poliedrica, ricca di interessi e di gran tempra, come descrive il Prof. Vacchetta in \"Estratto dal Nuovo Ercolani\", Pisa 1908: \"...\"...all'Universit\u00e0 di Pisa...Ezio si fece tosto rimarcare sia per persona alta, snella, magra, sbarbata, sia per la sua indole irrequieta ma ottima, per il carattere libero, indipendente, ribelle ad ogni sopruso, sia per il suo ingegno vivace, colto, avido di sapere, e molto serio...si constatava in lui un'antitesi marcatissima tra lo studioso, assiduo, lavoratore, ricercatore instancabile...e lo studente chiassoso e irrequieto...\".\"\n\" \"Lavor\u00f2 anche nella colonia italiana in Eritrea, incaricato dal Ministero dell'Agricoltura; pubblic\u00f2 l'opera \"Studi sulla pastorizia della Colonia Eritrea\", (Firenze, 1910, Biblioteca Agraria Coloniale) ed articoli sulla rivista \"L'Agricoltura Coloniale\" (marzo-giugno 1909), dai quali si evince come lo scopo pratico dell'attivit\u00e0 di ricerca fosse quello di far gravare meno il peso economico della colonia sullo Stato Italiano.\nLa sua attivit\u00e0 di studio si accompagn\u00f2 dunque sempre al lavoro sul campo, valendogli l'appellativo di \"scientifico e pratico\".\nQueste motivazioni morali e culturali portarono Ezio verso la politica; gi\u00e0 ai tempi dell'Universit\u00e0 a Pisa si delinea la sua formazione. La prima tessera del Partito che \u00e8 giunta fino a noi risale al 1894, quando Ezio aveva 25 anni. Il 30 maggio 1897, appena ventottenne, Ezio partecip\u00f2 al V Congresso regionale Toscano del PSI in qualit\u00e0 di \"Delegato del Circolo Carlo Marx di Bettolle\".\nFu eletto Consigliere Provinciale di Siena nel 1907 per il Partito Socialista; pur trovandosi in Africa accett\u00f2 l'incarico, come comunic\u00f2 nella \"lettera aperta\" del 17 agosto 1907 agli elettori del Mandamento di Sinalunga. Era gi\u00e0 stato indicato dalle Sezioni Locali quale candidato del collegio di Montalcino per le politiche e, se la morte non lo avesse colto prematuramente,\"...sarebbe stato alla Camera il primo e valoroso rappresentante della classe veterinaria.\" (Giustizia Socialista del 27 giugno 1908)\n Il consenso della gente risiede sicuramente nel fatto che Ezio Marchi abbracci\u00f2 una politica intesa come mezzo per migliorare le condizioni economico-sociali del suo paese attraverso l'ammodernamento di agricoltura e zootecnia: \" \"Gli animali che noi alleviamo non sono che altrettante macchine...Chiamati a regolare il movimento e la produttivit\u00e0 di queste macchine, nostro primo intento \u00e8 di perfezionarle, ottenere il massimo prodotto col minimo dispendio. Se il foraggio \u00e8 il combustibile...dobbiamo cercare quegli animali che meglio lo trasformano in carne, in latte, in movimento...Il benessere della societ\u00e0 si deve conseguire col miglioramento dell'alimentazione umana...\"\" (relazione del concorso a premi per gli animali bovini tenutosi ad Anghiari, 30 giugno 1831).\nL'impegno politico fu sempre dettato da ideali di giustizia sociale: infatti il \"Partito Socialista dei Lavoratori Italiani\" ricerc\u00f2 pi\u00f9 volte la sua figura per avere il consenso del popolo, da cui Marchi era benvoluto. \"Il ciclone del 25 agosto\" \u00e8 il ricordo di un uragano violentissimo che colp\u00ec la Toscana nel 1890; dal momento che la Valdichiana e Bettolle furono particolarmente interessate, Ezio Marchi pubblic\u00f2 questo testo commemorativo; dopo aver descritto l'accaduto, conclude con una brillante esortazione agli agricoltori: \"\"...Agricoltori! Spalancate gli occhi!...Non vi lasciate sedurre da chi sotto l'aspetto di professione politica uguale alla nostra vi sfrutta o vi lascia impunemente sfruttare. Considerate l'uomo prima che la politica...Siamo alle elezioni politiche. Pensiamoci.\". (20 settembre 1890)\n Convinto del resto dell'utilit\u00e0 sociale della zootecnia scriveva in una delle sue ultime conferenze \"In tutti i tempi, in tutti i luoghi la miseria e la floridezza del bestiame fu ed \u00e8 correlata alla miseria ed alla floridezza dei popoli. I popoli ricchi e forti ebbero ed hanno bestiame ben nutrito e fruttifero e tale diverr\u00e0 anche nell'Italia nostra ... quando elevato il popolo e debellato l'affarismo, l'Italia avr\u00e0 conquistata l'agiatezza economica delle altre nazioni civili\"\" (Ezio Marchi - Commemorazione popolare tenuta in Bettolle il 25 luglio 1909 dal Prof. Carlo Pucci).\nNell'aprile del 1908 Ezio Marchi era all'apice della sua carriera; aveva accettato di ricoprire la cattedra do zootecnia alla Scuola Veterinaria dell'Universit\u00e0 di Bologna e stava scrivendo la sezione su \"La Zootecnia speciale\" in corso di pubblicazione nella Nuova Enciclopedia Agraria Italiana.\nDurante questo periodo il Prof. Marchi venne colto da una malattia che i medici non riuscirono a diagnosticare: da un acuto dolore all'orecchio destro le sue condizioni di salute si aggravarono progressivamente; Ezio Marchi, nonostante l'estremo tentativo di sottoporsi ad un'operazione a Firenze, mor\u00ec pochi giorni dopo l'intervento.\nA soli 39 anni pertanto, il 25 luglio 1908, il Prof. Marchi si spegneva colpito da meningite purulenta conseguente ad otite lasciando il padre, la moglie Pia e le figlie Ada e Gina alle quali rivolgeva spesso il suo pensiero.\nI funerali si svolsero con rito civile a Bettolle, suo paese natale, il 27 luglio 1908 alla presenza dei suoi cari , delle autorit\u00e0 comunali, delle varie rappresentanze, della cittadinanza e di tutti coloro che lo avevano conosciuto ed ammirato.\n All'indomani della morte del Professore, a Bettolle venne costituito un comitato in suo onore, il \"Comitato Pro-ricordo Ezio Marchi\"; lo scopo era quello di riunire quanti in vita lo avevano stimato, di farlo ricordare dai posteri e di lasciare un segno tangibile del suo operato. Il 2 ottobre del 1911 venne infatti inaugurato nella Piazza Vittorio Emanuele \"...il monumento che ricorda un suo illustre figlio, rapito anzi tempo alle speranze della scienza e della famiglia.\". (da La Nazione del 03 ottobre 1911).\nTutt'oggi possiamo ammirare questo monumento nella piazza di Bettolle, a testimonianza del fatto che la sua opera scientifica ed il suo valore non sono stati dimenticati."}
{"id": "792990", "revid": "1793900", "url": "https://it.wikipedia.org/wiki?curid=792990", "title": "Contea di Orleans (New York)", "text": "La contea di Orleans \u00e8 una contea dell'area nord-occidentale dello Stato di New York negli Stati Uniti.\nGeografia fisica.\nLa contea si affaccia a nord sul lago Ontario, ad est confina con la contea di Monroe, a sud con la contea di Genesee ed a ovest con la contea di Niagara.\nLa contea ha un'estensione di 2.117\u00a0km\u00b2 ma circa il 52 % \u00e8 costituito dalla parte del lago Ontario che ricade nei suoi confini.\nIl territorio \u00e8 prevalentemente pianeggiante. I fiumi della contea sfociano nel lago Ontario. I principali da ovest ad est sono: \n\"Johnson Creek\", \"Oak Orchard Creek\" ed il \"Sandy Creek\" che nasce dalla confluenza dei suoi due rami \"West Branch Sandy Creek\" e \"East Branch Sandy Creek\". Lungo la costa del lago Ontario sono stati istituiti i parchi \"Oak Orchard State Marine Park\" (alla foce del fiume omonimo) ed il \"Lakeside Beach State Park\". \nNell'area centrale scorre da est a ovest il canale Erie.\nStoria.\nI primi abitanti del territorio contea furono gli indiani irochesi.\nQuando furono istituite le \"Province di New York\" nel 1683 l'area dell'attuale contea faceva parte della contea di Albany. \nLa contea di Orleans \u00e8 stata istituita nel 1824 separando il territorio che ne avrebbe fatto parte dalla contea di Genesee."}
{"id": "792992", "revid": "99262596", "url": "https://it.wikipedia.org/wiki?curid=792992", "title": "Termoanemometro", "text": "Descrizione.\nApparecchio atto a misurare contemporaneamente la velocit\u00e0 dell'aria e la sua temperatura.\nFunzionamento.\nNormalmente tale apparecchio \u00e8 costituito da una elica e da una sonda di temperatura posta nelle sue vicinanze, il flusso di aria mette in rotazione l'elica e contemporaneamente ne viene misurata la temperatura per mezzo di un sensore termico (termoresistenza o termocoppia).\nSpesso, vista la necessit\u00e0 di avere sonde pi\u00f9 piccole possibili, l'elica viene sostituita da un elemento (filo caldo), il quale, causa il flusso di aria, subisce un raffreddamento proporzionale al all'entit\u00e0 della velocit\u00e0 del flusso di aria stesso.\nUtilizzo.\nViene utilizzato per la verifica/certificazione degli impianti di riscaldamento ad aria Fan Coil e degli apparecchi condizionatori.\nCaratteristiche di utilizzo.\nNormalmente i \"termoanemometri\" sono utilizzati per misure in aree limitate (ad esempio nelle bocchette di uscita di un condizionatore) e quindi \u00e8 richiesto, da parte loro, di interferire nel modo minore possibile sulle caratteristiche del flusso. Per questo i modelli pi\u00f9 precisi sono fatti con misuratori posti al termine di una asta, al fine di evitare l'interferenza della mano dell'operatore sul flusso di aria, e con sensori di flusso dalle dimensioni pi\u00f9 piccole possibili."}
{"id": "793003", "revid": "1632387", "url": "https://it.wikipedia.org/wiki?curid=793003", "title": "The Undying Darkness", "text": "Undying Darkness \u00e8 il quinto album dei Caliban, pubblicato nel 2007, ed \u00e8 stato prodotto da Anders Frid\u00e9n."}
{"id": "793006", "revid": "131102", "url": "https://it.wikipedia.org/wiki?curid=793006", "title": "Milano - San Felice", "text": ""}
{"id": "793009", "revid": "599013", "url": "https://it.wikipedia.org/wiki?curid=793009", "title": "Sbarramento di Braies", "text": "Lo sbarramento di Braies (in tedesco Sperre Prags) \u00e8 uno degli sbarramenti del XV settore di copertura Pusteria, che si erge nel territorio comunale di Braies, nelle vicinanze del lago di Braies (ted. \"Pragser Wildsee\"), in alta Val Pusteria. Questo sbarramento \u00e8 uno dei diversi sbarramenti che vanno a comporre il vallo alpino in Alto Adige.\nStoria.\nLo sbarramento difensivo di Braies \u00e8 posto tra il rio Stolla (ted. Stolla-Bach) e il rio Braies (ted. Pragser Bach). Doveva proteggere la zona da possibili invasioni nemiche dal nord, e anche ad impedire che tali invasori aggirassero gli sbarramenti della val di Landro, mediante l'attraversamento della valle di Specie (ted. Seelandtal). Tale sbarramento rientrava nel II sistema difensivo, che proveniva dallo sbarramento di Perca.\nAlla fine del 1939 l'iniziale progetto venne sostituito da uno nuovo, che seguiva le regole della nuova circolare 15000. Tale soluzione prevedeva la costruzione di 8 opere difensive in grado di resistere ai grandi calibri, di cui 4 costruite con calcestruzzo e altre 4 scavate nella roccia. A novembre 1940 solamente 3 opere di quelle progettate in calcestruzzo erano ultimate, ma senza i loro allestimenti interni, ne armamenti. A settembre 1942 l'altra opera in calcestruzzo (Opera 1), assieme ad altre 2 opere in caverna erano in fase di costruzione. Rimanevano sulla carta l'opera 7 e l'opera 8, con un armamento previsto di due sezioni da 75/27.\nDopo la riattivazione in ambito NATO, allo sbarramento composto di 2 opere, \u00e8 stato dato il nome in codice Bacco. Lo sbarramento aveva assegnati: 6 ufficiali, 10 sottufficiali e 100 soldati di truppa, per un totale di 116 uomini. Questi alloggiavano nella casermetta posta in posizione arretrata, poco pi\u00f9 a nord dell'opera 6, appena fuori dal bosco. Ad oggi risulta una restaurata villetta. Le opere riattivate erano l'opera 1 e la 2.\nFossato anticarro.\nVenne costruito un fossato anticarro tra il rio Braies e la strada principale della vallata, sopra la quale si pensava ad uno sbarramento con corde metalliche.\nIl fossato era tenuto sotto controllo dai cannoni anticarro delle opere 1 e 2.\nOggigiorno tale fossato non \u00e8 pi\u00f9 distinguibile.\nTabella delle opere dello sbarramento.\nL'opera 6 \u00e8 quella di comando allo sbarramento."}
{"id": "793011", "revid": "339392", "url": "https://it.wikipedia.org/wiki?curid=793011", "title": "Maitreya (Share International)", "text": ""}
{"id": "793013", "revid": "363629", "url": "https://it.wikipedia.org/wiki?curid=793013", "title": "Donatore cadavere", "text": ""}
{"id": "793026", "revid": "135229", "url": "https://it.wikipedia.org/wiki?curid=793026", "title": "Musteriano", "text": "Musteriano \u00e8 un nome dato dagli archeologi ad un periodo in cui venivano usati attrezzi prevalentemente di selce, associato principalmente con l\"'Homo neanderthalensis\" e risalente al Paleolitico medio, la parte centrale del Paleolitico. Prende nome dal sito di Le Moustier, un riparo in roccia nella regione francese della Dordogna. Il termine fu introdotto da Gabriel de Mortillet nel 1872.\nAttrezzi in selce simili sono stati trovati in tutta l'Europa che non era interessata dalle glaciazioni, oltre che nel Vicino Oriente e nel Nordafrica. Raschiatoi, denticolati e punte costituiscono la maggior parte dell'industria.\nDescrizione.\nGli attrezzi musteriani venivano prodotti dai Neandertaliani e risalgono a 300.000-30.000 anni fa. Nell'Africa settentrionale e nel Vicino Oriente erano prodotti anche da umani anatomicamente moderni. Nel Levante, ad esempio, le opere dei Neandertaliani sono indistinguibili da quelle prodotte dagli umani moderni.\nGeneralmente, le pietre venivano lavorate in modo da produrre una base di partenza adatta a pi\u00f9 possibili attrezzi (nucleo), che veniva poi rifinito rimuovendo schegge di selce con la tecnica Levallois o un'altra tecnica equivalente.\nLo studio delle tracce d'usura e l'osservazione al microscopio indicano che queste pietre potevano essere associate a un manico di legno e che gli uomini del periodo Musteriano lavoravano, oltre alla pietra, anche legno e pelli. Inoltre usavano, a volte, i loro attrezzi anche per tagliare materie vegetali.\nIn questo periodo si diffondono anche nuovi comportamenti: \nIn una grotta gi\u00e0 abitata nel paleolitico nei monti intorno ad Idria, Slovenia, gli archeologi hanno trovato nel 1995 un femore di orso speleo con dei buchi, di cui il carbonio 14 ha confermato l'et\u00e0 di circa 60\u00a0000 anni. Giuliano Bastiani ha dimostrato sperimentalmente che i buchi rotondi erano stati fatti dall'uomo. Trovati infatti pure vari arnesi di selce combacianti. Si tratterebbe del primo strumento musicale (flauto) della storia, che il livello raggiunto dagli scavi (otto metri) farebbe attribuire al Musteriano .\nI complessi musteriani.\nCon il termine Musteriano viene designato l'insieme delle industrie del Paleolitico medio. Le industrie litiche musteriane rappresentano lo sviluppo di industrie gi\u00e0 note nel Paleolitico inferiore, rispetto alle quali si possono sottolineare alcuni aspetti innovatori:\nLa differenziazione delle industrie musteriane ha portato alla classificazione proposta da Bordes sulla base dell'analisi dei ritrovamenti fatti nel sud-ovest e nel nord della Francia. Questa classificazione, in seguito estesa anche ad altre aree, in Europa e nel Vicino Oriente, si basa sulla tecnica di scheggiatura e sulla tipologia, espressa da un insieme di indici. Nel Musteriano sono stati cos\u00ec distinti quattro principali complessi:\nBordes riteneva che tecnica di scheggiatura, levalloisiana o non levalloisiana, e tipologia appartenessero alla tradizione culturale dei gruppi neanderthaliani e potessero essere utilizzati per la loro identificazione. Ma ci\u00f2 che Bordes chiamava l'aspetto levalloisiano di un insieme dipenderebbe da altri fattori, cio\u00e8 dall'utilizzo dei sito e dalla disponibilit\u00e0 di materia prima. In questo senso Musteriano di tradizione acheuleana, Musteriano tipico, Musteriano Quina, Musteriano Ferrassie e Musteriano denticolato erano interpretati come altrettanti prodotti di tradizioni culturali distinte.\nQuesta conclusione contrastava con le osservazioni fatte dagli etnologi su popoli cacciatori-raccoglitori attuali. I Binford proposero una differente interpretazione dei complessi definiti da Bordes su base tecnica e tipologica, ritenendo che essi rappresentassero non tanto tradizioni culturali quanto azioni umane. Essi distinsero tra attivit\u00e0 \u201cdi estrazione\u201d, rivolte all'approvvigionamento sia di materie prime sia di cibo, e attivit\u00e0 \u201cdi sussistenza\u201d, consistenti nella preparazione e nella consumazione dei cibi, nella confezione degli strumenti, e in tutte le altre operazioni concernenti la cultura materiale. In questa prospettiva, i complessi musteriani corrisponderebbero a siti nei quali sono state svolte attivit\u00e0 differenti.\nLa prima obiezione all'interpretazione dei Binford \u00e8 di carattere metodologico: essi hanno attribuito ai manufatti funzioni che non sono state provate sperimentalmente attraverso l'analisi delle tracce d'uso, ma desunte dai nomi tradizionalmente assegnati agli strumenti su base morfologica. L'analisi delle tracce d'uso mostra, al contrario, che alla differenziazione degli strumenti musteriani su base tecnico-morfologica non pu\u00f2 essere data un'interpretazione funzionale.\nUna seconda obiezione riguarda la distribuzione geografica dei complessi: l'interpretazione funzionale porterebbe a ritenere che in certe regioni alcune attivit\u00e0 non siano mai state svolte. In terzo luogo, non sono stati presi in considerazione, come modelli archeologici, gli insiemi litici dei siti o delle differenti aree di un sito, nei quali \u00e8 possibile riconoscere un'attivit\u00e0 specializzata come la macellazione degli animali o la produzione di supporti litici.\nAnche l'interpretazione di tipo funzionale, che vedrebbe nella differenziazione degli insiemi litici il riflesso di attivit\u00e0 diverse, svolte nelle varie stagioni, trova ostacoli nelle evidenze archeologiche. Se il ciclo delle stagioni avesse indotto i musteriani a mutare la sede, o anche l'attivit\u00e0 pur restando nella medesima sede, dovremmo osservare nei siti delle sequenze di straterelli con industrie diverse; al contrario, nei siti musteriani contenenti insiemi riferiti a complessi differenti, si osservano frequentemente degli strati spessi, che rappresentano l'addizione di pi\u00f9 suoli d'abitato appartenenti tutti al medesimo complesso. Non si pu\u00f2 nemmeno pensare a una ripetuta utilizzazione stagionale del medesimo sito, in quanto gli strati spessi contengono resti di animali della medesima specie abbattuti in stagioni diverse.\nMellars ha proposto di vedere nella differenziazione dei complessi musteriani una sequenza cronologica: si tratterebbe dunque di un processo evolutivo lineare. L'esame di altre serie dei P\u00e9rigord contrasta con questa ipotesi, suggerendo uno sviluppo parallelo dei complessi musteriani.\nRolland ha cercato le correlazioni tra la differenziazione dei complessi e le modificazioni ambientali: il Charentiano Quina \u00e8 correlato con ambienti freddi e aridi, il Musteriano denticolato con ambienti temperati e umidi.\nNon pare che un solo modello interpretativo possa spiegare la differenziazione del Musteriano. Alla base della differenziazione stanno i complessi della fine del Paleolitico inferiore affermatisi nelle differenti regioni. Un secondo fattore \u00e8 costituito dalla materia prima utilizzata. I fattori funzionali hanno influenzato la composizione tecnico-tipologica delle industrie, ma in assenza di ampi lavori di analisi delle tracce d'uso \u00e8 difficile individuarli. La differenziazione del Musteriano non pu\u00f2 comunque essere spiegata secondo un unico modello."}
{"id": "793027", "revid": "6923", "url": "https://it.wikipedia.org/wiki?curid=793027", "title": "Maison-mus\u00e9e Jean-Paul II", "text": "La Maison-mus\u00e9e Jean-Paul II (francese per \"Casa museo Giovanni Paolo II\") \u00e8 un museo interamente dedicato a papa Giovanni Paolo II, situato al villaggio Les Combes d'Introd, in ricordo delle vacanza trascorse dal Pontefice nella localit\u00e0 a partire dal 1989.\nIl museo \u00e8 nato per volere dell'amministrazione comunale con la collaborazione del Vaticano. La Regione Autonoma Valle d'Aosta ha dato il suo patrocinio.\nCollezioni.\nIl museo raccoglie una collezione di oggetti appartenuti a Giovanni Paolo II tra cui una raccolta di doni ricevuti durante le sue visite, una ricca sezione filatelica, una sezione numismatica con la produzione completa del periodo del suo pontificato, una raccolta fotografica a testimonianza dei suoi viaggi nel mondo, una biblioteca consultabile su richiesta.\nIl museo \u00e8 gestito dalla Cooperativa Silma Italia per conto del Comune e con il supporto comunicativo strategico di Fondation Grand-Paradis."}
{"id": "793029", "revid": "116615269", "url": "https://it.wikipedia.org/wiki?curid=793029", "title": "Masatoshi Koshiba", "text": "Nel 2002 vinse il premio Nobel per la fisica assieme a Riccardo Giacconi e Raymond Davis Jr. \" \" i suoi contributi pionieristici all'astrofisica, in particolare per l'individuazione dei neutrini cosmici\" \".\nBiografia.\nNato a Toyohashi, nella Prefettura di Aichi, si laure\u00f2 all'Universit\u00e0 di Tokyo nel 1951 e consegu\u00ec un dottorato di ricerca. in fisica all'Universit\u00e0 di Rochester, New York, nel 1955. Dal luglio 1955 al febbraio 1958 fu ricercatore associato presso il Dipartimento di fisica dell'Universit\u00e0 di Chicago; dal marzo 1958 all'ottobre 1963 fu professore associato presso l'Institute of Nuclear Study, Universit\u00e0 di Tokyo, sebbene dal novembre 1959 all'agosto 1962 fosse in congedo da suddetto come Senior Research Associate con il rango onorario di professore associato e come sostituto Direttore, Laboratorio di fisica delle alte energie e radiazioni cosmiche, Dipartimento di fisica, Universit\u00e0 di Chicago. All'universit\u00e0 di Tokyo fu professore associato nel marzo 1963 e poi professore ordinario nel marzo 1970 presso il Dipartimento di fisica, facolt\u00e0 di scienze, fino a diventare professore emerito nel 1987. Dal 1987 al 1997, Koshiba insegn\u00f2 alla Tokai University. Nel 2002 vinse congiuntamente il premio Nobel per la fisica \"per i contributi pionieristici all'astrofisica, in particolare per la scoperta dei neutrini cosmici\". (Le altre quote del premio di quell'anno sono state assegnate a Raymond Davis Jr. e Riccardo Giacconi degli Stati Uniti).\nIl premiato lavoro di Koshiba era incentrato sui neutrini, particelle subatomiche che avevano a lungo lasciato perplessi molti scienziati. Sin dagli anni '20 si sospettava che il Sole brilla a causa delle reazioni di fusione nucleare che trasformano l'idrogeno in elio e liberano energia. Successivamente, i calcoli teorici hanno indicato che innumerevoli neutrini devono essere rilasciati in queste reazioni e, di conseguenza, che la Terra deve essere esposta a un flusso costante di neutrini solari. Poich\u00e9 i neutrini interagiscono debolmente con la materia, tuttavia, solo uno su un trilione viene fermato sulla sua strada verso la Terra. I neutrini hanno quindi sviluppato una reputazione non rilevabile.\nNegli anni '80, Koshiba, basandosi sul lavoro svolto da Raymond Davis Jr, costru\u00ec un rilevatore di neutrini sotterraneo in una miniera di zinco in Giappone. Chiamato Kamiokande II, era un enorme serbatoio d'acqua circondato da rilevatori elettronici per percepire lampi di luce prodotti quando i neutrini interagivano con i nuclei atomici nelle molecole d'acqua. Koshiba \u00e8 stato in grado di confermare i risultati di Davis - che il Sole produce neutrini e che sono stati trovati meno neutrini di quanto ci si aspettasse (un deficit che divenne noto come il problema dei neutrini solari). Nel 1987 Kamiokande rilev\u00f2 anche i neutrini da un'esplosione di supernova fuori dalla Via Lattea. Dopo aver costruito un rilevatore pi\u00f9 grande e pi\u00f9 sensibile chiamato Super-Kamiokande, che divenne operativo nel 1996, Koshiba trov\u00f2 forti prove per ci\u00f2 che gli scienziati avevano gi\u00e0 sospettato - che i neutrini, di cui sono noti tre tipi, cambiano da un tipo all'altro in volo; questo risolve il problema del neutrino solare, poich\u00e9 i primi esperimenti potevano solo rilevare un tipo, non tutti e tre.\nKoshiba era membro del Board of Sponsors del \"The Bulletin of the Atomic Scientists\", nonch\u00e9 membro straniero dell'Accademia delle scienze del Bangladesh."}
{"id": "793030", "revid": "767487", "url": "https://it.wikipedia.org/wiki?curid=793030", "title": "I due superpiedi quasi piatti", "text": "I due superpiedi quasi piatti \u00e8 un film del 1977 diretto da E.B. Clucher. \u00c8 il nono dei 16 film interpretati dalla coppia Bud Spencer e Terence Hill.\nTrama.\nWilbur e Matt sono due disoccupati che, nell'assolata Miami, si incontrano casualmente mentre cercano invano di sbarcare il lunario. I due, entrambi frustrati, provano a dare una svolta alle loro vite tentando una rapina. Tutto sembra essere pianificato nei minimi dettagli, ma il giorno del colpo sbagliano indirizzo ritrovandosi, ironia della sorte, in una stazione di polizia: per non destare sospetti, sono costretti controvoglia ad arruolarsi.\nVista la situazione, Wilbur e Matt tentano in tutti i modi di farsi cacciare, invano, dal duro corso di addestramento dove il severo e arcigno capitano McBride prende a benvolere il furbo Matt, mentre mal sopporta Wilbur. Contro ogni pronostico, col tempo i due finiscono per diventare due validi poliziotti che, nonostante dei modi decisamente poco ortodossi, riescono a risolvere un misterioso caso di omicidio e a incastrare una banda di trafficanti di stupefacenti a esso collegata.\nProduzione.\nIl film \u00e8 stato girato quasi interamente nell'area metropolitana di Miami: tra queste sequenze, quella del primo incontro tra Wilbur e Matt, ripresa al molo di Port Everglades, e lo scontro tra la banda di \"Geronimo\" e i due poliziotti, filmato all'interno del Miami Orange Bowl. Solo due sequenze sono state girate in Italia: quella all'interno della villa della \"Contessa Galina\", nella realt\u00e0 una residenza romana dell'Olgiata, e la scazzottata finale nella sala da bowling, ripresa in un esercizio di Milano.\nIn un'intervista del 2003 al programma televisivo \"Stracult\", parlando della lavorazione del film, Bud Spencer rivel\u00f2 che mentre lui e Hill stavano girando una scena (con auto, armi e divise autentiche degli agenti statunitensi), lasciarono accesa la radio della polizia e sentirono che il comando stava avvertendo che due falsi agenti, armati, stavano girando per Miami con una vera auto del corpo: i due capirono che si stava parlando di loro, quindi uscirono dall'auto con le mani alzate prima che arrivassero le vere pattuglie, per paura che potessero sparargli addosso. Questo accadde perch\u00e9 la polizia di Miami aveva dato l'assenso alla produzione per girare, ma non aveva specificato n\u00e9 in quali strade della citt\u00e0 e n\u00e9 come sarebbero state filmate le scene.\nDistribuzione.\nIl film \u00e8 stato distribuito nelle sale italiane a partire dal 7 aprile 1977. Fu il secondo maggior successo al botteghino italiano nella stagione cinematografica 1976-77, dopo \"King Kong\"."}
{"id": "793031", "revid": "767487", "url": "https://it.wikipedia.org/wiki?curid=793031", "title": "Drenaggio sottosuperficiale", "text": "Il drenaggio sottosuperficiale o \"drenaggio\", in idraulica agraria, \u00e8 il complesso dei sistemi naturali o artificiali che permettono lo smaltimento in profondit\u00e0 dell'acqua in eccesso del terreno. Con lo stesso termine s'intende pertanto sia la propriet\u00e0 intrinseca del terreno a lasciar percolare l'acqua gravitazionale, sia gli allestimenti predisposti dall'uomo per emungere l'acqua in eccesso facendola defluire in un sistema di raccolta.\nUn terreno si presenta ben drenato per natura quando la falda freatica si trova ad un'adeguata profondit\u00e0 e la porosit\u00e0 \u00e8 tale da non ostacolare la percolazione dell'acqua in eccesso.\nIl drenaggio artificiale si pu\u00f2 realizzare ricorrendo a sistemi rudimentali oppure a reti emungenti concepite per lo scopo. In quest'ultimo caso si usa generalmente il termine di \"drenaggio tubolare\".\nSistemi di drenaggio rudimentali consistono nell'impiego di attrezzi discissori, che effettuano un taglio verticale del terreno, provvisti di sagome terminali in grado di tracciare alla profondit\u00e0 di lavoro un canalicolo modellato (\"aratro talpa\"). Questi interstizi fungono da dreni raccogliendo l'acqua che percola e convogliandola nelle scoline. L'uso dell'aratro talpa \u00e8 pi\u00f9 efficace quando si opera su terreno tendente all'argilloso e sufficientemente umido in modo da consentire il modellamento del terreno in corrispondenza delle pareti dell'interstizio. Per la sua natura un sistema emungente di questo tipo ha una durata limitata, per lo pi\u00f9, ad un ciclo colturale. \nIn passato, in occasione dell'impianto di un frutteto o di un vigneto, si usava realizzare sistemi emungenti costituiti da una trincea, scavata in corrispondenza del filare, sul cui fondo si stendeva un letto di sassi e frasche, in modo da formare uno strato di maggiore permeabilit\u00e0 in grado di facilitare lo sgrondo dell'acqua di percolazione e contenere il ristagno nella zona esplorata dalle radici. Anche questo sistema ha una durata limitata, per lo pi\u00f9 ad alcuni anni, perch\u00e9 nel tempo le particelle fini di terra tendono a riempire e intasare gli interstizi sul fondo della trincea.\nIl drenaggio tubolare consiste invece in un sistema razionale, in quanto la sua durata \u00e8 dell'ordine di alcuni decenni. Allo scopo, in occasione dei lavori straordinari di messa a coltura, si scavano fossi sul cui fondo si stendono tubi forati (detti \"dreni\") in corrispondenza della profondit\u00e0 desiderata. I dreni sono in materiale plastico e sono provvisti di un rivestimento filtrante, realizzato con fibra di cocco o sintetica, allo scopo di evitare che la terra fine occluda i pori. La messa in posa \u00e8 effettuata conferendo ai dreni un'inclinazione sufficiente a garantire il deflusso dell'acqua verso i condotti collettori. La distanza fra i dreni \u00e8 rapportata alla porosit\u00e0 del terreno: la rete \u00e8 pi\u00f9 fitta in terreni con tessitura fine."}
{"id": "793032", "revid": "712828", "url": "https://it.wikipedia.org/wiki?curid=793032", "title": "Tar-Calmacil", "text": ""}
{"id": "793035", "revid": "647919", "url": "https://it.wikipedia.org/wiki?curid=793035", "title": "La maison mus\u00e9e Jean Paul II", "text": ""}
{"id": "793038", "revid": "647919", "url": "https://it.wikipedia.org/wiki?curid=793038", "title": "La maison musee Jean Paul II", "text": ""}
{"id": "793039", "revid": "647919", "url": "https://it.wikipedia.org/wiki?curid=793039", "title": "Mus\u00e9e Jean Paul II", "text": ""}
{"id": "793041", "revid": "647919", "url": "https://it.wikipedia.org/wiki?curid=793041", "title": "Musee Jean Paul II", "text": ""}
{"id": "793044", "revid": "486946", "url": "https://it.wikipedia.org/wiki?curid=793044", "title": "Malevich", "text": ""}
{"id": "793050", "revid": "152316", "url": "https://it.wikipedia.org/wiki?curid=793050", "title": "Donatore Vivente", "text": ""}
{"id": "793053", "revid": "715366", "url": "https://it.wikipedia.org/wiki?curid=793053", "title": "Sinfonia n. 2 (\u010cajkovskij)", "text": "La Sinfonia n. 2 in do minore, op. 17, \"Piccola russa\" (in russo \"\u041c\u0430\u043b\u043e\u0440\u043e\u0441\u0441\u0438\u0439\u0441\u043a\u0430\u044f\") fu composta da P\u00ebtr Il'i\u010d \u010cajkovskij nel 1873, per essere poi revisionata tra il 1879 e il 1880. \nStoria della composizione.\n\u010cajkovskij compose la sua seconda sinfonia nell'estate del 1872 a Kamjanka, in Ucraina, dov'era in vacanza con la famiglia della sorella Aleksandra. Nell'opera sono presenti tre temi tratti da canzoni popolari ucraine; per questo motivo Nikolaj Ka\u0161kin, famoso critico moscovita dell'epoca e uno dei migliori amici del compositore, la soprannomin\u00f2 \"Piccola russa\", epiteto che poi \u00e8 rimasto. L'Ucraina infatti era anche denominata \"Piccola Russia\". La prima esecuzione dell'opera, che ebbe luogo a Mosca il 7 febbraio 1873 sotto la direzione di Nikolaj Rubin\u0161tejn, ebbe subito il plauso del pubblico e della critica. Si sa che \u010cajkovskij aveva l'abitudine e la passione di rivedere, ampliare, tagliare o disfare del tutto parti delle proprie composizioni, rivedendole col passare degli anni. Anche a questa sinfonia tocc\u00f2 la stessa sorte: nonostante il successo con cui era stata accolta, l'opera non soddisfaceva completamente il compositore, che tra il 1879 ed il 1880 ne oper\u00f2 la revisione, la cui prima esecuzione ebbe luogo a San Pietroburgo il 12 febbraio 1881. La seconda versione \u00e8 oggi quella che viene comunemente eseguita, anche se alcuni critici e musicisti, tra cui l'allievo di \u010cajkovskij Sergej Taneev, ritenevano migliore la versione originale.\nStruttura della composizione.\nLa seconda sinfonia, della durata media di trentacinque minuti, si compone come di consueto di quattro movimenti."}
{"id": "793060", "revid": "93685", "url": "https://it.wikipedia.org/wiki?curid=793060", "title": "Arte Povera", "text": ""}
{"id": "793063", "revid": "1522738", "url": "https://it.wikipedia.org/wiki?curid=793063", "title": "Porto Alghepoli", "text": ""}
{"id": "793065", "revid": "12290", "url": "https://it.wikipedia.org/wiki?curid=793065", "title": "Carol Danvers", "text": "Carol Susan Jane Danvers \u00e8 un personaggio dei fumetti creato da Roy Thomas e Gene Colan nel 1968 e pubblicato dalla Marvel Comics. Il personaggio nasce inizialmente sulle pagine di \"Marvel Super-Heroes\" n. 13 (marzo 1968) come ufficiale dell'aeronautica statunitense e diventa nel 1977 la supereroina Ms. Marvel. Nella sua carriera il personaggio ha assunto anche le identit\u00e0 di Binary, Warbird e, a partire dal 2012, quella di Capitan Marvel.\nBiografia del personaggio.\nGli esordi.\nCarol Danvers esord\u00ec alla fine degli anni sessanta come comprimario nelle prime storie dedicate al primo Capitan Marvel nel ruolo di un maggiore dell'aeronautica militare statunitense. Capo della sicurezza della base di Cape Canaveral, Carol incontr\u00f2 il dott. Walter Lawson, l\"'alias\" umano sotto cui si celava l'alieno Kree Mar-Vell, mandato dalla sua specie per spiare la Terra. La ragazza rimase coinvolta nella lotta tra Mar-Vell, il colonnello Kree Yon-Rogg e il gigantesco robot alieno noto come la Sentinella (\"Kree Sentry\"). Dopo le prime due storie di Capitan Marvel che apparvero nella collana antologica \"Marvel Super-Heroes\", la casa editrice inizi\u00f2 a pubblicare una serie regolare dedicata all'eroe. In aperto conflitto con Walter Lawson, ma pur infatuata del suo alter ego che l'aveva salvata da un robot assassino, Carol apparve nelle nuove storie di Capitan Marvel quando l'eroe alieno indossava ancora la sua uniforme da ufficiale Kree bianca e verde. In seguito Carol rimase seriamente ferita durante uno scontro tra il Capitano (che aveva nel frattempo adottato il suo nuovo e pi\u00f9 noto costume rosso e nero) e Yon-Rogg e, con l'arrivo del nuovo comprimario Rick Jones, fu messa in disparte dagli autori.\nMs. Marvel.\nNel 1977 la Marvel decise di affiancare a quella di Capitan Marvel una nuova serie dedicata ad una sua controparte femminile. Nacque cos\u00ec il personaggio di Ms. Marvel che, oltre ai poteri, condivideva con il Capitano anche lo stile e il disegno del costume. Per il nuovo personaggio fu deciso di utilizzare proprio Carol Danvers. Nei primi numeri della collana fu rivelato che Carol aveva assunto i suoi straordinari poteri durante lo scontro tra Mar-Vell e Yon-Rogg investita dall'esplosione di un dispositivo Kree che aveva liberato una enorme quantit\u00e0 di energia. La struttura genetica della ragazza si era fusa con quella di Mar-Vell e Carol era diventata una creatura ibrida con geni Kree e umani.\nNella serie Carol Danvers lavorava come \"editor\" di una rivista femminile per conto di J. Jonah Jameson, il direttore del quotidiano newyorkese Daily Bugle, e tra i comprimari della serie apparvero Peter Parker (alias l'Uomo Ragno e fotografo del quotidiano) e la fidanzata Mary Jane Watson. All'inizio Carol Danvers e Ms. Marvel erano due personalit\u00e0 separate che condividevano lo stesso corpo. Solo dopo qualche numero Carol scopr\u00ec di essere lei stessa Ms. Marvel e le due personalit\u00e0 si fusero consapevolmente.\nScritta originariamente da Gerry Conway e disegnata da John Buscema, la serie fu poi affidata allo scrittore inglese Chris Claremont e dur\u00f2 23 numeri, dal gennaio del 1977 all'aprile del 1979. Inizialmente di periodicit\u00e0 mensile, la collana pass\u00f2 a quella bimestrale dopo il n. 18 per le vendite non eccezionali.\nNei numeri scritti da Claremont fecero la loro prima apparizione come nemici alcuni personaggi che poi ritornarono spesso nelle storie degli X-Men da lui scritte. Prima l'aliena Shi'ar Deathbird e poi la mutante mutaforma Mystica (prima con l'identit\u00e0 di Raven, poi con il suo aspetto dalla pelle blu). Nel n. 24 sarebbe dovuto apparire Sabretooth, la futura nemesi di Wolverine, introdotto mesi prima da Claremont e John Byrne nella collana dedicata a Pugno d'acciaio, e avrebbe dovuto esordire Rogue, ma la serie di Ms. Marvel fu cancellata bruscamente con il n. 23.\nNel n. 20 della serie, nel tentativo di ravvivarne le vendite, il disegnatore Dave Cockrum (che fino all'anno prima era stato l'illustratore regolare di \"Uncanny X-Men\") introdusse il nuovo e pi\u00f9 sexy costume dell'eroina.\nDopo qualche apparizione con i Difensori e in altre testate Marvel, mentre la sua serie personale si avviava alla chiusura, Ms. Marvel fu accolta tra i Vendicatori nella cui serie apparve con una certa regolarit\u00e0 fino al 1980.\nIl destino di Ms. Marvel.\nDurante la sua permanenza con i Vendicatori, Carol Danvers si trov\u00f2 misteriosamente incinta.\nLa gravidanza progred\u00ec a tempo di record e nel giro di poche ore la Vendicatrice aveva gi\u00e0 partorito un bambino che, dopo poche ore, era gi\u00e0 cresciuto diventando adulto. Lo strano uomo rivel\u00f2 di chiamarsi Marcus, figlio del viaggiatore del tempo Immortus, vecchio nemico dei Vendicatori. Marcus aveva rapito Ms. Marvel e, dopo averla trasportata nella dimensione del Limbo dove si trovava prigioniero, resa inconsapevole di quanto stava capitando, l'aveva messa incinta, trasferendo la propria coscienza nel feto. In sostanza Marcus era il padre di s\u00e9 stesso. Tutta l'operazione, necessaria affinch\u00e9 Marcus potesse trasferirsi nel nostro mondo, aveva per\u00f2 provocato un dissesto spazio-temporale che solo con l'intervento dei Vendicatori pot\u00e9 essere riparato. Carol, dichiarando di essersi affezionata a Marcus, decise di seguirlo nel Limbo. I Vendicatori, con una certa leggerezza, accettarono la decisione della compagna. La vicenda, apparsa nel n. 200 della collana \"The Avengers\" (datato ottobre 1980), fu scritta da David Michelinie, ma con la collaborazione di Jim Shooter, allora \"editor-in-chief\" della Marvel, di Bill Mantlo e del disegnatore regolare della serie George P\u00e9rez. La storia suscit\u00f2 molte polemiche per il modo in cui fu trattato il personaggio di Ms. Marvel, resa inconsapevolvente una \"schiava del sesso\", senza nessun intervento dei suoi compagni Vendicatori che invece avevano manifestato addirittura un certo compiacimento per la gravidanza e per \"il lieto evento\" della nascita del bambino. Si arriv\u00f2 addirittura a parlare di stupro. Chris Claremont, che era stato autore di gran parte delle storie della collana personale di Ms. Marvel, afferm\u00f2 nel 1982:\nQualche mese dopo Claremont, al tempo autore anche della fortunata serie \"Uncanny X-Men\", scrisse una storia dei Vendicatori che metteva completamente in discussione gli avvenimenti narrati in \"The Avengers\" n. 200. La storia, disegnata da Michael Golden, apparve nello speciale estivo \"The Avengers Annual\" n. 10. Claremont utilizz\u00f2 l\"'Annual\" per risolvere la controversa questione dei rapporti tra Carol e i Vendicatori e sconfess\u00f2 nei fatti le scelte attribuite a Shooter e Michelinie. Nella storia viene raccontato che la mutante Rogue, al suo esordio editoriale, membro della Confraternita dei mutanti malvagi capeggiata dalla mutaforma Mystica e futuro membro degli X-Men, aveva assalito e quasi ucciso Carol Danvers, ritornata misteriosamente dal suo soggiorno nel Limbo, rubandole in modo permanente i poteri e la personalit\u00e0 e provocandone la perdita completa della memoria. Carol fu salvata dall'intervento di un altro personaggio caro a Claremont, Jessica Drew, la prima Donna Ragno. Carol fu curata dal professor Xavier, \"leader\" degli X-Men, e la Confraternita di Mystica e Rogue fu sconfitta grazie all'intervento dei Vendicatori. La sfortunata ragazza, dopo aver riacquistato la memoria grazie a Xavier, fu accolta nella casa degli X-Men. Alla fine della storia \u00e8 narrato il drammatico e durissimo faccia a faccia tra Carol e i suoi ex-compagni. Carol, dopo aver spiegato come era riuscita a tornare dal Limbo, accus\u00f2 i Vendicatori di averla lasciata in balia di Marcus. La negligenza di Capitan America e compagni non li aveva portati rendersi conto che la gravidanza le era stata imposta, se non con la forza, quanto meno con l'inganno e a sospettare che in realt\u00e0 la sua decisione di seguire Marcus nel Limbo era stata presa sotto il controllo mentale dell'uomo. L'ultima pagina riporta le amare riflessioni della Vendicatrice Scarlet che giustificano il titolo scelto da Claremont per il racconto, \"Dagli amici... Tradita!\"\nAnni dopo Jim Shooter diede la propria versione sulle scelte narrative di \"The Avengers\" n. 200 arrivando a condividere le critiche e addirittura a pentirsi e chiedere scusa. Shooter afferm\u00f2 di non ricordare come si arriv\u00f2 a decidere di far rimanere incinta Ms. Marvel con l'ambiguo e insensato atteggiamento dei membri dei Vendicatori e attribu\u00ec la cosa al fatto che la storia era stata scritta da troppe persone (David Michelinie, Bob Layton e George P\u00e9rez e lui stesso) senza il corretto coordinamento.\nLe due storie furono pubblicate insieme in Italia nel 1989 dalla Star Comics in uno dei suoi primi albi monografici, lo \"Speciale Vendicatori\" intitolato proprio \"Il destino di Miss Marvel\".\nBinary.\nDopo questi drammatici avvenimenti, Carol Danvers rimase con Xavier e gli X-Men, comparendo saltuariamente, priva di poteri, nelle storie scritte da Chris Claremont. In una occasione aiut\u00f2 il professore a cancellare dal Pentagono tutti i documenti segreti che riguardavano gli X-Men, per garantire al gruppo l'anonimato nei confronti degli apparati militari e spionistici statunitensi. Fu poi coinvolta in una avventura spaziale degli X-Men insieme ai Predoni Stellari contro la Covata. In quell'occasione Carol leg\u00f2 la propria essenza a una forma d'energia aliena nota come Buco Bianco che le confer\u00ec nuovi immensi poteri energetici con una potenza paragonabile a quella di una stella. La ragazza assunse cos\u00ec la nuova identit\u00e0 di Binary e decise di non ritornare sulla terra con il gruppo mutante, ma si un\u00ec ai Predoni capitanati da Corsaro, padre dell'X-Man noto come Ciclope.\nBinary apparve in alcune storie legate all'universo mutante come membro dei Predoni Stellari, al fianco degli X-Men, dei Nuovi Mutanti e del gruppo britannico Excalibur ed ebbe anche una avventura in solitario nella quale Claremont narr\u00f2 in retrospettiva la reazione di Carol Danvers alla notizia della morte di Capitan Marvel e le sue riflessioni sulla trasformazione in Binary e sul suo rapporto con Rogue. Disegnata da Dave Ross, \"Elegia\" comparve sull'antologico \"Marvel Fanfare\" nel 1986 (ma \u00e8 narrativamente collocata subito dopo la trasformazione in Binary) e inizia con un gustoso siparietto durante il quale Carol si presenta alla base dei Vendicatori per una partita a poker con Wolverine, Nick Fury, la Cosa, Bestia, Wonder Man e il maggiordomo Jarvis.\nNel 1992 il personaggio fu utilizzato durante il \"crossover\" \"Tempesta nella galassia\" (\"Operation: Galactic Storm\"). Al termine del lungo ciclo narrativo, in Carol Danvers si affievol\u00ec il legame con il Buco Bianco e l'eroina perse gran parte dei poteri di Binary, recuperando per\u00f2 gli originali poteri di Ms. Marvel.\nLo stesso anno la Marvel pubblic\u00f2 anche due storie che concludevano il ciclo narrativo della prima serie regolare \"Ms. Marvel\" interrotta bruscamente con il n. 23. Le due storie, scritte da Claremont, apparvero nella serie antologica \"Marvel Super-Heroes\" ed sono ambientate prima degli eventi narrati in \"The Avengers Annual\" n. 10 del quale sono una sorta di \"prequel\". Nella prima storia \u00e8 narrato lo scontro, inizialmente programmato per il n. 24, con Sabretooth. Nella seconda Claremont approfondisce alcune vicende lasciate in sospeso o solo accennate come il primo incontro tra Ms. Marvel e Rougue, quando la mutante rub\u00f2 i poteri di Carol arrivando quasi ad ucciderla. Nella storia compaiono anche Mystica e la sua Confraternita dei mutanti malvagi e il Club infernale come era prima di essere introdotto nelle pagine di \"Uncanny X-Men\".\nCarol Danvers apparve ancora come Binary con i Predoni Stellari in una storia dei Vendicatori, in una di Quasar e in una degli X-Men prima di riunirsi ai Vendicatori.\nRogue.\nDopo gli avvenimenti di \"The Avengers Annual\" n. 10, Rogue rimase per molti anni legata a Ms. Marvel. Avendone prosciugato i poteri e la personalit\u00e0, la giovane mutante inizi\u00f2 a manifestare un profondo squilibrio mentale e dovette chiedere l'aiuto del professor Xavier, abbandonando la Confraternita dei mutanti malvagi e la sua madre adottiva Mystica. Entrata negli X-Men, inizi\u00f2 una duratura carriera di eroina nel gruppo mutante diventandone una delle colonne portanti. Oltre al suo potere originario, la capacit\u00e0 di assorbire i poteri di un altro super-umano o mutante con il quale entrava in contatto fisico, Rogue utilizz\u00f2 i poteri di super-forza e la capacit\u00e0 di volo di Ms. Marvel. Claremont utilizz\u00f2 spesso l'artificio narrativo del conflitto di personalit\u00e0 in Rogue. La personalit\u00e0 di Carol prendeva a volte il sopravvento su quello della giovane mutante guidandone le azioni. In un'occasione la personalit\u00e0 di Ms. Marvel riusc\u00ec addirittura a separarsi da Rougue e tent\u00f2, come entit\u00e0 esterna, di uccidere la X-Woman che fu salvata grazie all'intervento di Magneto. Solo pi\u00f9 tardi Rogue riusc\u00ec ad eliminare in lei la presenza di Ms. Marvel, ma cos\u00ec perse anche i suoi enormi poteri.\nWarbird.\nSpezzatosi il legame con il Buco Bianco, Carol Danvers perse gran parte dei poteri di Binary. Torn\u00f2 sulla Terra e rientr\u00f2 nei Vendicatori con l'identit\u00e0 di Warbird e il vecchio costume e i poteri di Ms. Marvel. Anche stavolta la sua militanza tra gli eroi pi\u00f9 potenti del pianeta non dur\u00f2 a lungo. Lo scrittore Kurt Busiek aggiunse una nuova caratterizzazione al personaggio, quello di una persona che lotta per venire a patti con la perdita dei suoi poteri cosmici e dei suoi ricordi. Sopraffatta dai suoi problemi Carol divenne un'alcolizzata, inaffidabile nel ruolo di Vendicatrice, e dopo pochi numeri, al termine del \"crossover\" \"Live Kree or Die!\", fu messa sotto accusa dai suoi compagni e sottoposta alla corte marziale.\nIl nuovo nome di battaglia di Carol deriva dal termine \"warbird\" con cui si identificano i velivoli militari, tipicamente aerei da caccia risalenti alla seconda guerra mondiale, mantenuti in servizio per scopi dimostrativi o storici.\nWarbird apparve ancora in alcune storie dei Vendicatori, nei quali fu poi riammessa dopo l'ennesima rivoluzione della formazione, di Iron Man e di Wolverine e in numero della collana \"What If?\".\nIn una lunga e complessa sequenza di storie scritte da Busiek, la saga nota come \"Kang Wars\", i Vendicatori e Warbird affrontarono nuovamente Marcus, il figlio di Kang il Conquistatore, nelle vesti di Scarlet Centurion. Al termine della saga, Carol fu nuovamente sottoposta al giudizio della corte marziale dei Vendicatori per aver ucciso il Padrone del Mondo, ma fu assolta, poich\u00e9 il suo gesto fu ritenuto legittimo nel contesto degli eventi. Dopo qualche tempo Carol lasci\u00f2 i Vendicatori e in veste civile inizi\u00f2 a lavorare per il Dipartimento della Sicurezza Interna degli Stati Uniti.\nCarol, che ha sempre amato essere un Vendicatore, fu una delle persone maggiormente colpite dagli eventi narrati nella saga \"Vendicatori Divisi\", rimanendo sconvolta dalle morti di Scott Lang (il secondo Ant-Man) e di Clint Barton (Occhio di Falco).\nNell'epilogo della saga, pubblicato nello speciale \"Avengers Finale\", durante l'ultima riunione dei Vendicatori presso l'Avengers Mansion semidistrutta, Carol dichiar\u00f2 che non avrebbe mai perdonato Scarlet per ci\u00f2 che aveva fatto, impazzita e considerata colpevole della morte di molti eroi. Alla fine per\u00f2, durante un commosso ricordo di tutti i compagni Vendicatori caduti, fu proprio Carol a ricordare Wanda.\nChiusa la testata regolare dedicata ai Vendicatori, la Marvel inizi\u00f2 a pubblicare \"New Avengers\", con il nuovo \"team\" che comprendeva anche Wolverine e l'Uomo Ragno e del quale Ms. Marvel non faceva parte. Entr\u00f2 invece nei Potenti Vendicatori nel 2007.\nHouse of M.\nNel mondo fittizio di \"House of M\" Carol divenne la pi\u00f9 grande supereroina del mondo, col nome di Capitan Marvel e la sensazione provata in quel breve periodo le diede la convinzione nei propri mezzi che le era sempre mancata.\nIl ritorno.\nDopo gli eventi di \"House of M\", la Marvel decise di dare una nuova occasione al personaggio con una nuova serie personale, dopo quasi trent'anni dalla prima. Annunciata come uno \"spin-off\" della serie \"New Avengers\" (della cui formazione in realt\u00e0 Carol non faceva ufficialmente parte), \"Ms Marvel\" vol. 2 esord\u00ec all'inizio del 2006 (data di copertina marzo 2006) preceduta da un albo speciale \"Giant-Size\" e fu affidata allo scrittore Brian Reed e al disegnatore Roberto De La Torre.\nLa collana fu pubblicata fino al 2010 per 50 numeri oltre a un \"Annual\" e tre speciali.\nCivil War.\nDurante gli eventi di \"Civil War\" Carol Danvers, dopo aver partecipato ai soccorsi a Stamford, decide di registrarsi e verr\u00e0 arruolata in una speciale \"task-force\", guidata da Iron Man, che si occuper\u00e0 dei superumani ribelli alla registrazione.\nDopo che Julia Carpenter tradir\u00e0 Iron Man per salvare il suo fidanzato, l'eroe non autorizzato Sudario, sar\u00e0 costretta ad arrestarla, proprio sotto gli occhi della figlia Rachel. Pur avendo compiuto il suo dovere, Carol si sentir\u00e0 in colpa verso Julia e per questo motivo le offrir\u00e0, in seguito, un posto negli Omega Flight. Julia Carpenter, tuttavia, non la perdoner\u00e0, anzi continuer\u00e0 a portarle rancore.\nPotenti Vendicatori.\nDopo la conclusione di \"Civil War\" si unisce ai Potenti Vendicatori. Nonostante Stark l'abbia nominata leader del gruppo, ogni qualvolta ci sia bisogno di prendere una decisione importante lo stesso Stark impone la sua autorit\u00e0, incrinandone la leadership. Infatti durante le prime missioni Carol ha visto la sua autorit\u00e0 messa in discussione pi\u00f9 di una volta. Dopo essersi fusa con un essere alieno di nome Cru, Carol pare aver riacquistato (seppur temporaneamente) i poteri di Binary, con i quali combatte un'orda di alieni della \"Covata\" sbarcata sulla Terra.\nSecret Invasion.\nDurante Secret Invasion, Carol e il suo team vanno prima nella Terra Selvaggia ad indagare su una misteriosa astronave aliena l\u00ec atterrata, e in seguito si uniscono ai Nuovi Vendicatori e ai Thunderbolts nella battaglia finale a New York.\nAl termine di questa, trasporta Luke Cage alla Stark Tower, dove una disperata Jessica Jones confessa di aver lasciato sua figlia Danielle nelle mani di Jarvis, non sapendo che il maggiordomo fosse stato sostituito dagli alieni skrull. Carol allora si unisce al loro team per aiutarli nella ricerca della bambina.\nDark Reign.\nCon l'insediamento di Norman Osborn al posto di Tony Stark, Carol lascia i Potenti Vendicatori, sorpresa e delusa nel vedere Sentry e Ares appoggiare Norman.\nAssieme ai Nuovi Vendicatori assiste alla presentazione in diretta televisiva degli Oscuri Vendicatori, dove scopre che vi milita una nuova Ms. Marvel, che non \u00e8 altri che l'ex Thunderbolts Moonstone con indosso il suo primo costume, quello rosso blu.\nUn nuovo Capitan Marvel.\nNel giugno 2012 Carol Danvers ha assunto l'identit\u00e0 di Capitan Marvel in una nuova serie regolare della scrittrice Kelly Sue DeConnick e illustrata da Dexter Soy. In questa serie, l'ottava collana Marvel che porta il titolo \"Captain Marvel\", Carol indossa un nuovo costume in parte ispirato a quello precedente e a quello classico dell'originale supereroe Kree. Secondo gli autori questa serie dovrebbe essere incentrata sul significato che la leggenda di Capitan Marvel rappresenta per la Danvers e sull'impatto che la sua scelta di impersonificare il vecchio eroe pu\u00f2 avere sul resto dell'Universo Marvel.\nPoteri e abilit\u00e0.\nIn seguito all'esposizione dell'energia emessa da una macchina Kree pu\u00f2 volare, assorbire varie forme d'energia, usarle per emettere raggi fotonici oppure deviarle, inoltre assorbendo energia pu\u00f2 incrementare la sua forza e cambiare i suoi vestiti civili nel suo costume e viceversa (segno di controllo della materia a livello molecolare, seppur ad un basso livello). A livelli normali pu\u00f2 sollevare fino a 70 tonnellate di peso e volare ad una velocit\u00e0 massima di Mach-3. Assorbendo nuova energia, pu\u00f2 arrivare a sollevare pi\u00f9 di 100 tonnellate senza alcun problema. Pertanto \u00e8 uno dei supereroi con maggiore forza fisica dell'Universo Marvel (al pari di altri come Namor, Thor, Ares ed Hulk). Per un periodo limitato ha posseduto i poteri del Buco Bianco (anche se sembra averli nuovamente ottenuti) e tra le varie capacit\u00e0 ottenute ebbe quella di ascendere e tramutarsi in un essere di pura energia (Binary) dotato di enormi poteri cosmici. In questo stato assomigliava ad un sole vivente, con tanto di raggi luminosi emessi dalla sua testa. Come dimostrato sullo \"Speciale Assedio\" dedicato a lei e l'Uomo Ragno, se sottoposta ad elevate quantit\u00e0 di energia, pu\u00f2 di nuovo trasformarsi in Binary, ottenendo i relativi poteri.\nInoltre \u00e8 un'esperta combattente e pilota, e sa parlare diverse lingue, tra le quali quella dei Kree e degli Skrull.\nVita sentimentale.\nAlla prima entrata nei Vendicatori, Carol conobbe Simon Williams e fra i due ci fu un'attrazione reciproca che per\u00f2 non sfoci\u00f2 mai in amore. In seguito all'entrata di entrambi nei Potenti Vendicatori il loro rapporto pare rafforzatosi. Tuttavia Miss Marvel ha anche stabilito con Tony Stark, alias Iron Man, una forte amicizia. Ha inoltre, nell'albo Speciale Assedio, ammesso un'attrazione nei confronti del compagno di squadra dei Nuovi Vendicatori Spider-Man, avendo per\u00f2 una relazione con Captain Marvel.\nAltre versioni.\nUltimate.\nCompare anche nell'universo Ultimate; qui \u00e8 un ufficiale dell'esercito americano che contatta i Fantastici Quattro quando sulla Terra vengono scoperti gli alieni Mar-Vell e Silver Surfer.\nNella storia \"Morte di un Goblin\" (apparsa in Italia sui numeri 59-62 della collana \"Ultimate Spider-Man\") diviene il nuovo direttore dello S.H.I.E.L.D. dopo che Nick Fury, per rispondere delle sue colpe, rimane nell'universo dello Squadrone Supremo (nella storia \"Potere Supremo\" apparsa in Italia sui numeri 30-31-32-33-34-35-36 della collana Ultimates).\nDurante Ultimatum rimane al Triskelion a combattere contro le copie di Madrox.\nMarvel Zombies.\nSu Terra 2149 (quella dei Marvel Zombi) Ms. Marvel, insieme ad Occhio di Falco, \u00e8 una dei primi supereroi a venir contagiata da Sentry e a diffondere il virus che contager\u00e0 la Terra.\nAmalgam.\nNell'universo nato dalla fusione dell'universo Marvel con quello DC Comics, Carol Danvers viene fusa con Helena Bertinelli, ovvero la Cacciatrice di \"Batman\". Nonostante il suo costume sia quello della Cacciatrice, compreso il suo tradizionale arco, il suo nome e la sua fisicit\u00e0 sono quelli di Carol Danvers.\nAltri media.\nCinema.\nMarvel Cinematic Universe.\nCarol Danvers, alias Capitan Marvel \u00e8 presente nel Marvel Cinematic Universe interpretata da Brie Larson. Come affermato da Kevin Feige, il film dedicato a Carol Danvers segner\u00e0 l'inizio di un nuovo ciclo di film Marvel con protagonisti solo supereroine, inoltre ha affermato che Carol sarebbe stata la pi\u00f9 potente fra tutti i personaggi introdotti dal Marvel Cinematic Universe fino ad allora, superando di potenza perfino Thanos. Kevin Feige ha rivelato durante un'intervista che Carol Danvers sar\u00e0 una dei protagonisti della nuova saga del franchise."}
{"id": "793066", "revid": "122601056", "url": "https://it.wikipedia.org/wiki?curid=793066", "title": "Pressione idrostatica", "text": "La pressione idrostatica \u00e8 la forza esercitata da un fluido in quiete sull'unit\u00e0 di superficie con cui \u00e8 a contatto normalmente a essa. Il valore di questa pressione dipende esclusivamente dalla densit\u00e0 del fluido e dall'affondamento del punto considerato dal pelo libero o, in linea pi\u00f9 generale, dal piano dei carichi idrostatici (secondo la legge di Stevino). Esso dunque \u00e8 indipendente dalla massa sottostante il punto considerato. Come definito da Pascal, che ricreando l'esperimento di Torricelli, mettendo dell'acqua in un recipiente forato e spingendola verso il basso, vide che l'acqua usciva con stessa intensit\u00e0 e velocit\u00e0.\nDescrizione.\nSi pu\u00f2 dunque stabilire che la sua formula sia:\ndove:\nSecondo gli studi di Stevino, e ancor prima di Galileo nasce il \"principio dei vasi comunicanti\": in recipienti (vasi) collegati tra loro (comunicanti), contenenti lo stesso liquido in quiete, il livello della superficie libera \u00e8 uguale, indipendentemente dalla forma dei contenitori.\nIn conseguenza a quanto detto finora, si hanno delle superfici isobare, cio\u00e8 a pressione costante, orizzontali. L'andamento delle pressioni \u00e8 detto \"triangolare\" perch\u00e9, essendo la pressione direttamente proporzionale all'affondamento del punto, si ha un aumento costante e lineare del valore della pressione. Volendo rappresentare questo andamento in un sistema di assi cartesiani, il risultato sarebbe una retta che forma un angolo con la direzione positiva dell'asse delle ascisse che rappresenta la densit\u00e0 del liquido (all'aumentare della densit\u00e0 aumenta l'inclinazione della retta e quindi a variazioni uguali di affondamento si hanno aumenti di pressione maggiori).\nNel caso in cui ci siano due o pi\u00f9 fluidi non miscibili e con densit\u00e0 differenti, la pressione idrostatica \u00e8 rappresentata dalla somma delle pressioni provocate dai diversi fluidi. Ad esempio la pressione assoluta applicata al fondo di un recipiente pieno d'acqua a contatto con l'atmosfera \u00e8 la somma della pressione atmosferica e della pressione relativa all'acqua presente nel recipiente. In questo caso si possono considerare separatamente gli effetti dei due fluidi o si pu\u00f2 immaginare la superficie come sottoposta alla pressione di un solo fluido (considerando in essa anche la pressione dell'altro fluido rapportata al primo). Nell'esempio precedente, sapendo che l'atmosfera terrestre provoca una pressione pari a circa 10,33 metri di colonna d'acqua, possiamo sommare all'affondamento del punto questa quota e calcolare cos\u00ec la pressione assoluta nel punto considerato."}
{"id": "793071", "revid": "1305772", "url": "https://it.wikipedia.org/wiki?curid=793071", "title": "Radicchio", "text": ""}
{"id": "793072", "revid": "466539", "url": "https://it.wikipedia.org/wiki?curid=793072", "title": "Museo russo", "text": "Il Museo di Stato Russo (), precedentemente Museo Russo di Sua Maest\u00e0 Imperiale Alessandro III, \u00e8 uno dei pi\u00f9 importanti musei di San Pietroburgo, interamente dedicato all'arte russa, la cui sede principale si trova nello splendido Palazzo Michajlovskij, opera dell'architetto italiano Carlo Rossi, e nell'adiacente ala detta \"Corpus Benois\".\nStoria.\nIl museo fu istituito il 13 aprile del 1895, dopo l'incoronazione di Nicola II per commemorare il padre, Alessandro III. La collezione originale era composta da opere d'arte prelevate dall'Ermitage, dal Palazzo di Alessandro e dall'Accademia russa di belle arti. A seguito della Rivoluzione russa, molte collezioni private furono nazionalizzate e ricollocate al Museo di Stato Russo. Tra queste era inclusa la prima e pi\u00f9 preziosa versione del \"Quadrato nero\" di Kazimir Malevi\u010d.\nLe altre sedi del museo sono il Palazzo d'Estate di Pietro I (1710-14), il Palazzo di Marmo del conte Orlov (1768-85), il castello Michajlovskij dell'Imperatore Paolo I (1797-1801) e il Palazzo Stroganov, progettato da Bartolomeo Rastrelli (1752-54).\nEsposizioni permanenti.\nOltre a mostre temporanee e monografie su generi e artisti russi, la sede principale del Museo ospita sette sezioni:"}
{"id": "793074", "revid": "77358", "url": "https://it.wikipedia.org/wiki?curid=793074", "title": "Museo di Stato Russo", "text": ""}
{"id": "793082", "revid": "199745", "url": "https://it.wikipedia.org/wiki?curid=793082", "title": "Sonchus oleraceus", "text": "Il grespino comune (Sonchus oleraceus ) \u00e8 una pianta angiosperma dicotiledone della famiglia delle Asteraceae.\nEtimologia.\nIl nome generico (\"Sonchus\") ha probabilmente origine nel periodo classico antico, infatti era usato gi\u00e0 ai tempi di Teofrasto e di Plinio (\"sonchos\"). L'epiteto specifico (\"oleraceus\") deriva dal latino \"olus\" (= verdura, ortaggio) e significa quindi \"dell'orto\" o \"degli ortaggi\" e ricorda le erbe selvatiche commestibili (uno dei nomi comuni italiani di questa pianta \u00e8 \"'crespigno degli orti\"\").\nIl binomio scientifico della pianta di questa voce \u00e8 stato proposto da Carl von Linn\u00e9 (1707 \u2013 1778) biologo e scrittore svedese, considerato il padre della moderna classificazione scientifica degli organismi viventi, nella pubblicazione \"Species Plantarum\" del 1753.\nDescrizione.\nHabitus. La forma biologica \u00e8 terofita scaposa (\"T scap\"), ossia sono piante erbacee che differiscono dalle altre forme biologiche poich\u00e9, essendo annuali, superano la stagione avversa sotto forma di seme e sono munite di asse fiorale eretto e spesso privo di foglie. Questa specie a volte pu\u00f2 avere anche un ciclo biologico biennale.\nFusto e radici.\nLa parte aerea del fusto \u00e8 gracile e normalmente \u00e8 molto ramosa; all'interno \u00e8 cava. Questa pianta pu\u00f2 raggiungere un'altezza di 2 - 10 dm. Le radici sono di tipo fittonante.\nFoglie. Le foglie hanno una consistenza molle, non sono spinose e la superficie si presenta liscia e opaca. Lungo il caule sono disposte in modo alterno. La lamina ha un contorno lanceolato-spatolato con bordi grossolanamente incisi (sono presenti 2 - 5 lobi o segmenti per lato). Le foglie superiori sono sessili e amplessicauli. Alla base delle foglie sono presenti delle piccole orecchiette acuminate e semiabbraccianti il fusto.\nInfiorescenza. Le infiorescenze sono composte da capolini densamente fioccosi, raccolti in cime corimbose. I capolini sono formati da un involucro a forma piriforme composto da brattee (o squame) di tipo lanceolato disposte in modo embricato su 2 - 4 serie all'interno delle quali un ricettacolo fa da base ai fiori tutti ligulati. I capolini spesso sono pauciflori. Il ricettacolo \u00e8 nudo, senza pagliette a protezione della base dei fiori. Diametro del capolino: 15 \u2013 25\u00a0mm.\nFiore. I fiori sono tutti del tipo ligulato (il tipo tubuloso, i fiori del disco, presente nella maggioranza delle Asteraceae, qui \u00e8 assente), sono tetra-ciclici (ossia sono presenti 4 verticilli: calice \u2013 corolla \u2013 androceo \u2013 gineceo) e pentameri (ogni verticillo ha 5 elementi). I fiori sono ermafroditi e zigomorfi.\nFrutti. I frutti sono degli acheni con pappo. Gli acheni sono compressi e lungamente assottigliati all'apice (sono troncati e senza becco); la superficie \u00e8 percorsa da tre coste longitudinali spinulose e da sottili rughe trasversali. Il pappo \u00e8 sessile ed \u00e8 formato da setole semplici. Dimensione degli acheni: larghezza 0,7\u00a0mm; lunghezza 3\u00a0mm.\nDistribuzione e habitat.\nFitosociologia.\nAreale alpino.\nDal punto di vista fitosociologico alpino la specie di questa voce appartiene alla seguente comunit\u00e0 vegetale:\nAreale italiano.\nPer l'areale completo italiano la specie di questa voce appartiene alla seguente comunit\u00e0 vegetale:\nDescrizione. L'alleanza \"Veronico agrestis-Euphorbion peplus\" \u00e8 relativa alle comunit\u00e0 infestanti, terofitiche, su suoli molto fertili (limosi o argillosi), ricchi in sostanza organica, generalmente nelle colture orticole, vigneti e frutteti in generale. La distribuzione di questa cenosi \u00e8 eurosiberiana. In Italia questa alleanza \u00e8 presente in Veneto in due diverse serie di vegetazione (quella dell\u2019alta Pianura Padana orientale e quella prealpina orientale collinare). Il livello di conservazione di queste cenosi \u00e8 fortemente variabile e relativa all'adattamento ai continui disturbi e rimaneggiamenti dei suoli, per effetto delle operazioni agricole, del calpest\u00eco, ecc. In caso di agricoltura non di tipo tradizionale (fertilizzazioni di sintesi, diffusione di erbicidi) tali comunit\u00e0 sono suscettibili di scomparsa.\nSpecie presenti nell'associazione: \"Allium vineale\", \"Calendula arvensis\", \"Euphorbia peplus\", \"Fumaria officinalis\", \"Heliotropium europaeum\", \"Geranium rotundifolium\", \"Mercurialis annua\", \"Muscari racemosus\", \"Amaranthus retroflexus\", \"Chenopodium album\", \"Chenopodium hybridum\", \"Echinochloa crus-galli\", \"Euphorbia helioscopia\", \"Solanum nigrum\", \"Sonchus arvensis\", \"Sonchus asper\", \"Thlaspi arvense\", \"Tripleurospermum inodorum\", \"Sonchus oleraceus\", \"Fallopia convolvulus\", \"Anagallis arvensis\", \"Veronica agrestis\", \"Stellaria media\", \"Capsella bursa-pastoris\", \"Amaranthus powellii\", \"Galinsoga parviflora\", \"Lamium purpureum\" e \"Sinapis arvensis\".\nAltre alleanze per questa specie sono:\nSistematica.\nLa famiglia di appartenenza di questa voce (Asteraceae o Compositae, \"nomen conservandum\") probabilmente originaria del Sud America, \u00e8 la pi\u00f9 numerosa del mondo vegetale, comprende oltre 23.000 specie distribuite su 1.535 generi, oppure 22.750 specie e 1.530 generi secondo altre fonti (una delle checklist pi\u00f9 aggiornata elenca fino a 1.679 generi). La famiglia attualmente (2021) \u00e8 divisa in 16 sottofamiglie.\nFilogenesi.\nIl genere di questa voce appartiene alla sottotrib\u00f9 Hyoseridinae della trib\u00f9 Cichorieae (unica trib\u00f9 della sottofamiglia Cichorioideae). In base ai dati filogenetici la sottofamiglia Cichorioideae \u00e8 il terz'ultimo gruppo che si \u00e8 separato dal nucleo delle Asteraceae (gli ultimi due sono Corymbioideae e Asteroideae). La sottotrib\u00f9 Hyoseridinae fa parte del \"quarto\" clade della trib\u00f9; in questo clade \u00e8 in posizione \"basale\" vicina alla sottotrib\u00f9 Lactucinae. \nIl genere \"Sonchus\" insieme ai generi \"Launaea\", \"Hyoseris\", \"Reichardia\" e \"Aposeris\" formano un gruppo fortemente monofiletico (e formano la sottotrib\u00f9 Hyoseridinae). In questo gruppo \"Sonchus\", da un punto di vista filogenetico, si trova nel \"core\" della sottotrib\u00f9 e risulta \u201cfratello\u201d del genere \"Launaea\".\nLa circoscrizione di questo genere \u00e8 ancora in via di definizione. Il genere come \u00e8 composto attualmente si presenta molto polifiletico (ma anche parafiletico) e sono necessari ulteriori studi per ri-circoscrivere il genere. Secondo uno studio il gruppo \"Sonchus\" s.l. si suddivide in 6 cladi. La specie di questa voce attualmente \u00e8 descritta all'interno del subg. \"Origosonchus\". (in precedenza apparteneva al subg. \"Sonchus\", sections \"Sonchus &amp; Asperi\"). Si ritiene che \"S. oleraceus\" si sia evoluto attraverso l'incrocio naturale di \"Sonchus tenerrimus\" (2n = 14) e \"Sonchus asper\" ( 2n = 18).\nI caratteri distintivi per la specie di questa voce sono:\nLa specie \"S. oleraceus\" \u00e8 tetraploide (numeri cromosomici 2n = 18, 32, 36 e 64.\nVariet\u00e0.\nQuesta pianta \u00e8 molto variabile specialmente nelle foglie (la forma generale e il numero, la forma, le dimensioni e i margini dei lobi) \u00e8 variabile anche la spinosit\u00e0 in generale. Pignatti, nella \"Flora d'Italia\", evidenzia un ibrido chiamato \"S. oleraceus\" fo. \"runcinatus\" . \nSpecie simili.\nNell'ambito del genere \"Sonchus\" le seguenti specie (che vivono sull'arco alpino) possono essere confuse fra di loro:\nSinonimi.\nSono elencati alcuni sinonimi per questa entit\u00e0:\nUsi.\nFarmacia.\nSecondo la medicina popolare questa pianta ha le seguenti propriet\u00e0 medicamentose:\nCucina.\nLe foglie fresche sono variamente impiegate in cucina: in insalate, minestroni, semplicemente bollite con olio e limone, oppure come ripieno di ravioli e pansoti. Le foglie vengono utilizzate come ingrediente per ottime frittate. Sono anche una delle erbe che compongono il preboggion. Anche i gambi sono commestibili (cotti come gli asparagi). Della radice pu\u00f2 essere utilizzata la linfa lattiginosa come gomma da masticare (usanza dei M\u0101ori della Nuova Zelanda).\nLe foglie contengono circa 30 \u2013 40\u00a0mg di vitamina C per 100 g di prodotto. Altre sostanze dalle ceneri sono:\nAltre notizie.\nQuesta pianta nelle varie regioni italiane ha nomi diversi come crespigno degli orti, cicerbita, lattarolo, graspignolo, soncino. . In Sardegna (in Ogliastra) \u00e8 chiamata simingione. A Bari \u00e8 chiamata sevone, nel Salento zangune (in particolare, a Taranto zang\u00f3n\u0259). In Sicilia \u00e8 chiamata \"cardedda\". \nIl crespigno degli orti in altre lingue \u00e8 chiamato nei seguenti modi:"}
{"id": "793084", "revid": "438678", "url": "https://it.wikipedia.org/wiki?curid=793084", "title": "Achille Basile", "text": "Fu Senatore del Regno d'Italia nella XVII e XVIII legislatura.\nGiovinezza da cospiratore.\nNato da famiglia nobile siciliana, era figlio di Emanuele Basile e di Anna Saporito. Il padre, agiato proprietario terriero, possedeva una filanda per la produzione della seta ed in epoca borbonica fu pi\u00f9 volte sindaco di S. Angelo di Brolo e consigliere distrettuale di Patti.\nDi natura pronta, ardente, immaginosa, nella provincia di Messina il giovane Achille fu tra i liberali pi\u00f9 risoluti alle opere, ai cimenti ed allo sbaraglio. Di idee repubblicane, mal sopportando il governo dei Borboni, entr\u00f2 nelle prime sette segrete di Messina e cominci\u00f2 a cospirare e congiurare, insieme ad altri siciliani che contribuirono al Risorgimento italiano. Scoperto, venne arrestato pi\u00f9 volte. Tenuto sotto controllo dalla polizia borbonica, fu costretto per qualche tempo ad allontanarsi dal Regno delle Due Sicilie. Nelle sue varie peregrinazioni a Firenze ed a Torino fu in stretto contatto con altri rivoluzionari siciliani in esilio come Crispi, Natoli, La Farina ed il cugino Luigi Basile. Nominato da La Farina segretario generale della Societ\u00e0 nazionale italiana per tutta la Sicilia, rientr\u00f2 nell'isola, dove collabor\u00f2 alla rivista culturale palermitana \"La favilla\" (1856-59) e fond\u00f2 e diresse il giornale reazionario messinese \"L'interprete\" (1858-59), poi fusosi col \"Tremacoldo\", altro settimanale messinese antiborbonico diretto da Stefano Ribera.\nNell'aprile 1860, in seguito allo scoppio dei primi moti rivoluzionari a Palermo ed a Messina, fu ordinata la sua fucilazione, alla quale riusc\u00ec a sfuggire grazie all'aiuto di un alto ufficiale dell'esercito borbonico e del marchese Artale, Intendente di Messina, che gli permise di allontanarsi dalla citt\u00e0 peloritana. Presa la via delle campagne della provincia, nei pressi di Tindari si incontr\u00f2 con Rosolino Pilo e con il colonnello Corrao. Dopo lo sbarco dei Mille, si un\u00ec all'esercito garibaldino insieme al cugino Emanuele Basile; cos\u00ec, sotto il comando di Nino Bixio, diede il suo contributo all'unit\u00e0 d'Italia anche sul campo di battaglia, mostrando coraggio e sprezzo del pericolo. Nel luglio 1860 Garibaldi lo nomin\u00f2 governatore di Patti, ma a causa di alcuni ostacoli incontrati dal generale Medici in quella citt\u00e0, non se ne pot\u00e9 decretarne la nomina. \nL'amor di patria e la convinzione che sarebbe stata impossibile l'unificazione nazionale senza l'aiuto dei Savoia lo spinsero ad abbandonare le posizioni repubblicane ed a convertisi alla monarchia costituzionale.\nCarriera di prefetto.\nNel 1861 si laure\u00f2 in giurisprudenza all'Universit\u00e0 di Palermo ed entr\u00f2 nella pubblica amministrazione come Intendente di Nicosia. Al principio del 1862 fu nominato questore di Palermo, acquistando fama di coraggioso quando rischi\u00f2 la vita per sedare, quasi da solo, un tumultuoso sciopero di vetturini. Dopo essere stato Sottoprefetto in alcuni centri siciliani, fu richiamato a Palermo per esercitare la carica di consigliere delegato (viceprefetto). Qui, nel settembre 1866, si distinse ancora una volta per \u00abzelo e coraggio\u00bb nel fronteggiare una violenta rivolta popolare antigovernativa (la cosiddetta \"rivolta del sette e mezzo\"). Ci\u00f2 gli valse una medaglia d'argento al valore civile ed, a soli 35 anni, la promozione a Prefetto con destinazione Agrigento. Nella nuova sede si mostr\u00f2 \u00abpersecutore del malandrinaggio, non arrestandosi alle persone sedenti in alto\u00bb e, per questo motivo, entr\u00f2 in contrasto con alcuni notabili locali.\nPer ventisei anni fu Prefetto delle maggiori province italiane, fra cui Milano (per ben dieci anni, dal 1880 al 1890), Napoli (1890-1892) e Venezia (1892-93). Si mostr\u00f2 sempre amministratore valente e provetto e, tenendosi al di fuori e al di sopra dei partiti, seppe far accrescere prestigio e autorit\u00e0 al governo.\nDurante il periodo milanese divenne particolarmente popolare sia per la sua abilit\u00e0 oratoria, sia per le sue opere, tra le quali sono da ricordare l'inchiesta sanitaria e la propaganda per combattere la pellagra.\nTutti i giornalisti del tempo concordano sull'imponenza della figura e sull'eleganza dell'abbigliamento.\nVerso la fine del 1890 fu nominato Senatore del Regno, ma per i doveri del suo ufficio di Prefetto, pot\u00e9 partecipare poco ai lavori dell'assemblea.\nDurante la sua carriera ebbe numerose e importanti onorificenze: Gran Cordone dell'Ordine dei SS. Maurizio e Lazzaro; Gran Cordone dell'Ordine della Corona d'Italia; Gran Cordone dell'Ordine della Stella di Romania; Gran Cordone dell'Ordine di Francesco Giuseppe d'Austria; Gran Cordone dell'Ordine Imperiale della Rosa del Brasile; Cavaliere di I classe dell'Ordine della Corona di Prussia.\nSi spos\u00f2 due volte: la prima nel gennaio 1860 con Adelaide Rivas Denti, che perdette nel 1877 mentre era Prefetto di Parma; la seconda con Carlotta Bossi vedova Mengoni, che conobbe a Milano. Da entrambe ebbe diversi figli, tra cui Carlo Emanuele Basile, deputato per tre legislature durante il Regno d'Italia, prefetto di Genova e Sottosegretario alle Forze Armate nella Repubblica Sociale Italiana.\nMor\u00ec a soli 61 anni, quando appariva ancora pieno di salute e di vigore."}
{"id": "793086", "revid": "92723", "url": "https://it.wikipedia.org/wiki?curid=793086", "title": "Felice d'Aquitania", "text": "Origine.\nNato da nobile famiglia di cui non si hanno notizie. Nell\"'Ex Miraculis S. Martialis Lemovicensis Episcopi\" \u00e8 definito nobilissimo e famoso.\nBiografia.\nSubentr\u00f2 a Boggio tra il 660 ed il 670, sempre secondo l\"'Ex Miraculis S. Martialis Lemovicensis Episcopi\" era il Patrizio di Tolosa e governava tutte le citt\u00e0 sino ai Pirenei e sul popolo dei Vasconi, al tempo che Ebroino era maggiordomo di palazzo (658-681). Continu\u00f2 ad essere vassallo dei re Franchi. Durante il suo ducato ebbe buoni rapporti con i Baschi, che non gli erano vassalli. Il suo ducato comprendeva: la Guascogna, Tolosa e Bordeaux ma non i territori compresi tra la Garonna e la Loira.\nA Felice successe Lupo I."}
{"id": "793093", "revid": "1627216", "url": "https://it.wikipedia.org/wiki?curid=793093", "title": "Plancia di stampa", "text": "In ambito tipografico, la plancia di stampa \u00e8 un foglio di carta di dimensioni standard su cui vengono stampati pi\u00f9 elementi diversi, al fine di ridurre l'utilizzo e lo spreco della carta e di abbattere i costi di stampa.\nLa \"plancia\" \u00e8 la soluzione pi\u00f9 efficiente e utilizzata per stampare piccole tirature e prodotti di piccole dimensioni, come pieghevoli, quartini, biglietti da visita, volantini, ecc.\nLa tecnica.\nDurante il processo di impaginazione, viene creato un documento della dimensione della \"Plancia\", la quale viene fornita dal tipografo e, generalmente, \u00e8 nelle misure:\nQuindi, i vari elementi da stampare (per esempio, alcuni biglietti da visita, qualche volantino e un paio di pieghevoli) vengono posizionati sul documento in modo da riempirlo il pi\u00f9 possibile prevedendo, comunque, un margine tra l'uno e l'altro per permetterne il taglio.\nQuesta tecnica, oltre a essere molto pratica, si riflette soprattutto in un notevole abbattimento dei costi. Infatti, la stampa di un singolo foglio \u00e8 un processo meno costoso della stampa di due o pi\u00f9 fogli di dimensione inferiore. In pratica, stampare un foglio A3 \u00e8 pi\u00f9 economico che stampare due fogli A4.\nPer questo motivo, per esempio, la stampa dei biglietti da visita risulta molto economica. Impaginandoli su una \"plancia\" molto grande \u00e8 possibile realizzarne tantissimi esemplari utilizzando pochissimi fogli di carta."}
{"id": "793094", "revid": "111373", "url": "https://it.wikipedia.org/wiki?curid=793094", "title": "SFSM", "text": ""}
{"id": "793095", "revid": "2730", "url": "https://it.wikipedia.org/wiki?curid=793095", "title": "Reichardia picroides", "text": "La grattalingua comune (nome scientifico Reichardia picroides ) \u00e8 una pianta angiosperma dicotiledone della famiglia delle Asteraceae.\nEtimologia.\nIl nome generico (\"Reichardia\") \u00e8 stato dato in onore al medico naturalista di Francoforte J.J. Reichard (1743 - 1782). L'epiteto specifico (\"picroides\") deriva da due parole: dal genere botanico \"Picris\" (Aspraggine) e dalla parola greca \"\"\u03b5\u1f36\u03b4\u03bf\u03c2\" (eidos)\"\" (\"aspetto\") e significa \"di aspetto simile al Picris\". Il nome del genere \"Picris\" deriva da una parola greca (\"pikros\") il cui significato \u00e8 \"amaro\" e si riferisce al sapore aspro della pianta.\nIl binomio scientifico di questa pianta era inizialmente \"Scorzonera picroides\" proposto da Carl von Linn\u00e9 (1707 \u2013 1778) biologo e scrittore svedese, considerato il padre della moderna classificazione scientifica degli organismi viventi, nella pubblicazione \"Species Plantarum\" del 1753 e successivamente perfezionato in quello attuale dal fisico e botanico germanico Albrecht Wilhelm Roth (1757-1834) nella pubblicazione \"Botanische Abhandlungen und Beobachtungen\" (Bot. Abh. Beobacht.: 35) del 1787.\nDescrizione.\nHabitus. La forma biologica \u00e8 emicriptofita scaposa (\"H scap\"), ossia sono piante a ciclo biologico perenne (alcune variet\u00e0 sono anche annuali), con gemme svernanti al livello del suolo e protette dalla lettiera o dalla neve, spesso sono dotate di un asse fiorale eretto e privo di foglie. A volte queste piante formano dei cespuglietti. Tutta la pianta \u00e8 glauca e glabra.\nFusto. \nFoglie. Le foglie lungo il caule sono disposte in modo alterno e sono variabili nella morfologia: si possono avere foglie lobate con lamina a contorno pi\u00f9 o meno oblanceolato (larghezza 0,5 - 2,5 cm; lunghezza 2 - 13 cm), oppure sono lineari con diversi lobi sporgenti per lato, oppure la lamina \u00e8 decisamente pennatosetta o pennatopartita, oppure lirata o anche continua appena sinuata. Pu\u00f2 essere presente una rosetta basale formata da una foglia a lamina sottile (larghezza 2 \u2013 3\u00a0mm; lunghezza 4 \u2013 5\u00a0cm) e 7 - 12 lacinie laterali. Le foglie cauline, con forme ovato-lanceolate, sono poche e spaziate; in genere sono progressivamente ridotte, ma in alcuni casi possono essere lunghe anche 5 \u2013 7\u00a0cm. In alcune specie le foglie hanno una consistenza pi\u00f9 carnosa, raramente sono bianco-papillose o tenui.\nInfiorescenza. Le infiorescenze sono composte da 1 - 5 capolini isolati con peduncoli di 1 \u2013 35\u00a0cm (i peduncoli sono ingrossati all'apice) e numerose brattee. I capolini sono formati da un involucro a forma ellissoide (dopo l'antesi acquista una struttura piriforme) composto da brattee (o squame) disposte in modo embricato su 2 serie all'interno delle quali un ricettacolo fa da base ai fiori tutti ligulati. Le brattee esterne sono ovate e acuminate con un margine scarioso largo 0,1 - 0,5 mm; le brattee mediane sono invece triangolari-lanceolate; quelle pi\u00f9 interne sono triangolari e prive di margine scarioso. Il ricettacolo \u00e8 nudo, senza pagliette a protezione della base dei fiori. I margini delle squame sono stretti e membranosi. Diametro dell'involucro: 10 - 25\u00a0mm. Diametro del capolino: 15 \u2013 30\u00a0mm.\nFiore. I fiori, da 15 a 20, sono tutti del tipo ligulato (il tipo tubuloso, i fiori del disco, presente nella maggioranza delle Asteraceae, qui \u00e8 assente), sono tetra-ciclici (ossia sono presenti 4 verticilli: calice \u2013 corolla \u2013 androceo \u2013 gineceo) e pentameri (ogni verticillo ha 5 elementi). I fiori sono ermafroditi e zigomorfi.\nFrutti. I frutti sono degli acheni con pappo. Gli acheni sono troncati all'apice (senza becco), ristretti alla base, striati; sono inoltre dimorfici: quelli dei fiori pi\u00f9 esterni sono di colore scuro (bruno o nerastro) a forma ovoidale e con la superficie ricoperta da grossi bitorzoli allineati (acheni tubercolati); quelli dei fiori pi\u00f9 interni, pi\u00f9 lunghi e a forma cilindrica o conica, hanno un colore pi\u00f9 chiaro (biancastro) con superficie liscia. Il pappo \u00e8 formato da peli semplici connati alla base (facilmente si staccano tutti assieme). Dimensione degli acheni: esterni 2,5 - 3 mm; interni 3 - 4 mm.\nDistribuzione e habitat.\nFitosociologia.\nAreale alpino.\nDal punto di vista fitosociologico alpino la specie di questa voce appartiene alla seguente comunit\u00e0 vegetale:\nAreale italiano.\nPer l'areale completo italiano la specie di questa voce appartiene alla seguente comunit\u00e0 vegetale:\nDescrizione. L'alleanza \" Parietarion judaicae\" \u00e8 relativa alle comunit\u00e0 prevalentemente casmofitiche, nitrofile e termofile del mediterraneo. L\u2019alleanza \u00e8 distribuita nei territori del Mediterraneo occidentale, centrale e nord-orientale, in Macaronesia e nei territori atlantici della Penisola iberica. Si estende marginalmente anche nei territori temperati dell\u2019Europa meridionale. In Italia si rinviene anche nell\u2019area euro siberiana appenninica. Le stazioni preferite da questa alleanza sono in preferenza sinantropiche a carattere pioniero con sviluppo prevalentemente su opere murarie o pi\u00f9 raramente, su rupi.\nSpecie presenti nell'associazione: \"Centranthus ruber\", \"Hyoseris radiata\", \"Ficus carica\", \"Antirrhinum tortuosum\", \"Capparis spinosa\", \"Umbilicus rupestris\", \"Cymbalaria muralis\", \"Sonchus tenerrimus\", \"Parietaria judaica\", \"Antirrhinum siculum\", \"Reichardia picroides\", \"Umbilicus horizontalis\", \"Hyoscyamus albus\", \"Cicerbita tenerrima\" e \"Matthiola incana\".\nAltre alleanze per questa specie sono:\nSistematica.\nLa famiglia di appartenenza di questa voce (Asteraceae o Compositae, \"nomen conservandum\") probabilmente originaria del Sud America, \u00e8 la pi\u00f9 numerosa del mondo vegetale, comprende oltre 23.000 specie distribuite su 1.535 generi, oppure 22.750 specie e 1.530 generi secondo altre fonti (una delle checklist pi\u00f9 aggiornata elenca fino a 1.679 generi). La famiglia attualmente (2021) \u00e8 divisa in 16 sottofamiglie.\nIl basionimo per questa specie \u00e8: \"Scorzonera picroides\" .\nFilogenesi.\nIl genere di questa voce appartiene alla sottotrib\u00f9 Hyoseridinae della trib\u00f9 Cichorieae (unica trib\u00f9 della sottofamiglia Cichorioideae). In base ai dati filogenetici la sottofamiglia Cichorioideae \u00e8 il terz'ultimo gruppo che si \u00e8 separato dal nucleo delle Asteraceae (gli ultimi due sono Corymbioideae e Asteroideae). La sottotrib\u00f9 Hyoseridinae fa parte del \"quarto\" clade della trib\u00f9; in questo clade \u00e8 in posizione \"basale\" vicina alla sottotrib\u00f9 Lactucinae. \nIn base alle ultime ricerche di tipo filogenetico sul DNA, di alcune parti della pianta, questo genere attualmente \u00e8 descritto all'interno della sottotrib\u00f9 Hyoseridinae e risulta formare un \u201cgruppo fratello\u201d con i generi \"Sonchus\" e \"Launeae\" (questi due ultimi generi rappresentano il \"core\" della sottotrib\u00f9). Tradizionalmente, in precedenza, questo genere era descritto all'interno della sottotrib\u00f9 \"Sonchinae\" (nuova sottotrib\u00f9 definita dal botanico Bremer nel 1997, alcuni generi della quale attualmente sono confluiti in Hyoseridinae).\nUn recente studio sempre di analisi di tipo filogenetico sul DNA dei cloroplasti ha permesso di stabilire le relazioni interne tra alcune delle specie di questo genere. Il genere risulta diviso in due cladi principali: \"Reichardia intermedia\" e \"Reichardia picroides\" da un lato e \"Reichardia tingitana\", \"Reichardia gaditana\", \"Reichardia ligulata\" e \"Reichardia crystallina\" dall'altro. \u00c8 stato stimato inoltre che il tempo di divergenza dal genere vicino \"Launeae\" \u00e8 di circa 28 milioni di anni (pi\u00f9 o meno a met\u00e0 Oligocene).\nI caratteri distintivi per questa specie sono:\nIl numero cromosomico di \"R. picroides\" \u00e8: 2n = 14.\nVariabilit\u00e0.\nQuesta pianta \u00e8 abbastanza variabile. I caratteri pi\u00f9 soggetti a variabilit\u00e0 sono:\nSpecie simili.\nLe altre specie del genere \"Reichardia\" differiscono dai seguenti caratteri:\nSinonimi.\nQuesta entit\u00e0 ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nUsi (Cucina).\nLe foglie di questa pianta sono commestibili (crude in insalata o cotte); anche la radice \u00e8 commestibile.\nAltre notizie.\nLa reichardia falsa picride in altre lingue \u00e8 chiamata nei seguenti modi:"}
{"id": "793100", "revid": "130999", "url": "https://it.wikipedia.org/wiki?curid=793100", "title": "Caccialepre", "text": ""}
{"id": "793101", "revid": "130999", "url": "https://it.wikipedia.org/wiki?curid=793101", "title": "Picridium vulgare", "text": ""}
{"id": "793104", "revid": "130999", "url": "https://it.wikipedia.org/wiki?curid=793104", "title": "Grattalingua", "text": ""}
{"id": "793107", "revid": "729019", "url": "https://it.wikipedia.org/wiki?curid=793107", "title": "Luigi Siciliani", "text": "Biografia.\nLuigi Siciliani nacque a Cir\u00f2 da nobile famiglia il 15 febbraio 1881. Dopo avere studiato nel liceo di Catanzaro si trasfer\u00ec al Collegio Nazareno di Roma dove, ancora giovanissimo, inizi\u00f2 la sua brillante attivit\u00e0 letteraria. Consegu\u00ec la laurea in giurisprudenza e quella in lettere.\nSi un\u00ec in matrimonio con Ermelinda D\u2019Angelo e nel 1907 si trasfer\u00ec a Milano dove fond\u00f2, con Gualtiero Castellani, Enrico Corradini, Scipio Sighele, Luigi Federzoni ed altri, l'Associazione Nazionalista Italiana ed il settimanale interventista \"Il Tricolore\", grazie al quale esercit\u00f2 un'attiva propaganda patriottica.\nAccorse volontario allo scoppio della prima guerra mondiale, visse in trincea, partecip\u00f2 alla battaglia che fu detta di Santa Gorizia e dopo avere raggiunto il grado di capitano di fanteria fu chiamato al Comando supremo e destinato alla propaganda.\nA lui fu attribuito il Bollettino della Vittoria del 4 novembre 1918 firmato da Armando Diaz (bollettino il cui testo \u00e8, invece, opera del fratello generale Domenico Siciliani). A guerra finita prosegu\u00ec l'attivit\u00e0 politica nell'Associazione Nazionalista Italiana (che poi si fuse col Partito Nazionale Fascista), partecip\u00f2 con Gabriele D'Annunzio, al quale era legato da fraterna amicizia, alla leggendaria impresa di Fiume e nel 1919 fu eletto Deputato a Catanzaro in una lista di reduci e combattenti.\nAlla Camera dei deputati fece parte del gruppo di Rinnovamento e fu uno dei 15 deputati che vot\u00f2 contro il Trattato di Rapallo. Confermato nella legislatura successiva fece parte del Gruppo Nazionalista del quale fu anche vice presidente. Nel 1922-23 fu Sottosegretario alla Pubblica Istruzione e Belle Arti nel governo Facta II e mantenne tale incarico anche nel governo Mussolini.\n\u00c8 sepolto nel cimitero di Cir\u00f2 e nel maggio del 2013 i suoi resti sono stati spostati un ossario.\nA lui \u00e8 intitolato il Liceo Scientifico Statale \"Luigi Siciliani\" di Catanzaro. Si legge nell'annuario dello stesso anno, a proposito di tale intitolazione:\nA queste linee guida ha continuato a richiamarsi il liceo Siciliani, nella volont\u00e0 di coniugare la specificit\u00e0 dell'indirizzo scientifico-matematico con l'insostituibile patrimonio storico-umanistico e con la realt\u00e0 del territorio, per il conseguimento di una compiuta formazione culturale ed un'autentica coscienza civile.\nOpere.\nNotevole fu l'apporto del Siciliani alla vita letteraria italiana. Nell'ambito della produzione lirica non oltrepass\u00f2 i limiti dell'alessandrinismo, che rielabor\u00f2 nei toni d'una personale malinconia\nNel 1906 pubblic\u00f2 due volumi di versi \"Sogni pagani\" e \"Rime della lontananza\". Nel 1907 il primo volume di traduzioni, una raccolta di brevi poesie volte in italiano dal greco e dal latino, dal tedesco, dal portoghese.\nNel 1908 \"Arida nutrice\", raccolta di poesie intime sulla Calabria, nel 1909 \"Poesie per ridere\", nel 1911 \"L'amore oltre la morte\", nel 1920 \"Per consolare l'anima mia\", nel 1923 \"L'altare del Fauno\".\nSiciliani si occup\u00f2 anche della letteratura straniera specie con traduzioni metriche da poeti inglesi moderni (1924).\nLa sua attivit\u00e0 si estese anche al romanzo (\"Giovanni Francica\" del 1910) ed a saggi di vario argomento (\"Studi e saggi\" del 1913, \"Confessione e battaglie\" del 1918, i \"Volti del nemico\" sempre del 1918).\nDa studioso di lettere classiche si impegno nelle traduzioni, fra l'altro, degli Erotici (1922) e dell'Antologia greca.\nNel 1977, l'editore Einaudi ha ristampato \"Poeti erotici dell'antologia palatina\" con una introduzione di Glauco Viazzi.\nFu molto apprezzato anche come giornalista e come conferenziere. Una preziosa miniera \u00e8 costituita dalla sua corrispondenza con i letterati pi\u00f9 eminenti del suo tempo: Gabriele D'Annunzio, Giovanni Pascoli, Guido Gozzano, Miguel de Unamuno, Federico De Roberto, Filippo Tommaso Marinetti, Marino Moretti, Massimo Bontempelli, Giuseppe Antonio Borgese, Salvatore Di Giacomo, Ada Negri, Emilio Cecchi, Umberto Boccioni, Adolfo De Bosis, Angiolo Silvio Novaro e molti altri.\nLe \"Lettere di Giovanni Pascoli a Luigi Siciliani\" (68 lettere) sono state pubblicate nel 1979 a cura di Enrico Ghidetti (Sansoni).\n\"Giovanni Francica\" (1910).\nIl suo unico romanzo, in cui emersero singolari doti narrative, \u00e8 una storia a sfondo autobiografico e in stile verista, in cui risulta in primo piano il ritratto del protagonista, un dilettante di sensazioni, una sorta di Andrea Sperelli o Giorgio Aurispa ma di estrazione provinciale, che si salva dalle degenerazioni dell'estetismo e della lussuria con l'azione politica e soprattutto con la fedelt\u00e0 alla sua terra e alla sua gente."}
{"id": "793109", "revid": "712828", "url": "https://it.wikipedia.org/wiki?curid=793109", "title": "Ar-Belzagar", "text": ""}
{"id": "793112", "revid": "712828", "url": "https://it.wikipedia.org/wiki?curid=793112", "title": "Ar-Balkumagan", "text": ""}
{"id": "793113", "revid": "77358", "url": "https://it.wikipedia.org/wiki?curid=793113", "title": "Grattilingua", "text": ""}
{"id": "793116", "revid": "712828", "url": "https://it.wikipedia.org/wiki?curid=793116", "title": "Ar-Min\u00fblz\u00fbr", "text": ""}
{"id": "793117", "revid": "76655", "url": "https://it.wikipedia.org/wiki?curid=793117", "title": "Autonomismo socialista", "text": ""}
{"id": "793119", "revid": "712828", "url": "https://it.wikipedia.org/wiki?curid=793119", "title": "Ar-Gimilz\u00eer", "text": ""}
{"id": "793121", "revid": "712828", "url": "https://it.wikipedia.org/wiki?curid=793121", "title": "Ar-Aphanuz\u00eer", "text": ""}
{"id": "793126", "revid": "339392", "url": "https://it.wikipedia.org/wiki?curid=793126", "title": "Linguaggio context-sensitive", "text": ""}
{"id": "793128", "revid": "977364", "url": "https://it.wikipedia.org/wiki?curid=793128", "title": "Guadalupe Larriva", "text": "Laureata in geografia ed insegnante della stessa materia presso l'universit\u00e0 sita nella sua citt\u00e0 natale, \u00e8 stata sindacalista e presidente di Uni\u00f3n Nacional de Educadores, la confederazione sindacale degli insegnanti pi\u00f9 grande dell'Ecuador. Ha militato successivamente nel Partito Socialista, venendo eletta in Parlamento nel 2003.\nDivenuta presidente del partito nel 2005, conferm\u00f2 il suo seggio al termine delle elezioni del 2006, che videro la vittoria di Rafael Correa: la Larriva partecip\u00f2 all'esecutivo guidato da quest'ultimo in qualit\u00e0 di Ministro della Difesa (prima donna ecuadoriana ad ottenere questo incarico). Tale nomina tuttavia non piacque alle forze armate del paese, spesso accusate di machismo e misoginia, che non vollero riconoscere una donna a capo del dicastero a cui devono fare riferimento.\nDurante la sua attivit\u00e0 ministeriale la Larriva fu spesso accusata di essere collusa con i movimenti di estrema sinistra e vennero fatte pressioni a Correa affinch\u00e9 la sollevasse dall'incarico; sicuramente ella si \u00e8 dichiarata un'ammiratrice di Michelle Bachelet, capo del governo cileno, e di Hugo Ch\u00e1vez, presidente del Venezuela che ricambiava la stima.\nMor\u00ec prematuramente a causa di un incidente aereo: l'elicottero su cui volava si schiant\u00f2 improvvisamente sulla base militare di Manta e nella collisione morirono oltre lei anche la figlia diciassettenne Claudia \u00c1vila e cinque ufficiali dell'esercito. Alcuni hanno ipotizzano che la tragica evenienza sia in realt\u00e0 frutto di un attentato perpetuato proprio dalle Forze Armate."}
{"id": "793132", "revid": "287204", "url": "https://it.wikipedia.org/wiki?curid=793132", "title": "Harlan Ellison", "text": "Le sue opere letterarie e per la televisione hanno ricevuto i pi\u00f9 importanti premi del settore. Ha scritto episodi per le serie televisive \"Star Trek\" e \"Ai confini della realt\u00e0\" e lavorato come consulente creativo di \"Babylon 5\".\nBiografia.\nEllison nacque a Cleveland, nell'Ohio, da una famiglia ebraica, figlio di Louis Laverne Ellison, un dentista e proprietario di una piccola gioielleria, e di Serita Rosenthal, una casalinga. Si trasfer\u00ec ben presto con la famiglia a Painesville, ma ritorn\u00f2 a Cleveland nel 1949 in seguito alla morte del padre. Pi\u00f9 volte Ellison lasci\u00f2 casa, passando da un lavoro all'altro. Frequent\u00f2 l'Universit\u00e0 dell'Ohio per 18 mesi prima di venire espulso per aver colpito un professore.\nNel 1955 si trasfer\u00ec a New York per intraprendere la carriera di scrittore. Nei due anni successivi pubblic\u00f2 pi\u00f9 di 100 storie brevi e articoli soprattutto relativi alla fantascienza.\nDal 1957 al 1959 prest\u00f2 servizio militare nell'esercito. Successivamente si trasfer\u00ec a Chicago e poi in California dove inizi\u00f2 a ideare storie per gli show televisivi tra i quali \"Star Trek\" (suo in particolare l'episodio \"Uccidere per amore\" - \"The City on the Edge of Forever\"). Nel 1967 Harlan Ellison cur\u00f2 negli Stati Uniti un'antologia rimasta un punto fermo: \"Dangerous Visions\" (\"Visioni pericolose\"), in cui 32 autori americani e britannici notissimi e meno noti affrontavano di petto, in 33 racconti, tematiche fino a quel momento tenute ai margini se non evitate dalla fantascienza, come sesso, incesto, ateismo, anti imperialismo, antimilitarismo, pacifismo e altri. Fra i partecipanti vi erano Lester del Rey, Robert Silverberg, Frederik Pohl, Robert Bloch, lo stesso Harlan Ellison, Brian W. Aldiss, Philip K. Dick, Larry Niven, Fritz Leiber, Poul Anderson, Damon Knight, John Sladek, Kris Neville, R. A. Lafferty, J. G. Ballard, Theodore Sturgeon, John Brunner, Norman Spinrad, Keith Laumer, Roger Zelazny, Samuel R. Delany). Isaac Asimov, scrivendo una prefazione all'antologia, la etichett\u00f2 come una \"Seconda rivoluzione\" (dopo la prima rivoluzione che aveva prodotto l'Epoca d'oro della fantascienza).\nA questa antologia fece seguito una seconda, \"Again, Dangerous Visions\", nel 1972.\nViveva a Los Angeles con Susan, la sua quinta moglie."}
{"id": "793142", "revid": "670021", "url": "https://it.wikipedia.org/wiki?curid=793142", "title": "Palazzo Loup", "text": "Palazzo Loup, pi\u00f9 anticamente detto \"Villa della Fratte\", \u00e8 un'antica dimora settecentesca che sorge in localit\u00e0 Scanello nel comune di Loiano, a 30\u00a0km da Bologna sulla statale della Futa.\nStoria.\nLe tracce del suo passato, sono precedenti essendo stato costruito sui ruderi del Castello di Scanello di origine medioevale, all'epoca in cui questi terreni erano di propriet\u00e0 di Matilde di Canossa, successivamente donati all'arcivescovo di Pisa.\nNella sua storia transitarono nobili famiglie come i Calderini, i Taruffi e i Massa che ebbero l'onore di ospitare, nel 1805, il Papa Pio VII che, nel suo viaggio verso Roma, sost\u00f2 presso la Villa per ristorarsi dal lungo viaggio che lo aveva condotto a Parigi per l'incoronazione a imperatore di Napoleone Bonaparte.\nIl nome \"Loup\" rimane a memoria dell'illustre proprietario Luigi Loup, nobile agronomo Svizzero, uomo di mentalit\u00e0 aperta ed innovatrice, acuto ed attivo nella vita politica del tempo, che seppe trasformare la tenuta di Scanello in un esempio di azienda agricola moderna e razionale.\nIl convegno di Scanello.\nIl 28 settembre del 1859 si tenne nella villa il convegno che sar\u00e0 poi detto di Scanello, al quale presero parte i pi\u00f9 importanti personaggi della scena politica del tempo: Marco Minghetti, Bettino Ricasoli, Luigi Carlo Farini, Leonetto Cipriani e Rodolfo Audinot. Nella riunione, svoltosi in forme riservate, si discusse del futuro delle Province Unite del Centro Italia, stabilendo l'unificazione doganale e monetaria degli ex ducati di Parma, Modena, della Legazione delle Romagne e della Toscana, alla vigilia della riunificazione del Regno d'Italia sotto la sovranit\u00e0 di Vittorio Emanuele II."}
{"id": "793143", "revid": "14480", "url": "https://it.wikipedia.org/wiki?curid=793143", "title": "Fluoroscopio", "text": ""}
{"id": "793148", "revid": "287204", "url": "https://it.wikipedia.org/wiki?curid=793148", "title": "Scandalo delle erme", "text": "Lo scandalo delle erme (o mutilazione delle erme o scandalo degli ermocopidi) fu un evento misterioso verificatosi ad Atene in una notte di primavera (mese di targelione) del 415 a.C., durante la guerra del Peloponneso (431-404 a.C.).\nIl giorno prima della partenza del corpo di spedizione inviato in Sicilia, per la quale erano stati scelti come comandanti Alcibiade e Nicia, furono mutilate le erme, delle teste scolpite su pilastrini quadrangolari, sui quali a volte erano rappresentati anche i genitali maschili.\nLe fonti antiche che trattano dell'accaduto sono Tucidide nella sua \"Guerra del Peloponneso\", Andocide in \"Sui misteri\", Cornelio Nepote in \"De viris illustribus\", Diodoro Siculo nella \"Bibliotheca historica\" e Plutarco nella \"Vita di Alcibiade\".\nFonti antiche.\nAndocide.\nSullo scandalo delle erme si ricevono informazioni anche dalle opere \"Sui misteri\" e \"Sul suo ritorno\" di Andocide, in cui sono presenti varie ammissioni dai diversi colpevoli, giovani ubriachi, incolpati anche della profanazione dei misteri eleusini, cio\u00e8 di averli rivelati. Poche restano, considerate anche le rivelazioni di Andocide, le certezze su chi avesse commesso il sacrilegio. Potrebbe essere stato organizzato dagli aristocratici, ma anche l'ala dei democratici radicali con Androcle. Potrebbe esserci stato anche l'appoggio di alcuni \"georgoi\" (dal greco antico \u03b3\u03b5\u03bf\u03c1\u03b3\u03ad\u03c9, \u00ablavoro\u00bb) gli insofferenti della democrazia diretta che non intendevano partecipare alle assemblee.\nTucidide.\nSecondo Tucidide le erme della citt\u00e0 furono in gran parte mutilate al volto la notte prima della partenza della spedizione in Sicilia. I colpevoli furono ricercati a spese pubbliche e si offrirono grandi ricompense a chiunque avesse fatto i nomi dei responsabili, fosse cittadino, straniero o schiavo. Un sacrilegio di tale entit\u00e0 apparve non solo come un empio atto di sfida alla religione tradizionale, ma soprattutto come un presagio infausto per la spedizione che stava per partire; secondo Tucidide per\u00f2 fu data importanza eccessiva al fatto.\nAlcuni meteci e schiavi parlarono di precedenti mutilazioni di statue e di parodie dei misteri eleusini compiute nelle loro case tra scherzi e vino da alcuni giovani, tra i quali fu fatto il nome di Alcibiade; i suoi oppositori politici utilizzarono queste accuse per affermare che Alcibiade tramite queste mutilazioni e le parodie dei misteri tentava di abbattere la democrazia.\nAlcibiade avrebbe voluto essere processato prima di partire: se non fosse stato condannato avrebbe ripreso il comando della spedizione, altrimenti diceva che potevano anche ucciderlo. I suoi oppositori, temendo per\u00f2 che in sua presenza l'esercito e il popolo gli fossero favorevoli, mentre in sua assenza avrebbero avuto buon gioco ad ingigantire l'accusa, riuscirono ad ottenere che partisse al comando della spedizione, come prestabilito, per poi essere giudicato al suo ritorno.\nLa spedizione part\u00ec a met\u00e0 estate, comandata come previsto da Alcibiade, Nicia e Lamaco. Mentre era in viaggio, per\u00f2, ad Atene gli oppositori di Alcibiade avevano continuato le indagini, dando ascolto a persone disoneste e incarcerando cittadini onestissimi; in quei tempi infatti il popolo temeva che qualunque atto potesse essere parte di una congiura oligarchica e tirannica, quindi i popolari continuavano ogni giorno ad accusare persone notabili e stimabili, finch\u00e9 un giorno uno tra coloro che sembravano pi\u00f9 colpevoli fu persuaso da un compagno di prigionia (che gli consigli\u00f2 di porre fine al clima di sospetto che avvolgeva la citt\u00e0, dicendogli anche la sua salvezza sarebbe stata pi\u00f9 certa se avesse confessato colla sicurezza dell'impunit\u00e0, anche se non aveva fatto nulla, piuttosto che se si fosse sottoposto ad un processo) a fare una delazione, delazione che non s'\u00e8 mai capito se fosse vera o falsa. In seguito a questa confessione il popolo liber\u00f2 lui, dato che gli aveva promesso l'impunit\u00e0 per questa confessione, e coloro che non erano stati da lui nominati, poi diede la caccia a quelli che aveva denunciato e uccise coloro che furono presi, mentre condann\u00f2 a morte in contumacia quelli che erano assenti e pose una taglia sulle loro teste. Per quanto riguarda Alcibiade, il fatto che avesse parodiato i misteri e altre coincidenze a lui sfavorevoli contribuirono ad aizzargli contro il popolo che, volendo processarlo e condannarlo a morte, mand\u00f2 in Sicilia la \"Salaminia\" affinch\u00e9 riportasse ad Atene lui e gli altri soldati accusati; quest'ultimo, per\u00f2, fugg\u00ec a Thurii, e di l\u00ec a Sparta, mentre gli Ateniesi per questo lo condannarono a morte in contumacia.\nDiodoro.\nSecondo Diodoro le erme della citt\u00e0 furono tutte mutilate la notte prima della partenza della spedizione in Sicilia. Gli Ateniesi capirono che erano stati non uomini comuni, ma cittadini importanti, che si pensava mirassero a rovesciare la democrazia, quindi offrirono grandi ricompense a chi avesse fatto i nomi dei responsabili e per questi ultimi istituirono pene molto severe.\nUn privato afferm\u00f2 di aver visto entrare nella casa di un meteco alcune persone fra cui Alcibiade, che sosteneva di aver riconosciuto grazie ad un raggio di luna; quest'uomo, per\u00f2, si contraddiceva da solo, per cui non gli fu dato ascolto, e con le indagini non furono scoperti indizi.\nLa spedizione part\u00ec comunque, comandata come previsto da Alcibiade, Nicia e Lamaco. Durante il viaggio, per\u00f2, coloro che ad Atene odiavano Alcibiade lo accusarono con delle orazioni di cospirare contro la democrazia e la gente, credendoci, mand\u00f2 in Sicilia la \"Salaminia\" affinch\u00e9 riportasse ad Atene per il processo Alcibiade; quest'ultimo, per\u00f2, fugg\u00ec a Thurii, e di l\u00ec a Sparta, mentre gli Ateniesi per questo lo condannarono a morte in contumacia.\nPlutarco.\nSecondo Plutarco le erme della citt\u00e0 furono in gran parte mutilate al volto e alle forme la notte prima della partenza della spedizione in Sicilia. Il popolo allora, ignorando coloro che non davano importanza al fatto, pens\u00f2 che fosse il segno di una congiura audace e pericolosa; l'assemblea quindi si riun\u00ec pi\u00f9 volte in pochi giorni.\nIl leader popolare Androcle fece in modo che vari stranieri e schiavi accusassero Alcibiade e i suoi amici di aver mutilato altre immagini sacre e di aver fatto delle parodie dei misteri eleusini in un banchetto dove s'erano ubriacati, aggiungendo che Alcibiade era l'alto sacerdote e facendo i nomi degli altri che avevano partecipato; Tessalo, figlio di Cimone, accus\u00f2 Alcibiade davanti all'ecclesia di empiet\u00e0 nei confronti dei misteri eleusini. Androcle, allora, continu\u00f2 ad incitare il popolo contro Alcibiade, suo nemico mortale.\nAlcibiade insist\u00e9 per farsi processare subito, ma i suoi oppositori, temendo che il popolo fosse indulgente perch\u00e9 aveva bisogno di lui, convinsero alcuni oratori a parlare all'ecclesia affinch\u00e9 partisse al comando della spedizione, come prestabilito, per poi essere giudicato al suo ritorno. Alcibiade si dichiar\u00f2 contrario: afferm\u00f2 che se non fosse stato condannato avrebbe ripreso il comando della spedizione, altrimenti diceva che potevano anche ucciderlo.\nAlla fine per\u00f2 gli fu ordinato di partire, come previsto, assieme a Nicia e Lamaco. Nel frattempo, per\u00f2, ad Atene i suoi oppositori dichiararono che le mutilazioni delle erme e le parodie dei misteri erano parte di un progetto per abbattere il governo e mandarono in prigione, senza processo, tutte le persone sospettate, riuscendo a far pentire il popolo di non aver processato subito Alcibiade. Alla fine degli accusatori, Dioclide e Teucro, fecero dei nomi, ma quando affermarono che avevano riconosciuto al chiaro di luna i volti di coloro che accusavano si contraddissero da soli, quindi non furono creduti. Nonostante ci\u00f2 il popolo prosegu\u00ec le indagini, continuando a mandare persone in prigione.\nLo scandalo nella critica moderna.\nLo storico Domenico Musti sostiene che lo stesso Nicia abbia avuto a che fare con lo scandalo delle Erme, caricato dalla speranza di poter assumere una posizione di rilevanza nella strategia della spedizione, cosa che non era possibile quando in campo era presente ancora Alcibiade. Al contrario, come sostiene lo storico Donald Kagan, lo scandalo delle Erme era probabilmente proprio diretto contro Nicia, teso a creare, a ridosso della partenza della spedizione, inutili preoccupazioni essendo risaputo che egli era molto sensibile ai responsi degli indovini.\nIn ogni caso lo scandalo delle Erme \u00e8 passato alla storia, se non come un tentativo di abbattere la democrazia, quantomeno come un tentativo di sabotaggio alla spedizione eccitando il \u00abtorbido aspetto religioso-emozionale\u00bb periodicamente affiorante nella societ\u00e0 greco-antica.\nResta comunque importante notare che se da una parte la democrazia, o meglio la sua espressione politica nell\"'eccles\u00eda\", aveva sostenuto l'iniziativa di Alcibiade, dall'altra la stessa democrazia si era opposta, o per lo meno si era in parte ricreduta, in merito all'opportunit\u00e0 della spedizione in Sicilia. Sarebbe tuttavia sbagliato pensare che \"tutto\" il popolo fosse contrario ad Alcibiade, dato che godeva di un ampio sostegno popolare. I conflitti politici interni, alla partenza della spedizione gi\u00e0 latenti, verranno alla luce dopo la rovinosa sconfitta degli Ateniesi, cui seguir\u00e0 un colpo di Stato oligarchico del 411 a.C. e la conseguente perdita, in meno di un secolo, del prestigio che il modello democratico era riuscito a raggiungere.\nConseguenze.\nCome ricavato dalle fonti antiche sopra citate, la spedizione part\u00ec comunque per la Sicilia comandata come previsto da Alcibiade, Nicia e Lamaco, ma dopo un anno, durante il quale l'esercito ateniese si era limitato a fortificare la propria base a Catania, ad Atene si ritenne di aver raccolto prove e testimonianze a sufficienza perch\u00e9 Alcibiade venisse incriminato: il comandante venne raggiunto dalla trireme di Stato ateniese, la \"Salaminia\", per essere scortato nel viaggio di ritorno in patria; nel corso della traversata, per\u00f2, Alcibiade approfitt\u00f2 di un momento di disattenzione (causato forse dalle condizioni del mare) per allontanarsi con la sua nave e, dopo essere fuggito a Thurii, sbarc\u00f2 nel Peloponneso, dove chiese ospitalit\u00e0 ai nemici di Atene, gli Spartani, che di fronte a una diserzione cos\u00ec eccellente non poterono rifiutare.\nNonostante la celebrazione del processo (399 a.C.), che vedeva imputati Andocide e Alcibiade (che per\u00f2 era stato assassinato nel 404 a.C.), poco o niente \u00e8 emerso circa la verit\u00e0 dei fatti di quella notte: da alcune rivelazioni fatte nell'orazione difensiva di Andocide parrebbe di poter intuire che dietro a quella che poteva sembrare un'empia bravata si nascondesse davvero un disegno sovversivo."}
{"id": "793150", "revid": "6923", "url": "https://it.wikipedia.org/wiki?curid=793150", "title": "Teatro Nuovo Giovanni da Udine", "text": "Il Teatro Nuovo Giovanni da Udine \u00e8 il maggiore teatro della citt\u00e0 di Udine.\nIntitolato al celebre artista Giovanni da Udine, l'edificio, progettato dall'ingegnere Giuliano Parmegiani e dall'architetto Lorenzo Giacomuzzi Moore, \u00e8 stato inaugurato il 18 ottobre 1997 con l'ottava sinfonia di Gustav Mahler.\nOltre alla platea, il teatro ha tre gallerie, di cui la terza non \u00e8 destinata agli abbonamenti, per la prosa.\nDispone di 1.230 posti. Dal 1999 \u00e8 sede del Far East Film Festival.\nBibliografia.\nRoberto Meroi, \"Il Teatro Nuovo Giovanni da Udine\", Udine 2008"}
{"id": "793152", "revid": "1318658", "url": "https://it.wikipedia.org/wiki?curid=793152", "title": "Idruro", "text": "La particella ionica nota come idruro \u00e8 l'anione dell'idrogeno, H\u2212. Viene anche utilizzato come termine pi\u00f9 generico per descrivere alcuni composti dell'idrogeno con altri elementi, particolarmente quelli dei gruppi\u00a01\u201316, nell'eventualit\u00e0 (oppure no) che in realt\u00e0 contengano ioni idruro. I termini proturo, deuteruro e trituro sono utilizzati allo stesso modo per descrivere ioni o composti ionici che contengano isotopi dell'idrogeno arricchiti in neutroni come il prozio, deuterio o il trizio, rispettivamente.\nTipi di composti.\nGli idruri sono composti binari costituiti da un metallo o non metallo (non appartenente al gruppo degli alogeni) e dall'idrogeno, dove esso assume come numero di ossidazione \u22121 o + 1, a seconda dell'elemento con cui si trova.\nSono basi fortissime ed altrettanto forti agenti riducenti.\nLa variet\u00e0 di composti formata dall'idrogeno \u00e8 vasta, si pensa maggiore di quella di ogni altro elemento. Virtualmente ogni elemento della tavola periodica (con un po' difficolt\u00e0, anche con i gas nobili) formano uno o pi\u00f9 tipi di idruri. Gli idruri possono essere classificati in tre categorie principali in base alla natura predominante del loro legame:\nReattivit\u00e0.\nMolti di loro reagiscono immediatamente con l'acqua (o con le tracce di umidit\u00e0 contenute nell'aria) per decomporsi in idrogeno gassoso e il corrispondente idrossido.\nAlcuni idruri sono stabili e reagiscono lentamente con l'acqua a temperatura ambiente; ci\u00f2 li rende utili come agenti riducenti nella sintesi di composti organici, ad esempio nella riduzione di aldeidi e chetoni ad alcoli\nLo ione idruro.\nLo ione idruro \u00e8 l'anione pi\u00f9 semplice esistente e consiste di due elettroni ed un protone. L'idrogeno ha un'affinit\u00e0 elettronica relativamente bassa, 72,77 kJ/mol, il comportamento chimico dello ione idruro si esplica principalmente nella produzione altamente esotermica di idrogeno molecolare:\nCome risultato di ci\u00f2, lo ione idruro \u00e8 una delle pi\u00f9 forti basi conosciute, capace di estrarre ioni H+ da quasi tutti gli altri composti contenenti idrogeno (inclusa l'ammoniaca liquida), con l'eccezione degli alcani. Lo ione idruro non \u00e8 noto in soluzione perch\u00e9 \u00e8 in grado di reagire praticamente con qualsiasi solvente:\nGli alcani, teoricamente gli unici solventi inerti alla forza basica dello ione idruro, non sono sufficientemente polari per poter sciogliere gli idruri ionici.\nLa bassa affinit\u00e0 elettronica dell'idrogeno e la forza del legame H\u2013H (436\u00a0kJ/mol) fanno s\u00ec che lo ione idruro sia anche un forte agente riducente:\nSolo i metalli alcalini e i metalli alcalino-terrosi possono ridurre l'idrogeno molecolare a idruro.\nTipi di idruri.\nIdruri ionici.\nNegli idruri ionici l'idrogeno si comporta come un alogeno e strappa un elettrone a un metallo formando uno ione idruro (H\u2212), e ottenendo cos\u00ec la configurazione elettronica stabile dell'elio o riempiendo l'orbitale s. L'altro elemento \u00e8 un metallo pi\u00f9 elettropositivo dell'idrogeno, normalmente appartenente ai metalli alcalini o ai metalli alcalino terrosi. Gli idruri sono definiti binari se coinvolgono solo due elementi incluso l'idrogeno. Le formule chimiche degli idruri ionici binari possono essere del tipo MH (come per il LiH) o MH2 (come per il MgH2). Anche gli idruri di gallio, indio, tallio e dei lantanidi sono ionici.\nLe loro strutture sono puramente cristalline.\nSono ottenuti facendo reagire l'elemento con idrogeno gassoso e sotto pressione, se necessario.\nGli idruri ionici sono normalmente usati come agenti riducenti nella chimica sintetica, ma sono basi troppo forti e reattive per essere usati in forma pura. Gli idruri a minore reattivit\u00e0 sono pi\u00f9 comunemente usati specialmente se la reazione pu\u00f2 aver luogo in acqua o in solventi organici. La riduzione mediante il boroidruro di sodio (NaBH4) pu\u00f2 essere compiuta in acqua. Se dev'essere usato un idruro reattivo, la riduzione viene eseguita in un mezzo che dissolve prontamente lo ione idruro senza decomposizione, per esempio in ammoniaca liquida. Gli idruri binari puri sono spesso utilizzati con questo metodo . L'idruro di litio \u00e8 ridotto in una reazione con il cloruro di alluminio formando tetraidroalluminato di litio (spesso abbreviato come LAH).\nLa stessa acqua non pu\u00f2 essere usata come mezzo per gli idruri ionici puri o per l'LAH perch\u00e9 lo ione idruro \u00e8 una base pi\u00f9 forte dell'idrossido. L'idrogeno gassoso si libera se l'idruro \u00e8 immerso. La liberazione \u00e8 una tipica reazione acido-base.\nIdruri covalenti.\nCome suggerisce il nome, l'idrogeno \u00e8 legato covalentemente agli elementi con \"orbitale p\" pi\u00f9 elettropositivo (boro, alluminio e il gruppo 4-7) e con il berillio. L'idrogeno non forma nessun vero composto ionico come i metalli in condizioni normali. Composti comuni come gli idrocarburi, l'ammoniaca e l'idrazina possono essere considerati \"idruri\" del carbonio e dell'azoto ma il termine \u00e8 usato solamente per classificare collettivamente tutti i composti dell'idrogeno di un elemento. La nomenclatura degli idruri non \u00e8 sufficiente per fornire un nome unico per ciascun idrocarburo. La scelta della nomenclatura, come per gli idruri metallici o in parallelo con alcano, alchene e alchino, dipende soprattutto dalla prospettiva dello scienziato.\nGli idruri covalenti si comportano come molecole con deboli forze di London e quindi sono volatili a temperatura ambiente e pressione atmosferica. Gli idruri di alluminio e di berillio sono invece polimerici.\nLe propriet\u00e0 degli idruri covalenti variano individualmente.\nIdruri interstiziali dei metalli di transizione.\nI loro legami in natura variano molto da elemento a elemento e cambiano a seconda di criteri esterni come temperatura, pressione e corrente elettrica. Gli idruri del titanio e degli elementi del gruppo 11 sono polimerici.\nAltri idruri di metalli di transizione sono interstiziali in natura. In essi, le molecole di idrogeno si dissociano e gli atomi di idrogeno si dispongono negli spazi ottaedrici o tetraedrici del reticolo cristallino del metallo denominato sito interstiziale. Gli idruri interstiziali hanno spesso una natura non-stechiometrica. Gli atomi di idrogeno intrappolati nel reticolo possono migrare attraverso di esso, reagendo con le impurit\u00e0 e peggiorando le propriet\u00e0 del materiale. In ingegneria dei materiali questo \u00e8 noto come infragilimento da idrogeno.\nPer esempio, l'idruro di palladio non \u00e8 considerato un composto, nonostante formi talvolta Pd2H. L'unit\u00e0 diidrogeno (H2) potrebbe apparire nel reticolo del palladio. Il palladio adsorbe una quantit\u00e0 di idrogeno fino a 900 volte il suo volume a temperatura ambiente e pertanto una volta si pensava di utilizzarlo come mezzo per trasportare l'idrogeno per le fuel cells dei veicoli. L'idrogeno gassoso \u00e8 liberato proporzionalmente alla temperatura e alla pressione applicate ma non alla composizione chimica.\nGli idruri interstiziali mostrano buone potenzialit\u00e0 come mezzi di stoccaggio dell'idrogeno. Negli ultimi 25 anni sono stati sviluppati molti idruri interstiziali che a temperatura ambiente e pressione atmosferica assorbono l'idrogeno per poi liberarlo rapidamente. Sono solitamente formati da composti intermetallici e leghe solido-soluzione. Tuttavia, le loro applicazioni sono ancora limitate, dal momento che sono capaci di immagazzinare solo 2 percentuali ponderali di idrogeno, che non \u00e8 sufficiente per applicazioni economicamente convenienti.\nApplicazioni.\nUtilizzo per serbatoi di idrogeno.\nGli idruri di metalli quali il sodio e l'alluminio sono oggetto di studio per immagazzinare idrogeno in auto-elettriche da esso alimentate e in generale come depositi d'idrogeno in quanto si comportano come \"spugne\" capaci, ad esempio, di stoccare sufficiente idrogeno per garantire ad automobili alimentate da celle a combustibile un'autonomia di circa 500 km.\nUtilizzo in chimica.\nGli idruri hanno importanti utilizzi in chimica organica, perch\u00e9 sono una potente classe di riducenti.\nL'uso di idruri chirali quali il tri-sec-butilboroidruro di litio o di potassio consente di eseguire riduzioni stereoselettive il cui prodotto non \u00e8 un racemo, ma \u00e8 arricchito di uno dei due enantiomeri.\nSuperconduttivit\u00e0.\nA partire dal 2015 sono stati scoperti composti di idruri con propriet\u00e0 superconduttive a temperature vicine alla temperatura ambiente ma a pressioni enormi, come H3S (formatosi per decomposizione di H2S ad alte pressioni), con una temperatura critica di -70\u00b0C a 90 GPa e LaH10, con temperatura critica di -23 \u00b0C a 200 GPa. \nNel 2020 un idruro di carbonio e zolfo ha raggiunto la temperatura critica di 15 \u00b0C a una pressione di 267 GPa.\nNomenclatura.\nLa nomenclatura IUPAC considera \"idruri\" non solo i composti in cui l'idrogeno ha numero di ossidazione -1, ma tutti i composti binari dell'idrogeno.\nDi seguito, una lista della principale nomenclatura dei gruppi di idruri secondo la IUPAC:\na cui si aggiungono i composti binari tra idrogeno e non-metalli, \"idruri\" per convenzione di nomenclatura, ma non in senso chimico"}
{"id": "793155", "revid": "77332", "url": "https://it.wikipedia.org/wiki?curid=793155", "title": "Quid est veritas", "text": ""}
{"id": "793159", "revid": "1776051", "url": "https://it.wikipedia.org/wiki?curid=793159", "title": "Church of Tiamat", "text": "Church of Tiamat \u00e8 il primo DVD pubblicato nel 2006 dalla band death metal Tiamat. "}
{"id": "793161", "revid": "438678", "url": "https://it.wikipedia.org/wiki?curid=793161", "title": "Simbolo terminale", "text": ""}
{"id": "793169", "revid": "110157", "url": "https://it.wikipedia.org/wiki?curid=793169", "title": "EyeOS", "text": "eyeOS \u00e8 un Web operating system proprietario sviluppato da eyeOS SL. All'interno del sistema sono presenti varie applicazioni tra cui un editor di testo, un calendario, una calcolatrice ed un lettore di feed RSS.\n\u00c8 possibile creare nuove applicazioni attraverso l'apposito eyeOS Toolkit, l'IDE integrato, che pu\u00f2 essere installato attraverso il sistema port-based eyeSoft. Questo consente a chiunque di poter creare le proprie applicazioni per eyeOS e di condividerle automaticamente con tutti gli utenti eyeOS. Lo scopo di eyeOS \u00e8 quello di fornire un sistema operativo sul web il pi\u00f9 completo possibile che possa essere raggiungibile ovunque da qualsiasi periferica internet.\nStoria.\nLa prima versione, eyeOS 0.6.0, fu distribuita con licenza GNU GPL il 1\u00ba agosto 2005. Dopo due anni l'eyeOS Team mise in commercio, il 4 giugno 2007, eyeOS 1.0\nLa nuova versione introdusse nuove tecnologie web, come l'eyeSoft, il sistema ports-based collegato al repository ufficiale di eyeOS (come Apt-get per Debian Linux) e l'eyeOS Toolkit per sviluppare facilmente nuove applicazioni.\nLe versioni successive alla 2.0 non sono pi\u00f9 open source. L'ultima versione libera \u00e8 stata rimossa da SourceForge."}
{"id": "793170", "revid": "283141", "url": "https://it.wikipedia.org/wiki?curid=793170", "title": "Forma normale di Kuroda", "text": "In informatica, una grammatica formale \u00e8 espressa in forma normale di Kuroda se tutte le sue produzioni sono della forma:\ndove A, B, C e D sono simboli non terminali \u03b1 \u00e8 un simbolo terminale.\nOgni grammatica in forma normale di Kuroda genera un Linguaggio sensibile al contesto, e, viceversa, ogni linguaggio sensibile al contesto che non produce la stringa vuota pu\u00f2 essere generata da una grammatica in forma normale di Kuroda."}
{"id": "793172", "revid": "729019", "url": "https://it.wikipedia.org/wiki?curid=793172", "title": "Strada statale 338 di Mongrando", "text": "La ex strada statale 338 di Mongrando (SS 338), ora \"strada provinciale 338 di Mongrando (SP 338)\", \u00e8 una strada provinciale italiana.\nPercorso.\nInizia a Biella e proseguendo in direzione sud-ovest tocca i comuni di Occhieppo Inferiore, Camburzano, Mongrando, Zubiena, Torrazzo e Magnano. Arriva quindi a quota 585 m s.l.m. per ridiscendere su un tracciato molto tortuoso e con numerosi tornanti, tagliando cos\u00ec la Serra di Ivrea. Giunge infine a Bollengo dove si innesta sulla ex strada statale 228 del Lago di Viverone.\nIn seguito al decreto legislativo n. 112 del 1998, dal 2001 la gestione \u00e8 passata dall'ANAS alla Regione Piemonte che ha provveduto al trasferimento dell'infrastruttura al demanio della Provincia di Biella e della Provincia di Torino per le tratte territorialmente competenti."}
{"id": "793173", "revid": "767487", "url": "https://it.wikipedia.org/wiki?curid=793173", "title": "A Night at the Roxbury", "text": "A Night at the Roxbury \u00e8 un film del 1998 diretto da John Fortenberry e prodotto da Amy Heckerling.\nI protagonisti sono Will Ferrell e Chris Kattan che recitano il ruolo dei Fratelli Boutabi, due personaggi da loro interpretati in alcuni sketch del \"Saturday Night Live\". Dalla stessa trasmissione arrivano anche altri membri del cast, come Molly Shannon che recita il ruolo di Emily Sanderson e Mark McKinney che ha un cameo come prete che officia un matrimonio.\nTrama.\nDoug e Steve Boutabi sono due fratelli d'origine yemenita che di giorno lavorano nel negozio di piante finte del padre e di notte girano per discoteche, cercando senza successo di conoscere ragazze. Il loro sogno \u00e8 di entrare al \"Roxbury\", il night club pi\u00f9 esclusivo della citt\u00e0, ma ogni loro tentativo si infrange sul buttafuori all'ingresso. La loro occasione di realizzare il sogno arriva quando la star televisiva Richard Grieco tampona il loro furgone e, per evitare una causa in tribunale, li accompagna nel locale presentandoli come suoi amici. Qui Doug e Steve conoscono il proprietario del Roxbury, Mr. Zadir, al quale sottopongono le loro originali idee su come dovrebbe essere realizzato un locale notturno di successo.\nZadir rimane conquistato dalla proposta e invita i due fratelli nella sua villa dove \u00e8 in corso un festino notturno, durante il quale Doug e Steve riescono finalmente a conquistare due arriviste, Cambi e Vivica, che li avevano scambiati per dei ricchi imprenditori. Sembra che tutto stia andando per il verso giusto, ma quando i Boutabi vanno negli uffici di Zadir a parlare della realizzazione del loro locale notturno vengono sbattuti fuori da Doey, l'autista del capo, senza poter parlare con il padrone del Roxbury.\nA seguito di quest'inconveniente i due litigano e prendono due strade separate. Steve mette la testa a posto, inizia a lavorare seriamente nel negozio del padre e inizia a uscire con la sua vicina di casa Emily Sanderson, mentre Doug continua a fare la vita da ribelle senza per\u00f2 riuscire a colmare il vuoto della mancanza di suo fratello. La riconciliazione fra i due avverr\u00e0 il giorno del matrimonio di Steve ed Emily, che Doug riesce a impedire proprio sul filo di lana: egli infatti poco prima della celebrazione fa risuonare le note di \"What Is Love\", canzone simbolo della vita notturna, che fanno \"rinsavire\" il promesso sposo.\nEmily per\u00f2 non rimarr\u00e0 single neanche per un secondo: durante la stessa occasione si sposa con un palestrato amico dei Boutabi che vuole entrare nel mondo dell'alta finanza come produttore di barrette energetiche. Anche i due fratelli troveranno la loro anima gemella: Steve far\u00e0 coppia con una poliziotta che qualche giorno prima gli aveva fatto una multa mentre Doug si fidanzer\u00e0 con una centralinista, addetta al controllo delle carte di credito, che chiamava in continuazione solo per sentire la sua bella voce. Il lieto fine si completa con i due fratelli che diventano soci di Mr. Zadir nella gestione del suo nuovo locale notturno ispirato alle loro strampalate idee.\nI fratelli Boutabi.\nI \"Fratelli Boutabi\" sono la caricatura dei tipici frequentatori di discoteche, che passano la notte a girare per diversi locali da ballo nella speranza di fare conquiste femminili. Uno degli elementi comici ricorrenti sono proprio le scene di ballo nelle quali Kattan e Ferrell si esibiscono in frenetiche danze e improbabili coreografie per conquistare la ragazza di turno.\nNegli sketch originali i due fratelli Doug e Steve erano spesso affiancati da un terzo fratello interpretato ogni volta da un ospite differente (fra cui anche Jim Carrey, Tom Hanks e Sylvester Stallone) \nColonna sonora.\nLa colonna sonora \u00e8 composta da successi disco degli anni settanta, ottanta e novanta. In particolare \"What is love\" di Haddaway risulta il tema portante delle scene pi\u00f9 importanti del film.\nAccoglienza.\nIl film \u00e8 stato quasi universalmente stroncato dalla critica, ottenendo una valutazione dell'11% su Rotten Tomatoes, secondo cui \"A Night at the Roxbury\" \"ha gli stessi problemi dei peggiori film \"SNL\": personaggi monotematici e trame irragionevolmente volte a raggiungere una grande durata\". Anita Gates del \"The New York Times\" ha riconosciuto il fascino del film e lo defin\u00ec \"innegabilmente patetico ma stranamente amabile. Eppure, non si vorrebbe passare veramente un'ora e mezza con loro in una stanza buia?\". Roger Ebert ha osservato che \"la cosa triste di \"A Night at the Roxbury\" \u00e8 che i tutti i personaggi si trovano in un film-barzelletta, e la barzelletta sono loro... \u00c8 la prima commedia che io abbia mai visto in cui il ridere sarebbe un atto di crudelt\u00e0 nei confronti dei personaggi.\nIl film \u00e8 stato un discreto successo al botteghino: costato circa 17 milioni di dollari, ne ha incassati 30.331.165."}
{"id": "793174", "revid": "76539", "url": "https://it.wikipedia.org/wiki?curid=793174", "title": "Eyeos", "text": ""}
{"id": "793175", "revid": "767487", "url": "https://it.wikipedia.org/wiki?curid=793175", "title": "Da Hip Hop Witch", "text": "Da Hip Hop Witch \u00e8 un film del 2000, diretto da Dale Resteghini ed interpretato da Eminem, Ja Rule, Pras, Vanilla Ice, Rah Digga e Mobb Deep, .\nTrama.\nDopo aver appreso della \"Strega dell'hip hop\", un essere soprannaturale potente che si annida nei ghetti e attacca i nuovi rapper facendo salire le vendite dei loro dischi, cinque adolescenti suburbani vanno in missione per iniziare la loro carriera rap facendosi attaccare dalla detta strega. Filmando la loro esperienza, si imbattono nelle stelle dell'hip hop passate che hanno gi\u00e0 combattuto la strega in persona. Un anno dopo vengono trovate le loro impronte."}
{"id": "793176", "revid": "1632387", "url": "https://it.wikipedia.org/wiki?curid=793176", "title": "The Opposite from Within", "text": "The Opposite from Within \u00e8 il 4\u00ba album dei Caliban, pubblicato nel 2004.\nIl disco \u00e8 stato registrato nello studio \"The Room\" di G\u00f6teborg ed \u00e8 stato prodotto da Anders Frid\u00e9n."}
{"id": "793177", "revid": "120790388", "url": "https://it.wikipedia.org/wiki?curid=793177", "title": "Pietro Spataro", "text": "Biografia.\nEntrato nel quotidiano l'Unit\u00e0 nel 1978 quando era direttore Alfredo Reichlin ne divenne poi vicedirettore. Fece il cronista a Roma alla fine degli anni settanta occupandosi di politica, sindacati e cronaca nera. \u00c8 stato successivamente capocronista e poi cronista parlamentare. Nel 1990 \u00e8 diventato capo del servizio politico durante la direzione di Massimo D'Alema e ha seguito le fasi dello scioglimento del PCI e della nascita del Pds. Nominato caporedattore da Walter Veltroni ha partecipato alla nascita dell\"'Unit\u00e02\" inserto culturale dell'Unit\u00e0 al quale collaborarono molti degli allora giovani scrittori (da Sandro Veronesi a Valerio Magrelli, da Sandro Onofri a Sandra Petrignani) e numerosi intellettuali (Andrea Barbato, Vincenzo Cerami, Rosetta Loy, Francesca Sanvitale, Salvatore Veca). Vicedirettore al momento della chiusura del giornale nel 2000, ha lavorato per favorire la rinascita del quotidiano collaborando prima con Furio Colombo e poi con Antonio Padellaro. \u00c8 stato vicedirettore con Claudio Sardo.\nIdeatore e coordinatore del sito di news e commenti \"Strisciarossa\", inaugurato nel settembre 2017.\nSue poesie sono state pubblicate su riviste italiane e internazionali."}
{"id": "793179", "revid": "287204", "url": "https://it.wikipedia.org/wiki?curid=793179", "title": "Stringa vuota", "text": "Nella teoria del linguaggio formale, la stringa vuota o parola vuota \u00e8 la stringa (unica possibile) di lunghezza zero.\nTeoria formale.\nFormalmente, una stringa \u00e8 una sequenza finita e ordinata di caratteri come lettere, cifre o spazi. La stringa vuota \u00e8 il caso speciale in cui la sequenza ha lunghezza zero, quindi non ci sono simboli nella stringa. C'\u00e8 solo una stringa vuota, perch\u00e9 due stringhe sono diverse solo se hanno lunghezze diverse o una diversa sequenza di simboli. Nella teoria formale, la stringa vuota \u00e8 indicata con \u03b5 o talvolta con \u039b o \u03bb.\nLa stringa vuota non deve essere confusa con il linguaggio vuoto \u2205, che \u00e8 un linguaggio formale (cio\u00e8 un insieme di stringhe) che non contiene stringhe, nemmeno la stringa vuota.\nLa stringa vuota ha diverse propriet\u00e0:\nNelle grammatiche libere dal contesto, una regola di produzione che consente a un simbolo di produrre la stringa vuota \u00e8 nota come \u03b5-produzione e il simbolo \u00e8 detto \"annullabile\".\nUtilizzo nei linguaggi di programmazione.\nNella maggior parte dei linguaggi di programmazione, le stringhe sono un tipo di dati. Le stringhe sono in genere archiviate in posizioni di memoria distinte. Ci\u00f2 significa che la stessa stringa (ad esempio la stringa vuota) potrebbe essere archiviata in due o pi\u00f9 posizioni di memoria.\nIn questo modo potrebbero esserci pi\u00f9 stringhe vuote in memoria, in contrasto con la definizione data dalla teoria formale, per la quale esiste una sola possibile stringa vuota. Tuttavia, l'applicazione di una funzione di confronto tra stringhe indicherebbe che tutte queste stringhe vuote sono uguali tra loro.\nAnche una stringa di lunghezza zero pu\u00f2 richiedere memoria per essere memorizzata, a seconda del formato utilizzato. Nella maggior parte dei linguaggi di programmazione, la stringa vuota \u00e8 distinta da un riferimento nullo (o puntatore nullo) perch\u00e9 un riferimento nullo non punta proprio a nessuna stringa, nemmeno alla stringa vuota. La stringa vuota rimane una stringa legittima, su cui dovrebbe funzionare la maggior parte delle operazioni sulle stringhe. Alcuni linguaggi trattano alcuni o tutti i seguenti in modi simili: stringhe vuote, riferimenti nulli, l'intero 0, il numero a virgola mobile 0, il valore booleano false, il carattere ASCII NUL o altri valori simili.\nLa stringa vuota \u00e8 solitamente rappresentata in modo simile ad altre stringhe. Nelle implementazioni con il carattere di terminazione (stringhe null-terminate o righe di testo normali), la stringa vuota \u00e8 indicata dall'uso immediato di questo carattere di terminazione.\nEsempi di stringhe vuote.\nLa stringa vuota \u00e8 una rappresentazione sintatticamente valida di zero nella notazione posizionale (in qualsiasi base), che non contiene zeri iniziali. Dal momento che a stringa vuota non ha una rappresentazione visiva standard al di fuori della teoria del linguaggio formale, il numero zero \u00e8 invece tradizionalmente rappresentato da una singola cifra decimale 0.\nL'area di memoria riempita con soli zero, interpretata come una stringa null-terminata, \u00e8 una stringa vuota.\nLe righe di testo vuote mostrano la stringa vuota. Ci\u00f2 pu\u00f2 verificarsi da due EOL consecutivi, come spesso accade nei file di testo, e talvolta viene utilizzato nell'elaborazione del testo per separare i paragrafi, ad esempio in MediaWiki."}
{"id": "793180", "revid": "130999", "url": "https://it.wikipedia.org/wiki?curid=793180", "title": "Leontodon radiatus", "text": ""}
{"id": "793182", "revid": "22475", "url": "https://it.wikipedia.org/wiki?curid=793182", "title": "Hyoseris radiata", "text": " Hyoseris radiata \u00e8 una pianta angiosperma dicotiledone della famiglia delle Asteraceae.\nEtimologia.\nIl nome generico (\"Hyoseris\") significa: \"insalata di maiale\" o anche \"cicoria di suino\". L'epiteto specifico (\"radiata\") fa riferimento ai petali dei fiori che si estendono come raggi.\nIl nome scientifico del genere \u00e8 stato definito per la prima volta dal botanico Carl Linnaeus (1707-1778) nella pubblicazione \" Species Plantarum\" ( Sp. Pl. 2: 808) del 1753.\nDescrizione.\nHabitus. La forma biologica \u00e8 emicriptofita rosulata (\"H ros\"), ossia in generale sono piante erbacee, a ciclo biologico perenne, con gemme svernanti al livello del suolo e protette dalla lettiera o dalla neve e hanno le foglie disposte a formare una rosetta basale. I portamenti sono soprattutto erbacei di tipo scaposo, rosulato, acaulescente o subarbustivo. Negli organi interni sono presenti dei canali laticiferi.\nFusto. I fusti sono afilli. Le radici, grosse, in genere sono di tipo fittonante. Queste piante arrivano ad una altezza di 1 - 4 dm.\nFoglie. Le foglie sono basali (in rosette). La lamina \u00e8 del tipo pennatosetta con un picciolo che misura 1/8 - 1/5 della lamina. La consistenza \u00e8 tenue, solamente l'apice dei vari segmenti (6 - 7 per lato) \u00e8 mucronato. La pagina fogliare \u00e8 ricoperta da peli ispidi. Dimensione delle foglie: larghezza 2 - 2,5 cm; lunghezza 10 - 14 cm. Lunghezza del mucrone: 0,5 - 1,5 mm.\nInfiorescenza. L'infiorescenza \u00e8 formata da un singolo capolino su scapi solitari, afilli e ispidi. I capolini, solamente di tipo ligulifloro (ossia radiati), sono formati da un involucro, normalmente a forma cilindrica-campanulata, all'interno del quale un ricettacolo fa da base ai fiori ligulati. L'involucro \u00e8 composto da 5 - 8 brattee embricate e scalate disposte in due serie. Le brattee hanno delle forme pi\u00f9 o meno lanceolate con, in alcuni casi, margini membranosi; quelle esterne (inferiori) sono pi\u00f9 brevi di quelle interne (superiori). Esternamente all'involucro sono presenti 3 bratteole. Il ricettacolo \u00e8 nudo (senza pagliette). Diametro dei capolini: 3 - 4,5 mm. Diametro dell'involucro: 7 - 8 mm. \nFiori. I fiori, da 20 a 60 per capolino, sono tetra-ciclici (ossia sono presenti 4 verticilli: calice \u2013 corolla \u2013 androceo \u2013 gineceo) e pentameri (ogni verticillo ha in genere 5 elementi). I fiori sono inoltre ermafroditi, fertili e zigomorfi.\nFrutti. I frutti sono degli acheni con pappo. Gli acheni sono troncati all'apice e raramente hanno un becco. Gli acheni sono di tre tipi (trimorfici): i pi\u00f9 esterni sono compressi con un pappo formato da brevi squame (0,6 - 1 mm), i medi sono compressi e alati con un pappo formato da peli (5 - 8 mm) e i pi\u00f9 interni sono affusolati (cilindrici) e alati con un pappo come i medi. Il carpoforo non \u00e8 mai anulare. Il pappo, in genere formato da scaglie lineari o peli rigidi. Dimensione degli acheni: 8 - 11 mm.\nDistribuzione e habitat.\nFitosociologia.\nAreale alpino.\nDal punto di vista fitosociologico alpino la specie di questa voce appartiene alla seguente comunit\u00e0 vegetale:\nAreale italiano.\nPer l'areale completo italiano la specie di questa voce appartiene alla seguente comunit\u00e0 vegetale:\nDescrizione. L'alleanza \"Dianthion rupicolae\" \u00e8 relativa alle comunit\u00e0 casmofitiche su calcari e dolomie in aree costiere e interne (dagli ambienti costieri a quelli submontani) fino a circa 900 metri di quota. La distribuzione di questa cenosi \u00e8 essenzialmente mediterranea e dell\u2019arcipelago maltese, e in Italia nella parte meridionale della Penisola e in Sicilia. Queste comunit\u00e0 risentono in modo limitato l\u2019influenza dell\u2019aerosol marino. Le comunit\u00e0 attribuite a questa alleanza sono costituite da piccoli arbusti e sono caratterizzate da numerosi endemismi, molti dei quali a carattere relittuale, appartenenti all\u2019antica flora terziaria.\nSpecie presenti nell'associazione: \"Hypochoeris laevigata\", \"Erucastrum virgatum\", \"Hyoseris radiata\", \"Limbarda crithmoides\", \"Prasium majus\", \"Centaurea ucriae\", \"Centaurea jonica\", \"Helichrysum rupestre\", \"Dianthus rupicola\", \"Lomelosia cretica\", \"Melica minuta\", \"Sedum dasyphyllum\".\nAltre alleanze per questa specie sono:\nSistematica.\nLa famiglia di appartenenza di questa voce (Asteraceae o Compositae, \"nomen conservandum\") probabilmente originaria del Sud America, \u00e8 la pi\u00f9 numerosa del mondo vegetale, comprende oltre 23.000 specie distribuite su 1.535 generi, oppure 22.750 specie e 1.530 generi secondo altre fonti (una delle checklist pi\u00f9 aggiornata elenca fino a 1.679 generi). La famiglia attualmente (2021) \u00e8 divisa in 16 sottofamiglie.\nFilogenesi.\nIl genere di questa voce appartiene alla sottotrib\u00f9 Hyoseridinae della trib\u00f9 Cichorieae (unica trib\u00f9 della sottofamiglia Cichorioideae). In base ai dati filogenetici la sottofamiglia Cichorioideae \u00e8 il terz'ultimo gruppo che si \u00e8 separato dal nucleo delle Asteraceae (gli ultimi due sono Corymbioideae e Asteroideae). La sottotrib\u00f9 Hyoseridinae fa parte del \"quarto\" clade della trib\u00f9; in questo clade \u00e8 in posizione \"basale\" vicina alla sottotrib\u00f9 Lactucinae. \nIl genere \"Hyoseris\" insieme ai generi \"Sonchus\", \"Launaea\", \"Reichardia\" e \"Aposeris\" formano un gruppo fortemente monofiletico (e formano la sottotrib\u00f9 Hyoseridinae). In questo gruppo \"Hyoseris\", da un punto di vista filogeneico, si trova in una posizione intermedia tra il genere \u201cbasale\u201d \"Aposeris\" e il \"core\" della sottotrib\u00f9 e quindi risulta \u201cfratello\u201d del resto degli altri generi della sottotrib\u00f9.\nLe specie del genere \"Hyoseris\" sono simili a quelle del genere \"Cichorium\", ma il portamento \u00e8 rosulato (le foglie si presentano in rosette basali) e i capolini sono unici con le brattee dell'involucro disposte su una o due serie; la corolla \u00e8 gialla; gli acheni sono sormontati da un becco e sono privi di pappo.\nI caratteri distintivi per le specie del genere \"Hyoseris\" sono:\nLa specie \"Hyoseris radiata\" si distingue dalle altre specie del genere per i seguenti caratteri:\nIl numero cromosomico della specie \u00e8: 2n = 16 (diploide).\nIn precedenti trattazioni il genere di questa voce era descritto all'interno della sottotrib\u00f9 Hypochaeridinae .\nSinonimi.\nSono elencati alcuni sinonimi per questa entit\u00e0:"}
{"id": "793190", "revid": "26630", "url": "https://it.wikipedia.org/wiki?curid=793190", "title": "Bentley Mulsanne", "text": "La Bentley Mulsanne \u00e8 un modello di vettura di lusso prodotta dalla Bentley in numerose versioni, allestimenti e carrozzerie 1980 al 1998.\nIl nome di questo modello deriva dalla cittadina francese di Mulsanne, il cui territorio da una porzione del Circuit de la Sarthe, dove si disputa la 24 Ore di Le Mans di cui la Bentley ha vinto 6 edizioni. \nSostituisce la storica \"Serie T\", divenendo il modello di punta della casa automobilistica inglese, mentre il modello \"Eight\", anche se analogo, era di gamma inferiore per livello di allestimento e prestazioni. Di fatto, anche questo modello di Bentley continu\u00f2 a essere un clone del modello superiore della casa madre Rolls-Royce.\nVi furono numerosissime versioni molto simili tra loro e, nel 1992, fu sostituita temporaneamente dall'ultima di queste: la \"Brooklands\" e poi definitivamente dalla \"Arnage\", nel 1998.\nVersioni.\nBentley Mulsanne.\nLa prima versione della \"Bentley Mulsanne\" venne prodotta dal 1980 al 1987. Il motore V8 di 6750 cc, lo stesso montato sulle ultime Rolls Royce Silver Shadow II, eroga 200\u00a0CV a 4300 giri/min e 456\u00a0Nm di coppia motrice. La trazione \u00e8 posteriore, e il cambio \u00e8 automatico a 3 rapporti.\nLa velocit\u00e0 massima raggiungeva i 193 km/h con un'accelerazione 0-100\u00a0km/h 10 secondi. La capacit\u00e0 del bagagliaio era di 550\u00a0dm3 e la capacit\u00e0 del serbatoio era di 108 litri.\nBentley Mulsanne Turbo.\nLa \"Bentley Mulsanne Turbo\" venne prodotta dal 1982 al 1985. Presentata per la prima volta al pubblico presso il salone automobilistico di Ginevra del 1982, era dotata di un propulsore V8 6.7 abbinato ad un turbocompressore Garrett AirResearch per una potenza stimata di 300 CV gestito da un cambio automatico a tre velocit\u00e0. Le sospensioni erano in configurazione indipendente con molle elicoidiali su entrambi gli assi. Gli interni erano realizzati con inserti in legno di noce e pelle, con tappetini realizzati in lana. I cerchi di serie erano stati sostituiti con dei modelli in lega.\nBentley Turbo R.\nLa \"Bentley Turbo R, (dove R sta per roadholding -tenuta di strada- e non per racing-corsa)\" prese il posto della \"Mulsanne Turbo\" e fu prodotta dal 1985 al 1995.\nIl motore, con catalizzatore, 6749\u00a0cm\u00b3, eroga 218\u00a0CV a 4200 giri/min e 440\u00a0N\u00b7m di coppia\nautomatico a 3 rapporti, dal 1992 cambio automatico a controllo elettronico (con blocco del convertitore) a 4 rapporti.\nVelocit\u00e0 massima 205\u00a0km/h.\nBentley Turbo S.\nLa \"Bentley Turbo S\" venne prodotta dal 1994 al 1995 in serie limitata di meno cento esemplari. Si affianc\u00f2 e poi sostitu\u00ec la \"Muslanne Turbo R\". Era dotata di un nuovo sistema di gestione del motore derivato dalla tecnologia impiegata in Formula 1 e di un nuovo sistema di raffreddamento del turbocompressore. La velocit\u00e0 massima era di 250\u00a0km/h.\nBentley \"New\" Turbo R.\nLa \"Bentley \"New\" Turbo R\" venne prodotta tra il 1995 e il 1997. Usata per sostituire la \"Turbo S\", era dotata di un propulsore V8 che erogava una potenza di 390\u00a0cavalli grazie all'inserimento di un nuovo turbocompressore Garrett AirResearch. In grado di far raggiungere la velocit\u00e0 massima di 250\u00a0km/h, il motore veniva gestito da un cambio automatico a quattro rapporti. L'impianto frenante era costituito da freni a disco ventilati all'anteriore e a disco pieno al posteriore. Le sospensioni erano in configurazione indipendente all'anteriore e con controllo automatico di marcia al posteriore.\nBentley Turbo R Sport.\nLa \"Bentley Turbo R Sport\" venne prodotta nel 1996 affiancandosi alla \"Muslanne New Turbo R\". Il suo propulsore V8 dotato di turbocompressore Garrett AirResearch erogava una coppia di 750\u00a0Nm, permettendole di raggiungere la velocit\u00e0 massima di 241\u00a0km/h. Il tutto era gestito da un cambio automatico a quattro velocit\u00e0. L'impianto frenante \u00e8 stato dotato di freni a disco ventilati pi\u00f9 grandi per sopperire alle nuove prestazioni.\nBentley Turbo RT.\nLa \"Bentley Turbo RT\" venne prodotta dal 1997 al 1998. Era dotata di un propulsore V8 dalla potenza di 400\u00a0CV e di una coppia di 800\u00a0Nm. Quest'ultimo era dotato di un turbocompressore e di un intercooler Garrett AirResearch e veniva gestito da un cambio automatico a quattro velocit\u00e0.\nBentley Mulsanne S.\nLa \"Bentley Mulsanne S\" venne prodotta dal 1987 al 1992. Questa versione integrava gli interni presenti sulla Turbo R ed era dotata di cerchi in lega. L'impianto frenante era costituito da quattro freni a disco (ventilati all'asse anteriore) mentre il propulsore equipaggiato era un V8 gestito da un cambio automatico a tre rapporti. Le sospensioni erano indipendenti con molle elicoidali anteriori e posteriori.\nCollegamenti esterni.\nSito non ufficiale"}
{"id": "793193", "revid": "363629", "url": "https://it.wikipedia.org/wiki?curid=793193", "title": "\u00c8 Live Brescia.TV", "text": "\u00c8 Live Brescia tutte le notizie in tempo reale a Brescia e Provincia. \n\u00c8 Live Brescia \u00e8 un giornale on line indipendente di news aggiornate in tempo reale su Brescia e provincia e una Tv sul canale 16 e 197 del digitale terrestre con sede a Brescia, in Via Malta (zona Brescia Due), edita da 16media srl\nStoria.\nNasce il 3 luglio 2017, in sostituzione di Brescia Punto TV, emittente nata nel settembre del 2003 dalle ceneri di West Garda Tv, che negli ultimi tempi usciva con il pi\u00f9 noto marchio di Garda TV. \nPeriodo Athesis.\nNel 2003, il gruppo editoriale Athesis con a capo TeleArena di Verona rileva l'emittente locale con sede a Padenghe sul Garda e sposta gli studi a Brescia, nei locali che in precedenza ospitavano le rotative del quotidiano \"Bresciaoggi\"; del gruppo fanno parte anche le emittenti televisive TeleArena e Telemantova, nonch\u00e9 i quotidiani Bresciaoggi, L'Arena di Verona e il Giornale di Vicenza e l'emittente radiofonica Radio Verona. Della raccolta pubblicitaria sui canali e quotidiani del gruppo, si occupa la concessionaria PubliAdige.\nPeriodo TeleColor.\nNell'ottobre 2015, l'emittente Brescia Punto TV viene ceduta al gruppo TeleColor, che ne acquisisce parte dei dipendenti e le frequenze terrestri in Provincia di Brescia e di Verona. Dal 31 dicembre 2015, l'emittente cambia logo, sostituendo al simbolo che contraddistingue il gruppo Athesis, un punto, gi\u00e0 presente in passato nel logo del canale. \nIl 30 dicembre 2016 \u00e8 stato siglato il passaggio della frequenza UHF 32 al Gruppo Rabizzi (Super TV), che dal maggio 2017 ne riduce drasticamente la copertura terrestre, lasciando scoperte parecchie zone storicamente raggiunte dal segnale dell'emittente.\nCon l'inizio del 2017, trasferisce i suoi studi dalla sede di Bresciaoggi negli ex studi di Primarete situati all'interno del grattacielo Crystal Palace.\nPeriodo \u00c8 Live.\nDal giugno 2017, Brescia Punto TV \u00e8 passata sotto il controllo del gruppo editoriale \u00c8 Live di Roma, che a partire dal 3 luglio 2017 ne cambia il nome in \u00c8 Live Brescia.TV, continuando a trasmettere dalla nuova sede e mantenendo in onda gli storici programmi del canale.\nDal mese di ottobre 2017, l'emittente inizia ad essere trasmessa anche sul Mux Teletutto, sulla frequenza UHF 42 in Provincia di Brescia e zone limitrofe per poi abbandonare la frequenza UHF 32 con l'inizio del 2018.\nDal 1\u00ba dicembre 2017 lascia gli ex studi di Primarete, per una nuova migliore sede in via Malta.\nControversie.\nAll'inizio del 2018 l'editore, Europalive srl, su indicazione del Direttore, Paolo Bollani, inizia una ristrutturazione aziendale con l'obiettivo di ridurre le perdite che da anni e dalle precedenti gestioni si trascinano e propone ad alcuni giornalisti in organico una riduzione di orario e, conseguentemente di stipendio, mantenendo per\u00f2 inalterata la loro posizione all'interno dell'azienda. Proposta respinta dai diretti interessati e che ha, quindi, costretto l'editore alla risoluzione del loro rapporto di lavoro.\nProgrammi.\nOffre un palinsesto di tipo generalista che privilegia l'informazione locale attraverso il \"\u00c8 Live TG\" ma anche trasmissioni di attualit\u00e0 e calcio con rubriche in diretta e l'attenzione ad eventi che interessano direttamente la citt\u00e0 e la provincia di Brescia, come la Mille Miglia. \nL'attuale palinsesto comprende i seguenti programmi:\nMultiplex.\nIl canale ha trasmesso con LCN 16 sulla frequenza UHF 42 (Multiplex Teletutto) in provincia di Brescia fino al 31 dicembre 2018: in seguito l'ha abbandonato ed \u00e8 passata sul multiplex Quenza 1, frequenza UHF 21 con LCN 16 per la provincia di Brescia e LCN 197 per le province di Bergamo, Brescia, Mantova. Tra fine marzo ed inizio aprile 2019 il canale \u00e8, inoltre, stato inserito sul mux Telecolor con LCN 677 e identificativo \"16.\" e sul Mux di Super Tv UHF 32 sempre con l'identificativo \u00c8 Live Brescia 16"}
{"id": "793194", "revid": "226458", "url": "https://it.wikipedia.org/wiki?curid=793194", "title": "N-tupla", "text": "Una n-tupla \u00e8 un insieme definito da n elementi.\nEsempi.\nI record di un database sono una n-tupla, con n uguale al numero di campi (colonne),\nanche se gli operatori con cui si modifica una tupla sono diversi dagli operatori che si usano per gestire un database.\nLa N-tupla pu\u00f2 anche essere considerata una stringa; vedi C++.\nUna grammatica formale \u00e8 una 4-pla, G = (N,\u03a3,P,S), definita dall'insieme dei simboli nonterminali (N), l'insieme dei terminali (\u03a3), l'insieme delle produzioni (P) e lo start symbol o assioma (S)."}
{"id": "793199", "revid": "106908", "url": "https://it.wikipedia.org/wiki?curid=793199", "title": "Garc\u00eda IV Ram\u00edrez di Navarra", "text": "Origine.\nGarc\u00eda era figlio del signore di Monz\u00f3n, Ramiro S\u00e1nchez, (figlio di Sancho Garc\u00e9s di Navarra, figlio illegittimo del re di Navarra Garc\u00eda III S\u00e1nchez) e di Cristina Diaz di Bivar, figlia del Cid Campeador e di Jimena D\u00edaz.\nBiografia.\nGarcia successe al padre, nel 1116, come signore di Monz\u00f3n e Logro\u00f1o.\nVerso il 1130, Garc\u00eda spos\u00f2 Margherita de l'Aigle (?-25 maggio 1141), figlia di Gibert de l'Aigle e Giuliana di Perche. Nel 1134 fu all'assedio di Fraga posto da Alfonso I il Battagliero, con soltanto 500 cavalieri, dove il 17 luglio sub\u00ec una sconfitta.\nPochi mesi dopo, sempre nel 1134, alla morte di Alfonso I il Battagliero, che nel testamento redatto durante l'assedio di Bayonne, nel 1131, aveva lasciato i suoi regni all'Ordine del Tempio del Santo Sepolcro, i nobili aragonesi e navarresi rifiutarono di adempiere alle volont\u00e0 testamentarie e, mentre i nobili aragonesi, riuniti a Jaca, rifiutarono di adempiere alle volont\u00e0 testamentarie e riconobbero come re d'Aragona, Ramiro il Monaco, che, pur essendo vescovo di Roda-Barbastro, accett\u00f2 e quindi successe sul trono di Aragona al fratello, Alfonso I, i nobili navarresi (in particolare, \"Don Sancho de la Rosa, vescovo di Pamplona, di Ladron figlio di Ennego Veliz, di Guglielmo Aznariz Dotei\u00e7a, di Exemen Aznarez de Torres\u2026e Don Fernan Enneguer Delet\") riconobbero Garc\u00eda come re, in quanto discendente dagli ultimi due re di Navarra (Garc\u00eda III era suo nonno e Sancho IV era suo zio), prima dell'unificazione con il regno d'Aragona; quindi Garc\u00eda successe ad Alfonso I sul trono di Navarra e Ramiro II il Monaco non ebbe la forza di opporsi e firm\u00f2 il patto Vadaluongo, localit\u00e0 vicino a Sang\u00fcesa, nel gennaio del 1135.\nMa subito dopo l'elezione di Garc\u00eda a re la Navarra, assieme all'Aragona, venne invasa ed occupata dal re di Le\u00f3n e Castiglia Alfonso VII a cui Garcia dovette fare atto di vassallaggio. Fu dopo questi avvenimenti che Alfonso VII assunse il titolo di imperatore.\nNel 1137, accordatosi con il conte del Portogallo, Alfonso Henriquez, entrambi attaccarono contemporaneamente in Navarra ed in Galizia; Alfonso VII si rivolse prima contro la Navarra, sconfisse Garc\u00eda e poi si mosse verso la Galizia che nel frattempo era stata abbandonata dai portoghesi che corsero al sud della loro contea perch\u00e9 attaccati dai Mori, che li sconfissero a Thomar.\nTra il 1139 ed il 1140 a Carri\u00f3n de los Condes fu stipulato un trattato tra Alfonso VII ed il principe d'Aragona e conte di Barcellona Raimondo Berengario IV, che fissava i confini tra Castiglia ed Aragona e li impegnava in una guerra di conquista contro la Navarra; dopo una prima sconfitta, Garc\u00eda, confermandosi suo vassallo e con impegno matrimoniale per i propri figli, Bianca di Navarra e Sancho di Castiglia, firm\u00f2, nel 1140, a Tudela, una pace separata con Alfonso VII.\nNel 1144, vedovo da circa tre anni, Garc\u00eda IV, a Le\u00f3n, il 24 giugno, spos\u00f2 Urraca Alfonso di Castiglia, detta l'Asturiana, figlia illegittima del re di Le\u00f3n e Castiglia, Alfonso VII e di Urraca Fern\u00e1ndez de Castro, figlia di Fernando Garcia de Castro e vedova del conte Rodrigo Mart\u00ednez. Con questo matrimonio tutte le monarchie cristiane della penisola erano imparentate tra loro.A seguito di questa unione Garc\u00eda IV si riconobbe vassallo d'Alfonso VII \"l'Imperatore\" ed aiut\u00f2 il re di Castiglia nella Reconquista, partecipando al suo fianco, nel 1147, alla campagna d'Almer\u00eda.\nNel 1149 firm\u00f2 un trattato di pace con il conte di Barcellona Raimondo Berengario IV, che impegnava Raimondo Berengario IV (gi\u00e0 promesso per\u00f2 a Petronilla di Aragona), a sposare Bianca, la figlia di Garc\u00eda IV. Ma con la morte di Garc\u00eda IV il compromesso non fu realizzato.\nSecondo le Cronache di Navarra Garc\u00eda IV mor\u00ec il 25 novembre del 1150 a Lorca, nei pressi di Estella; fu tumulato a Pamplona, nella cattedrale di Santa Maria.Gli successe il figlio primogenito, Sancho VI il Saggio.\nDiscendenza.\nGarc\u00eda ebbe due figli e due figlie da Margherita di Aigle e una figlia da Urraca.\nDa Margherita ebbe:\nDa Urraca:"}
{"id": "793200", "revid": "119643047", "url": "https://it.wikipedia.org/wiki?curid=793200", "title": "Alessandro Lisini", "text": "Biografia.\nFiglio dell'avv. Ludovico Lisini e Francesca Clementi, Alessandro fu il figlio maggiore del primo matrimonio della madre (le due sorelle minori si chiamavano Marianna e Antonietta), la quale in seconde nozze spos\u00f2 Clemente Pezzuoli ed ebbe un'altra figlia, Angela.\nSi spos\u00f2 nel 1874 con Elina Paluffi \u2013 cugina del poeta Giuseppe Giusti \u2013 e nel 1929, dopo la morte della moglie, divise il proprio patrimonio assegnando al figlio Ludovico (1876-1950) la fattoria di Sant'Angelo in Colle (nel comune di Montalcino), attualmente Azienda Agraria Lisini, pervenutagli quale quarta parte della cospicua eredit\u00e0 della madre, discendente dalla ricca famiglia Clementi di Montalcino \u2013 e alla figlia Emma, andata in sposa a Gino De Vecchi, la fattoria delle Groppole, a Vagliagli nel Comune di Castelnuovo Berardenga.\nEntrato nell'Archivio di Stato di Siena come volontario il 4 settembre 1868, vi percorse tutta la carriera divenendone direttore nel 1888, carica che tenne fino al 1912, quando, a seguito di un concorso, fu nominato soprintendente dell'Archivio di Stato di Venezia, incarico che ricopr\u00ec fino al pensionamento avvenuto nel febbraio del 1918.\nCos\u00ec come il suo illustre predecessore e amico Luciano Banchi, anche Alessandro Lisini un\u00ec la carica di direttore dell'Archivio di Stato a quella di sindaco della citt\u00e0 di Siena (1900-1905), dopo essere stato fin dal 1891 consigliere e assessore comunale.\nNel 1929 venne nominato preside della sezione di Storia del neonato Istituto comunale di arte e storia, fondato dal podest\u00e0 Fabio Bargagli Petrucci, del quale divenne rettore nel 1931 succedendo a Pietro Rossi, mantenendo poi la presidenza effettiva e poi onoraria delle istituzioni culturali che ne presero il posto, ovvero dal 1937 l'Accademia per le lettere e per le arti e dal 1941 l\u2019Accademia senese degli Intronati.\nAlessandro Lisini mor\u00ec nella sua villa a Castelnuovo Berardenga il 4 aprile 1945.\nAttivit\u00e0 di Sindaco di Siena.\nQuelli in cui Lisini fu sindaco furono anni cruciali per lo sviluppo della citt\u00e0, segnati tra l'altro dall'ampliamento del territorio comunale con l'assorbimento del limitrofo Comune delle Masse, dalla costruzione del nuovo acquedotto dalle sorgenti del Vivo d'Orcia, dal trasferimento degli uffici giudiziari dal palazzo comunale alla nuova sede di Via del Casato, condizione primaria per il recupero degli ambienti monumentali del palazzo pubblico, dall'organizzazione della grande \"Mostra dell'arte senese\" (1904) che ebbe grandissima eco anche all'estero, alla cui inaugurazione parteciparono anche il Re Vittorio Emanuele III, la Regina Margherita di Savoia e S. A. R. il Duca di Genova.\nIn quegli anni venne inoltre realizzato il primo importante intervento urbanistico della citt\u00e0: la realizzazione della\nPiazza Umberto I, ora Matteotti, che insieme alla riorganizzazione della Lizza formarono il nuovo polo urbano direzionale. Per aprire la piazza venne acquistato e demolito l'antico convento di Sant'Egidio, detto delle \u201cSuore Cappuccine\u201d, che si estendeva dall'uno all'altro lato di via Malavolti, scavalcandola con un arco.\nLa nuova piazza fu abbassata di diversi metri, tanto che, per consentire l'accesso all'oratorio della contrada del Drago,\nfu necessario costruire un'apposita scala. Inoltre venne operato uno sventramento in diagonale della nuova piazza verso la recente piazza Salimbeni. Dell'antico monastero si salv\u00f2 soltanto la piccola chiesa rinascimentale della Madonna delle Nevi, grazie proprio alla irremovibile opposizione del sindaco Lisini.\nAttivit\u00e0 di archivista.\nPer quanto riguarda l'attivit\u00e0 di Alessandro Lisini come archivista, si deve ricordare che sotto la sua direzione usc\u00ec \"L'indice sommario delle serie dei documenti al 1\u00ba gennaio 1900\", la terza guida dell'Archivio dopo quelle del 1862 e del 1883.\nGiovanni Cecchini, che fu direttore dell'Archivio alcuni anni dopo, ha sottolineato come l'impianto dell'Indice si debba ancora a Luciano Banchi, non mancando per\u00f2 di notare come alcuni perniciosi rimaneggiamenti \u2018per materia\u2019 debbano attribuirsi proprio al Lisini, in particolare quelli che interessarono i fondi della Bal\u00eca e del Concistoro.\nA ben vedere la principale novit\u00e0 che si ebbe sotto la direzione di Lisini fu l'avvio della pubblicazione degli inventari analitici.\nTra il 1896 ed il 1898 uscirono, infatti, sul \u00abBullettino senese di storia patria\u00bb, gli inventari dei fondi \"Diplomatico\", \"Statuti\" e \"Capitoli\" tutti curati dallo stesso Lisini: inventari che \u2013 chiaramente ispirati ai princ\u00ecpi del metodo bonainiano \u2013 sarebbero poi stati raccolti nel volume Inventario generale del Regio Archivio di Stato in Siena edito nel 1899, cui avrebbe fatto seguito un secondo volume nel 1915 (ma gi\u00e0 anticipato nel \u201cBullettino\u201d del 1914) curato da Guido Mengozzi, contenente l'inventario dell'archivio del Consiglio generale.\nParallelamente all'attivit\u00e0 di inventariazione venne condotto all'interno dell'Archivio anche un intenso lavoro di regestazione \u2013 ad esempio dei Caleffi ovvero dei libri iurium afferenti al fondo \"Capitoli\" e soprattutto delle pergamene pi\u00f9 antiche del \"Diplomatico\" (736-1250), cui si dedic\u00f2 lo stesso Lisini\u00a0\u2013 e di edizioni di fonti, come la pubblicazione che Lisini fece nel 1903 dello statuto volgarizzato nel 1309-1310 e dei primi libri di entrata e uscita del massimo ufficio finanziario del Comune (la cosiddetta \"Biccherna\"); a lui si deve inoltre il primo catalogo delle tavolette dipinte che anticamente fungevano da copertina a tali libri (note come \"biccherne\") e la creazione di un museo ad esse dedicate.\nBibliografia.\nOltre 150 furono le pubblicazioni di Lisini di natura archivistica, di carattere storico-istituzionale, di sfragistica e di numismatica, delle quali si d\u00e0 puntuale conto in F. Iacometti, \"Pubblicazioni di A. Lisini\", BSSP, LI-LIV (1944-1947), pp.\u00a022\u201330. Tra esse ricordiamo:"}
{"id": "793201", "revid": "44638", "url": "https://it.wikipedia.org/wiki?curid=793201", "title": "Piscina comunale di Nesima", "text": ""}
{"id": "793203", "revid": "2730", "url": "https://it.wikipedia.org/wiki?curid=793203", "title": "Stile manuelino", "text": "Lo stile manuelino o tardo gotico portoghese \u00e8 lo stile architettonico sontuoso e composito fiorito in Portogallo nel primo decennio del XVI secolo. Esso incorpora elementi marinari come riferimento alle scoperte fatte in quegli anni dai navigatori portoghesi Vasco da Gama e Pedro \u00c1lvares Cabral. Lo stile innovativo sintetizza aspetti del tardo gotico con lo stile plateresco spagnolo ed alcuni elementi dell'architettura italiana e fiamminga.\nLa nascita del manuelino.\nEsso funge da elemento di transizione fra il tardo gotico e lo stile rinascimentale. La costruzione di edifici pubblici, chiese e monasteri in stile manuelino venne finanziata dai lucrativi commerci delle spezie fra l'Africa e l'India ed il continente europeo. Queste enormi spese portarono per\u00f2 ben presto in grande crisi le finanze del Portogallo. Il nome di questo stile venne proposto da Francisco Adolfo de Varnhagen, Visconte di Porto Seguro, nel 1842, descrivendo il Monastero dos Jer\u00f3nimos, nel suo libro \"Noticia historica e descriptiva do Mosteiro de Belem, com um glossario de varios termos respectivos principalmente a architectura gothica\".\nEgli lo chiam\u00f2 cos\u00ec in onore di Manuele I del Portogallo, sotto il cui regno (1495 - 1521) furono costruiti la maggior parte degli edifici in questo stile. Lo stile fu molto influenzato dagli strabilianti successi ottenuti dalla flotta portoghese nell'era delle grandi scoperte, con il raggiungimento delle coste dell'Africa, del Brasile e delle rotte oceaniche verso l'Asia.\nAnche se questo stile dur\u00f2 molto poco (dal 1490 al 1520 circa), esso riveste una grande importanza nella storia dell'arte del Portogallo. Celebrando il potere marittimo del paese, esso viene impiegato nella costruzione di chiese, monasteri, palazzi e castelli, ma anche nella scultura, nella pittura, nella lavorazione dei metalli preziosi e nella costruzione di arredamento.\nAlcuni importanti artisti che utilizzarono questo stile furono:\nQuesto stile ornamentale \u00e8 caratterizzato da strutture molto complesse realizzate in portali, finestre, colonne ed arcate. Alla fine del periodo tese ad essere eccessivo come si riscontra nel Convento di Cristo a Tomar.\nI seguenti elementi appaiono regolarmente nella lavorazione delle pietre nello stile manuelino:\nGli edifici pi\u00f9 rappresentativi.\nMolti degli edifici manuelini furono distrutti dal catastrofico terremoto di Lisbona del 1755, seguito dal maremoto che ne complet\u00f2 la distruzione. Andarono completamente distrutti il Palazzo Reale e l'Ospedale di Tutti i Santi oltre che numerose chiese. Lisbona pu\u00f2 ancora vantare un gioiello dello stile manuelino che \u00e8 costituito dal Monastero dos Jer\u00f3nimos progettato, per la maggior parte, dall'architetto Diogo Boitac e la Torre di Bel\u00e9m disegnata da Francisco de Arruda, entrambe situate alla periferia di Lisbona. L'unico elemento sopravvissuto al terremoto nel centro della citt\u00e0, \u00e8 il portale della chiesa di \"Nossa Senhora da Concei\u00e7\u00e3o Velha\" (Chiesa vecchia di Nostra Signora dell'Immacolata Concezione).\nA parte Lisbona, l'edificio pi\u00f9 interessante realizzato nello stile manuelino, \u00e8 il Convento di Cristo a Tomar, progettato da Diogo de Arruda. In particolare la grande finestra della sala capitolare, con le sue sculture di funi attorcigliate ed elementi botanici \u00e8 un capolavoro di questo stile.\nAltri notevoli elementi in stile manuelino, sono il Chiostro reale (disegnato da Diogo Boitac) e la Cappella incompiuta (di Mateus Fernandes) nel Monastero di Batalha oltre che il Palazzo reale di Sintra.\nSempre nello stesso stile sono la chiesa del Monastero di Ges\u00f9 a Set\u00fabal, il Monastero di Santa Cruz a Coimbra, parte delle Cattedrali di Braga, Viseu e Guarda.\nFra gli edifici civili si possono ricordare:\nLo stile si estese a tutte le arti decorative e si diffuse per tutto l'impero portoghese fino alle isole Azzorre, Marocco, a Madera, al Brasile, a Goa e Macao ed anche all'India. La sua influenza si diffuse anche al sud della Spagna, nelle Isole Canarie nel nord Africa e nelle colonie spagnole di Per\u00f9 e Messico."}
{"id": "793206", "revid": "78273", "url": "https://it.wikipedia.org/wiki?curid=793206", "title": "Universiadi Sicilia 1997", "text": ""}
{"id": "793207", "revid": "830939", "url": "https://it.wikipedia.org/wiki?curid=793207", "title": "E (DVD)", "text": "E \u00e8 una raccolta su DVD e VHS dei video di Eminem.\n\u00c8 stato pubblicato il 19 dicembre 2000. Contiene i videoclip di alcuni suoi primi singoli, tra cui:"}
{"id": "793210", "revid": "729019", "url": "https://it.wikipedia.org/wiki?curid=793210", "title": "Cesare Bertoni", "text": "Allievo di Angelo Consolini al conservatorio di Bologna, si diplom\u00f2 nel 1906. Nel 1914 si trasfer\u00ec a Lugano, dove fond\u00f2 la \"Scuola Superiore di violino\". Suon\u00f2 nel \"Quartetto luganese\" con Giorgio Garuti, Giuseppe Serra ed Elvino Ercolani.\nIn duo con la figlia Mariadele, pianista, suon\u00f2 dal 1939 al 1946 alla Radio svizzera di lingua italiana."}
{"id": "793219", "revid": "181699", "url": "https://it.wikipedia.org/wiki?curid=793219", "title": "Garda TV", "text": "Garda TV \u00e8 una rete televisiva locale non pi\u00f9 esistente.\nStoria.\nEra un'emittente con sede a Padenghe sul Garda nata agli inizi degli anni '80. Dal 2003 ha ceduto le proprie frequenze al gruppo editoriale di TeleArena, trasportando la sede a Brescia e cambiando la denominazione in Brescia Punto TV (ora Brescia.TV) \nGarda TV si \u00e8 distinta nel corso degli anni per la trasmissione di programmi di qualit\u00e0, come i film e le fiction ed il suo punto forte era l'informazione locale e le trasmissioni sportive. Buoni erano gli ascolti, tanto da essere una delle emittenti pi\u00f9 seguite nel proprio bacino d'utenza. Numerosi sono stati gli eventi ripresi in diretta.\nL'area di copertura di Garda TV comprendeva il bacino del lago di Garda e le aree limitrofe, era visibile nella bassa bresciana, in parte della provincia di Verona, a Bergamo, in Valle Sabbia, in gran parte della provincia di Brescia e in parte della provincia di Mantova."}
{"id": "793222", "revid": "110157", "url": "https://it.wikipedia.org/wiki?curid=793222", "title": "The Slim Shady Show", "text": "The Slim Shady Show era una serie di cartoni animati, circolata dapprima su Internet e poi su DVD. Si basava sulle avventure di Eminem e dei suoi alter ego, Slim Shady, Marshall Mathers (vero nome del rapper) e Ken Kaniff. La serie fu diretta da Mark Brooks e Peter Gilstrap.\nQuasi tutti i personaggi erano doppiati dallo stesso Eminem, con il contributo dei registi e di altri nomi quali Paul Rosenberg ed Xzibit.\nA causa delle sue volgarit\u00e0, in Gran Bretagna fu classificato come \"vietato ai minori di 18 anni\"."}
{"id": "793224", "revid": "121776441", "url": "https://it.wikipedia.org/wiki?curid=793224", "title": "Marta Tana", "text": "Biografia.\nEra figlia del barone Baldassarre Tana signore di Santena e di Anna Della Rovere dei signori di Vinovo, cugina del cardinale Girolamo Della Rovere, arcivescovo di Torino.\nPer anni fu impegnata ad attenuare le intemperanze del secondogenito Rodolfo, a favore di cui Luigi il Santo aveva rinunziato al marchesato. Nel 1586, a soli 17 anni, Rodolfo ottenne il feudo di Castiglione delle Stiviere e subito si adoper\u00f2 per estendere il suo potere su Castel Goffredo e Solferino. Dopo alcuni anni di manovre, doppi giochi e prepotenze (nel 1592 fece assassinare per motivi ereditari a Gambaredolo suo zio Alfonso Gonzaga, marchese di Castel Goffredo), Rodolfo fu assassinato nel 1593 con un colpo di archibugio mentre entrava nella chiesa di Castel Goffredo, che aveva occupato militarmente un anno prima.\nScomunicato per aver falsificato monete pontificie, Rodolfo fu dissepolto dalla chiesa di San Sebastiano a Castiglione e fu posto in un luogo sconsacrato. Solo nel 1599 Marta Tana ottenne dal Papa Gregorio XV la riabilitazione del figlio e l'autorizzazione a una sepoltura cristiana.\nIn quegli anni di lotte tra i Gonzaga per il potere e il possesso delle propriet\u00e0, Marta Tana assume la reggenza del castello di Solferino, in cui trascorre lunghi periodi di riposo e tranquillit\u00e0.\nNella notte tra il 18 e il 19 agosto 1597, un gruppo di congiurati, capeggiati dal capitano Alessio Bertolotti, e prezzolati per abbattere il potere di Francesco Gonzaga, signore di Castiglione, penetrarono nel castello di Solferino e rapirono Marta Tana e l'ultimogenito Diego, allora solo quindicenne, con l'intento di utilizzarli per farsi aprire le porte di Castiglione e uccidere Francesco. Marta Tana rifiut\u00f2 con fermezza di assecondare i loro piani contro il figlio Francesco. I congiurati uccisero quindi Diego con un colpo di archibugio e infierirono su Marta Tana con varie pugnalate. L'assalto al castello fall\u00ec e Marta Tana, dopo alcuni giorni di agonia, riusc\u00ec miracolosamente a salvarsi.\nMarta Tana continu\u00f2 negli anni successivi a esercitare un ruolo pacificatore all'interno dei dissidi tra i Gonzaga fino alla sua morte, avvenuta il 26 settembre 1605. In quei giorni Marta Tana era gi\u00e0 al corrente della prossima beatificazione del primogenito Luigi, avvenuta da parte di papa Paolo V solo 24 giorni pi\u00f9 tardi.\nFu sepolta inizialmente nel Convento di Santa Maria alle porte di Castiglione e successivamente, nel 1804, nel Duomo di Castiglione davanti all'altare maggiore.\nDiscendenza.\nDa don Ferrante Gonzaga Marta ebbe diversi figli:"}
{"id": "793225", "revid": "2091899", "url": "https://it.wikipedia.org/wiki?curid=793225", "title": "C\u00e9sar Thomson", "text": "Biografia.\nDopo aver iniziato gli studi musicali con suo padre, C\u00e9sar Thomson entr\u00f2 al Conservatorio di Liegi a l'et\u00e0 di sette anni. Vi studi\u00f2 sotto la guida di Jacques Dupuis facendo il suo debutto a dieci anni. Durante gli studi al Conservatorio, Thomson suonava nell\u2019orchestra del Pavillon de Flore di Liegi diretta da Nicolas Ysa\u00ffe, padre di Eug\u00e8ne. Dopo la prematura scomparsa del suo maestro Dupuis, il giovane violinista si perfezion\u00f2 a Bruxelles con Hubert L\u00e9onard. \nNel 1875 divenne la spalla dell'orchestra privata del barone russo Paul von Dervies che aveva fatto costruire nei pressi di Canobbio (Lugano) il Castello di Trevano per farne un \u201ctempio della musica\u201d. Nel 1877, dopo che von Dervies abbandon\u00f2 la sua dimora e scomparve, Thomson lasci\u00f2 Lugano, ma non prima di aver sposato Luisa Riva, una nobildonna ticinese. Negli anni successivi si trasfer\u00ec a Paradiso. Dal 1879 Thomson fu spalla dell\u2019Orchestra Bilse di Berlino. Nel 1882 torn\u00f2 a Liegi dove fu nominato professore presso il Conservatorio della citt\u00e0. Nel 1897 succedette a Eug\u00e8ne Ysa\u00ffe come professore al Conservatorio Reale di Bruxelles. Nel 1914, allo scoppio della prima guerra mondiale, Thomson si trovava a Lugano. Rimase in Svizzera durante il periodo della guerra, dando concerti di beneficenza a favore dei feriti. Negli anni del dopoguerra insegn\u00f2 a New York sia all\u2019Ithaca College sia alla Juilliard School. \nLa tecnica di C\u00e9sar Thomson, scrive Eug\u00e8ne Ysa\u00ffe, era 'stupefacente'. Un suo tour de force era l\u2019esecuzione del \"Moto perpetuo\" di Paganini in ottave diteggiate.\nThomson cur\u00f2 la trascrizione e l'arrangiamento di opere di antichi maestri come Corelli, Haendel, Tartini, Bach, Nardini e Vitali. Manc\u00f2 nel 1931 a Bissone vicino a Lugano dove risiedeva da anni.\nAllievi.\nEdmond Appia, Ugo Ara, Alberto Bachmann, Oskar Back, Adolfo Betti, Joyce Brown, Demetrius Constantine Dounis, Edwin Grasse, Johan Halvorsen, Alexandros Kazantzis, Pawe\u0142 Kocha\u0144ski, Gustave Koeckert, Alma Moodie, Alfred Pochon, Florizel von Reuter, Albert Spalding, Haydn Wood."}
{"id": "793226", "revid": "599013", "url": "https://it.wikipedia.org/wiki?curid=793226", "title": "Sutta", "text": ""}
{"id": "793252", "revid": "1632387", "url": "https://it.wikipedia.org/wiki?curid=793252", "title": "Shadow Hearts (album)", "text": "Shadow Hearts \u00e8 il terzo album del gruppo metalcore tedesco Caliban.\n\u00c8 stato registrato negli Woodhouse Studios di Hagen in Germania."}
{"id": "793256", "revid": "767487", "url": "https://it.wikipedia.org/wiki?curid=793256", "title": "Barchov (Pardubice)", "text": "Barchov \u00e8 un comune della Repubblica Ceca facente parte del distretto di Pardubice, nella regione omonima."}
{"id": "793259", "revid": "1305772", "url": "https://it.wikipedia.org/wiki?curid=793259", "title": "Adolfo Zamboni", "text": " Tenente dell'esercito che ha combattuto nella prima guerra mondiale. Su questa esperienza ha scritto un libro, \"Il 141\u00ba Reggimento Fanteria nella Grande Guerra\", in cui racconta le condizioni dei soldati italiani in trincea.\nBiografia.\nScoppiata la prima guerra mondiale, fu chiamato alle armi, prest\u00f2 servizio nel 141\u00ba Reggimento Fanteria della Brigata \"Catanzaro\" impiegata per quasi due anni e mezzo come unit\u00e0 d'assalto sul Carso. Ha partecipato a tutti i sanguinosissimi combattimenti che il suo reggimento affront\u00f2 dalla 3\u00aa alla 11\u00aa Battaglia dell'Isonzo (Bosco Cappuccio, San Martino del Carso, Oslavia, Monte San Michele, Nad Bregom, Hudi Log, Nad Logem, Quota 208 Nova Vas, Hermada, Lukatic) e sull'Altopiano d'Asiago (Monte Mosciagh). \nAl tenente Adolfo Zamboni furono concesse 3 Medaglie d'Argento al Valor Militare: la prima, M.Mosciagh (Asiago) 27-28 maggio 1916, la seconda, M.S.Michele (Carso) 6 agosto 1916, la terza, Regione dell'Hermada (Carso) 19-22 agosto 1917.\nDurante una rivista militare fu insignito della Croix de Guerre avec Palme dal Presidente della Repubblica Francese Raymond Poincar\u00e9, onorificenza ricevuta solo da altri due soldati italiani (Francesco Baracca e Gabriele D'Annunzio). Fu citato a l'ordre de l'Arm\u00e9e dal Maresciallo Petain.\nRicevette la Croce di Cavaliere dell'Ordine della Corona d'Italia per benemerenze di guerra. Nella 11\u00aa Battaglia dell'Isonzo (4 settembre 1917) fu fatto prigioniero, venne condotto nel Kriegsgefangenenlager di Mauthausen (vicino a Linz), poi trasferito nei campi di prigionia di Spratzen (presso P\u00f6lten) e di Winterbach, in Bassa Austria. In prigionia si ammal\u00f2 gravemente, e grazie all'intervento della Croce Rossa fu rimpatriato in Italia nel 1918.\nDopo il congedo dall'esercito inizi\u00f2 la carriera di insegnante a Padova e raccolse i suoi ricordi della guerra nei libri \"Scene e figure della nostra Guerra\" (pubblicato nel 1922), \"Il 141\u00ba Reggimento Fanteria nella Grande Guerra\" (edito nel 1929 e 1933) e \"Pellegrinaggio al Carso\" (stampato nel 1934).\nDopo l'Armistizio di Cassibile, partecipa attivamente alla Resistenza, nelle file delle brigate Giustizia e Libert\u00e0 della Brigata \"Silvio Trentin\", inoltre aiuta la rete formata dall'ufficiale dell'aeronautica Armando Romani e padre Placido Cortese di aiuto agli ebrei.\nNel novembre del 1944, viene arrestato e trasferito a Villa Giusti a Padova, sede della Banda Carit\u00e0, comandate da Mario Carit\u00e0, interrogato, torturato per mesi, ritrova in cella molti dei suoi allievi anche loro operanti nella resistenza, al suo fianco ebbe il suo assistente Giovanni Apolloni sacerdote, insegnante nel seminario maggiore di Padova."}
{"id": "793264", "revid": "96218014", "url": "https://it.wikipedia.org/wiki?curid=793264", "title": "Parigi o cara", "text": ""}
{"id": "793266", "revid": "1924342", "url": "https://it.wikipedia.org/wiki?curid=793266", "title": "The Real Slim Shady", "text": "The Real Slim Shady \u00e8 un singolo del rapper statunitense Eminem, pubblicato il 10 maggio 2000 come primo estratto dal terzo album in studio \"The Marshall Mathers LP\".\nIl 28 febbraio 2018, la RIAA lo certifica singolo di multiplatino, avendo venduto oltre quattro milioni di copie nel mercato statunitense.\nDescrizione.\nLa canzone ebbe un successo notevole, e fu la prima del rapper ad arrivare al numero uno in classifica in molti paesi.\nCome buona parte dei lavori di Eminem, \u00e8 incentrata sulla presa in giro del costume statunitense e dei suoi personaggi pi\u00f9 in vista. \"The Real Slim Shady\" cita:\nIl ritornello parla degli improvvisi cambiamenti di moda suscitati dal successo di Eminem: \"Sono Slim Shady, sono il vero Shady/Voi altri Slim Shady siete solo meri imitatori/Su, si alzi il vero Shady!\". La struttura del ritornello ricalca il quiz televisivo \"To Tell the Truth\" (infatti la sua frase chiave \u00e8 \"Per favore si alzi il vero __________!\").\nIl testo della canzone gli \u00e8 inoltre costato una faida con lo stesso Will Smith a causa del verso introduttivo della seconda strofa (\"Will Smith don't gotta cuss in his raps to sell records; Well I do, so fuck him and fuck you too!\" traducibile con \"Will Smith non deve imprecare nei suoi testi per vendere album; Beh, io s\u00ec, quindi che si fotta e fottetevi anche voi\")\nVideo musicale.\nIl video, diretto da Dr. Dre e Phillip Atwell, si attiene in gran parte al contesto della canzone. In alcune scene appaiono i D12 ed Eminem vestito da Britney Spears mentre \u00e8 ospite ai Grammy Awards. In una fabbrica si vedono uomini bianchi trasformati in cloni di Eminem, con i capelli biondo platino, jeans da rapper e maglietta bianca.\nPremi e riconoscimenti.\nIl clip di \"The Real Slim Shady\" fu premiato agli MTV Video Music Awards come miglior video dell'anno e come miglior video da un artista maschile. Inoltre fu nominato come miglior video rap, miglior regia, miglior produzione e miglior scelta dello spettatore.\nNel 2001 la canzone vinse un Grammy come Best Rap Solo Performance.\nMentre nel 2005 il singolo fu incluso nella raccolta \"\"."}
{"id": "793271", "revid": "44638", "url": "https://it.wikipedia.org/wiki?curid=793271", "title": "Arcado-cipriota", "text": ""}
{"id": "793281", "revid": "31360", "url": "https://it.wikipedia.org/wiki?curid=793281", "title": "Hydride", "text": ""}
{"id": "793286", "revid": "729019", "url": "https://it.wikipedia.org/wiki?curid=793286", "title": "Strada statale 523 del Colle di Cento Croci", "text": "La strada statale 523 del Colle di Cento Croci (SS 523) \u00e8 una strada statale italiana che collega la Riviera ligure con il parmense.\nPercorso.\nLa strada ha origine nel Parmense presso l'abitato di Berceto, in corrispondenza con la strada statale 62 della Cisa, dove dapprima scende in localit\u00e0 Ghiare di Berceto e poi s'inerpica lungo la valle del Taro in direzione dei contrafforti appenninici. Supera l'abitato di Borgo Val di Taro fino a giungere al Passo di Centocroci a quota 1.055 metri s.l.m. che segna il confine tra Emilia-Romagna (Provincia di Parma) e Liguria (Provincia della Spezia).\nDiscendendo, la strada giunge a Varese Ligure, centro della val di Vara e capoluogo della \"valle del biologico\". Lasciato l'abitato il percorso segue per pochi chilometri il fiume Vara, fino a giungere a San Pietro Vara, da dove si diparte la strada provinciale 566 di Val di Vara (che raggiunge Brugnato e Borghetto di Vara).\nIl percorso prosegue verso la riviera passando per il territorio del comune di Maissana, e precisamente per la localit\u00e0 di Torza, dove la strada fiancheggia il torrente omonimo. La strada percorre poi la galleria \"Francesco Cattanei\" posta sul confine tra la provincia della Spezia e la citt\u00e0 metropolitana di Genova. Prima che negli anni novanta del Novecento venisse inaugurata questa galleria, il percorso si inerpicava sul sovrastante colle di Velva, dove si trova il santuario della Madonna della Guardia. In questo tratto si immette nella 523 la strada provinciale del Valico della Mola, antichissima via di transito dal mar Ligure sino ai contrafforti dell'Appennino ligure. Dopo la galleria, la strada entra nel comune di Castiglione Chiavarese, scende verso valle e prosegue lungo la val Petronio, supera Casarza Ligure e giunge infine a Sestri Levante nel Tigullio presso cui passa la strada statale 1 Aurelia (verso La Spezia o verso Genova). L'attraversamento urbano di Casarza Ligure pu\u00f2 essere evitato grazie ad un percorso alternativo, sulla sponda opposta del Petronio, realizzato dalla Provincia di Genova. Questo percorso \u00e8 per\u00f2 completato solo nella sua prima parte, inaugurata ad inizio 2009.\nIn seguito al decreto legislativo n. 112 del 1998, dal 2001 la gestione del tratto emiliano \u00e8 passata dall'ANAS alla Regione Emilia-Romagna, che ha provveduto al trasferimento dell'infrastruttura al demanio della Provincia di Parma; la gestione del tratto ligure \u00e8 passata dall'ANAS alla Regione Liguria che ha provveduto al trasferimento dell'infrastruttura al demanio della Provincia della Spezia e della Provincia di Genova per le tratte territorialmente competenti. Il 1\u00ba gennaio 2015 il tratto genovese \u00e8 stato trasferito alle competenze della Citt\u00e0 metropolitana di Genova.\nDal 1\u00ba agosto 2018 solamente in Liguria la strada \u00e8 tornata di competenza ANAS nell'ambito del piano Rientro Strade. Dal 7 aprile 2021 anche il tratto emiliano \u00e8 tornata di competenza ANAS."}
{"id": "793288", "revid": "31360", "url": "https://it.wikipedia.org/wiki?curid=793288", "title": "Deuteruro", "text": ""}
{"id": "793293", "revid": "726373", "url": "https://it.wikipedia.org/wiki?curid=793293", "title": "DonPachi", "text": "DonPachi \u00e8 uno sparatutto a scorrimento verticale, pubblicato dalla Atlus nel 1995 in sala giochi e successivamente convertito per Sega Saturn e PlayStation. Il titolo in giapponese significa \"ape regina\" (nel gioco vi sono infatti vari riferimenti alle api), ma \u00e8 anche un'espressione onomatopeica che ricorda il suono di un'esplosione. \u00c8 considerato come uno dei precursori del genere danmaku.\nTrama.\nIl protagonista combatte i propri commilitoni per rimanere l'ultimo guerriero.\nModalit\u00e0 di gioco.\nIl giocatore vola con un aereo futuristico su una serie di paesaggi, combattendo contro vari tipi di nemici volanti e terrestri. L'aereo del giocatore ha due tipologie di sparo: premendo ripetutamente il pulsante del fuoco si sparano proiettili; tenendolo premuto l'aereo produce un raggio laser continuo, ma la sua velocit\u00e0 diminuisce drasticamente.\nSe il giocatore riesce a completare il quinto e ultimo livello senza aver mai perso una vita durante il gioco, dovr\u00e0 ricominciare il gioco con la difficolt\u00e0 aumentata: i nemici non sono pi\u00f9 potenti, ma se uccisi sparano proiettili aggiuntivi (chiamati dai giocatori esperti \"effetto rimbalzo\" o \"proiettili suicidi\"); se il giocatore riesce a riattraversare e completare il gioco, un'area segreta viene sbloccata, dove attende il vero boss finale, Hibachi, una gigantesca ape meccanica.\nAerei.\nAll'inizio o dopo aver continuato la partita il giocatore pu\u00f2 scegliere fra tre aerei diversi, ognuno con uno stile di sparo unico.\nArmi.\nCannoni.\nOgni aereo ha due cannoncini laterali, che agiscono in modo differente a seconda dell'aereo scelto dal giocatore.\nRaggio Laser.\nTenendo premuto il tasto dello sparo i due cannoncini si uniscono davanti al muso dell'aereo, producendo un potente raggio laser che garantisce la distruzione immediata dei nemici pi\u00f9 deboli, ma rallenta drasticamente la velocit\u00e0 dell'aereo, permettendo di attraversare indenne le sequenze di proiettili nemici pi\u00f9 complicate, soprattutto durante gli scontri coi massicci boss.\nBombe.\nIl giocatore inizia ogni livello con tre bombe, che possono essere utilizzate premendo il tasto bomba; l'utilizzo provoca una grossa esplosione che distrugge o danneggia ogni nemico su schermo, cancellando anche ogni loro proiettile.\nSe invece viene utilizzata una bomba mentre si spara il raggio laser questo viene decuplicato in potenza e larghezza, facendo grossi danni anche ai boss.\nAlla fine di ogni livello ogni bomba non utilizzata viene valutata 10000 punti extra.\nPotenziamenti.\nEsistono tre icone di potenziamento, rilasciate da nemici specifici:\nUna volta raggiunta la potenza massima, raccogliendo due icone si guadagnano 10000 punti extra.\nPunteggio.\nNonostante la sua innegabile natura di sparatutto, DonPachi si basa su un sistema di punteggio abbastanza complicato per il genere, basato su tre elementi:\nCombo.\nDistruggendo pi\u00f9 di dieci nemici a poca distanza l'un dall'altro un contatore apparir\u00e0 tenendo conto dei bersagli abbattuti ed aumentando il punteggio dei singoli nemici man mano che essi vengono distrutti; se il giocatore non riesce a proseguire la combo in meno di due secondi, questa viene resettata e il contatore torna a zero.\nStelle Bonus e Api d'oro.\nNascoste negli scenari vi sono alcuni oggetti che aumentano il punteggio. Per raccoglierli, basta toccarli con l'aereo una volta apparsi.\nProduzione.\nI membri dello staff Kenichi Takano e Tsuneki Ikeda in precedenza lavoravano per la Toaplan e hanno contribuito a sviluppare un altro sparatutto simile quale \"Truxton\"; non a caso l'elenco iniziale dei punteggi record se letto verticalmente si pu\u00f2 leggere la scritta \"TOAPLAN FOR EVER\"."}
{"id": "793295", "revid": "1714743", "url": "https://it.wikipedia.org/wiki?curid=793295", "title": "Alfonso I d'Aragona", "text": "Origine.\nSecondo la \"Ex Gestis Comitum Barcinonensium\" era figlio del re d'Aragona, re di Pamplona e conte di Sobrarbe e Ribagorza, Sancho Ram\u00edrez (Sancho I di Aragona e Sancho V di Navarra) e, secondo la \"Cr\u00f3nica de San Juan de la Pe\u00f1a\", della sua seconda moglie, Fel\u00edcia di Roucy (1060- 3 maggio 1123), figlia d'Ildu\u00edno IV ( \u2020 1063), conte di Montdidier e di Roucy e Signouer de Ramerupt, e della moglie, Adelaide di Roucy, figlia di Ebles Conte di Roucy e della moglie, Beatrice di Hainaut (1015/20-1062).Sancho Ram\u00edrez era il figlio maschio primogenito del re d'Aragona e conte di Sobrarbe e Ribagorza, Ramiro I (come ci viene confermato dalla \"Ex Gestis Comitum Barcinonensium\" e, secondo la \"Cr\u00f3nica de San Juan de la Pe\u00f1a\", di Ermessinda di Foix (ca. 1015-1049, Gilberga di Foix, dopo il matrimonio, divenuta regina d'Aragona, si fece chiamare, Ermesinda), che secondo le \"Preuves de l'Histoire G\u00e9n\u00e9rale de Languedoc, Tome V\" era figlia del conte di Carcassonne e di Couserans e futuro conte di Foix, Bernardo Ruggero I, e dell'erede della contea e futura contessa di Bigorre, Garsenda, figlia del conte di Bigorre, Garcia Arnaud e della moglie, Riccarda, di cui non si conoscono gli ascendenti.Alfonso quindi era fratellastro del suo predecessore Pietro I.\nBiografia.\nL'anno di nascita viene dedotto dalla affermazione della \"Cr\u00f3nica de San Juan de la Pe\u00f1a\", che lfonso mor\u00ec all'et\u00e0 di 61 anni.\nI suoi primi anni li pass\u00f2 nel Monasterio de San Pedro de Siresa, a Valle de Hecho (Huesca), dove fu istruito nell'arte delle armi, ma anche in letteratura. Negli anni successivi la sua formazione fu completata anche sull'arte di governare.\nNel 1094, alla morte del padre, il fratellastro Pietro I divenne re d'Aragona e di Navarra, mentre Alfonso entr\u00f2 a far parte dell'esercito aragonese con sempre maggiori responsabilit\u00e0, sino a diventarne comandante in capo. In questo periodo prese parte a tutte le campagne militari di Pietro, fra le quali la conquista di Huesca, nel 1095, dopo aver sconfitto, nei pressi della citt\u00e0, alla battaglia di Alcoraz, il re di Saragozza, Al-Musta'in II; e, nel 1097, alla battaglia di Bair\u00e9n, che ferm\u00f2 l'avanzata degli almoravidi fu a fianco del Cid, signore di Valencia, che, l'anno prima, si era alleato col suo fratellastro, Pietro I; e Pietro I, riconoscente lo cita in un documento di donazione della \"Colecci\u00f3n diplom\u00e1tica del monasterio de San Victori\u00e1n de Sobrarbe\"; infine, nel 1100, fu ancora a fianco del fratellastro nella conquista di Barbastro e Sari\u00f1ena.\nTra il 1103 e l'inizio del 1104, mor\u00ec l'erede al trono, Pietro, figlio del fratellastro Pietro I, che rimase senza discendenti e, alla morte di Pietro I, il 28 settembre 1104, nella Val d'Aran, secondo il \"Gesta Comitum Barchinonensium\", Alfonso I gli successe.\nContinu\u00f2 nelle campagne militari iniziate dal fratello tanto da conquistarsi l'ammirazione di tutti i regni cristiani ed il soprannome de \"il Battagliero\". Conquist\u00f3 Ejea de los Caballeros y Tauste (1105), Tamarite de Litera, y San Esteban de Litera (1107). E poi sconfisse, per la seconda volta, nel 1110, al-Mustain II, re della taifa di Saragozza, a Valtierra.\nNel 1109, il re di Le\u00f3n e Castiglia Alfonso VI mor\u00ec, lasciando unica erede la figlia Urraca. I nobili castigliani, pur accettando, fecero pressione sulla regina, affinch\u00e9 si scegliesse un secondo marito che fosse un combattivo, capace di opporsi agli almoravidi e convinsero la regina (che in un primo tempo si era opposta) a sposare, in seconde nozze, il re d'Aragone e Navarra, Alfonso; nell'autunno del 1109, a Monz\u00f3n, Alfonso I \"il Battagliero\" spos\u00f2 la regina di Castiglia, Urraca,figlia del re di Le\u00f3n e Castiglia Alfonso VI il Valoroso e della sua terza moglie, Costanza di Borgogna, figlia del duca di Borgogna, Roberto I e di H\u00e9lie de Samur.. Furono proclamati entrambi re di Castiglia e di Le\u00f3n mentre al giovane figlio di Urraca, Alfonso Raim\u00fandez, veniva assegnata la Galizia, di cui veniva nominato re dai galiziani, guidati da Diego Gelm\u00edrez, nel 1110.\nFu un matrimonio disgraziato tra due persone incompatibili, il matrimonio sar\u00e0 costellato di conflitti ed incomprensioni sia sul piano personale che su quello politico. Tra i coniugi scoppiarono quasi subito delle ostilit\u00e0 che portarono ad una guerra civile, in cui gioc\u00f2 un ruolo importante il cognato di Urraca, Enrico di Borgogna, marito della sorellastra di Urraca, Teresa, che, desideroso, assieme alla moglie, di avere una parte del regno di Le\u00f3n e Castiglia, alleandosi ora con uno, ora con l'altro coniuge faceva vincere una fazione oppure l'altra.Nel 1110, Enrico, si rec\u00f2 in Francia, per assoldare un esercito, e l'anno dopo si accord\u00f2 con Alfonso per la deposizione della regina, Urraca e la spartizione del regno. L'accordo non pot\u00e9 concretizzarsi per la rappacificazione di Alfonso e Urraca, che cacciarono Enrico da Santar\u00e9m; ma nel novembre di quello stesso anno (1111), la ricostituita lega tra Enrico ed Alfonso I sconfisse la regina Urraca a Candespina e, con il pretesto delle infedelt\u00e0 della regina (la regina non fu un modello di fedelt\u00e0 coniugale), la rinchiuse in un castello nei pressi di Zamora. I nobili castigliani per\u00f2, che non sopportavano pi\u00f9 Alfonso I (perch\u00e9 privilegiava nella concessione di cariche pubbliche gli aragonesi ed i navarresi), convinsero Urraca ad impegnarsi a consegnare una parte del regno ad Enrico ed alla sorellastra Teresa, per cui le alleanze furono ribaltate e, nel 1112, unendo le loro forze, Enrico ed Urraca costrinsero Alfonso I a Pe\u00f1afiel, dove lo assediarono. La regina accondiscese alla divisione del suo regno; vedendo, per\u00f2, che i soldati portoghesi trattavano Teresa come una regina, Urraca, indispettita, decise di fare la pace con il marito annullando il patto con Teresa e Enrico, che si prepar\u00f2 a combattere contro Alfonso e Urraca..\nTeresa, definita dai cronisti bella ed astuta, rimasta vedova nel 1112, si precipit\u00f2 a corte per reclamare i diritti che spettavano a lei ed all'unico figlio maschio sopravvissuto al padre, Alfonso Henriquez, il futuro \"Conquistatore\", di tre anni. Non ottenendo soddisfazione, accus\u00f2 la sorellastra di voler avvelenare il marito; l'accusa probabilmente non era del tutto infondata, perch\u00e9 Alfonso, nel 1114, si separ\u00f2 dalla moglie (secondo la \"Ex Gestis Comitum Barcinonensium\" Alfonso, preso atto della consanguineit\u00e0 tra lui e la regina, Urraca, decise di ripudiala, la regina Urraca, senza perderne i possedimenti. Ma i nobili ed i cittadini di Leon e Castiglia si schierarono con la regina ed Alfonso fu costretto a rientrare in Aragona.\nSi rese ben presto necessario lo scioglimento del matrimonio che venne concesso dal papa Pasquale II (che aveva gi\u00e0 in precedenza dichiarato nullo il matrimonio per la consanguineit\u00e0, dato che ambedue discendevano da Sancho III Garc\u00e9s di Navarra e li aveva scomunicati), nel 1115, lasciando la sola Urraca regina di Castiglia e Le\u00f3n.La separazione diede inizio a un periodo di profonda instabilit\u00e0 per i confini dei regni, che Alfonso I risolse, dopo la morte (1126) di Urraca, con Alfonso VII occupando alcuni territori castigliani (Calahorra, e le province di Guip\u00fazcoa e di \u00c1lava).\nNel 1118, a Tolosa, fu celebrato un concilio che decise una crociata per la liberazione di Saragozza dai Mori. All'impresa parteciparono anche cavalieri francesi, e a maggio dello stesso anno fu posto l'assedio; la citt\u00e0 cadde il 18 dicembre, che divenne la capitale del regno d'Aragona. \nIn quel periodo conquist\u00f2 anche Fuentes de Ebro, Tudela, Cervera, Tarazona, Magall\u00f3n, Borja, Alag\u00f3n, Novillas, Mall\u00e9n, Rueda, \u00c9pila ed infine Tarragona, nel(1119).\nRipopol\u00f2 Soria ed i suoi dintorni; nel 1119, dopo aver posto l'assedio a Calatayud, dovette abbandonarlo, per far fronte ad un esercito di almoravidi, che, nel 1120, avanzavano verso Saragozza, per riconquistarla, e li sconfisse nella battaglia di Cutanda, a Calamocha (provincia di Teruel), poi torn\u00f2 a Calatayud e la conquist\u00f2, nel 1120; inoltre, occup\u00f2 Bubierca, Alhama de Arag\u00f3n, Ariza e Daroca.\nNel 1122 fond\u00f2 a Belchite un ordine militare, che fu pioniere degli ordini militari in Aragona, per la lotta contro i musulmani; tuttavia i musulmani che vivevano nelle citt\u00e0 conquistate da Alfonso non solo vennero difesi da eventuali angherie, ma, cos\u00ec come i mozarabi, furono anche beneficiati con particolari privilegi.\nNel 1125 tent\u00f2 inutilmente di invadere i terrori di Valenza, Murcia e Andalusia orientale.\nNel 1126 organizz\u00f2 una incursione militare contro Granada e contro Cordova; e dopo aver riportato una vittoria, nei pressi di Lucena, al termine della campagna, oltre ad aver conquistato un grande bottino, condusse con s\u00e9 14.000 mozarabi, con cui ripopol\u00f2 i territori a sud dell'Ebro,\nNel 1131 pose l'assedio a Bayonne, dove redasse il testamento che lasciava tutti i suoi regni all'Ordine del Tempio del Santo Sepolcro, che conquist\u00f2 dopo un anno di assedio.\nSpost\u00f2 quindi il suo obiettivo militare nella parte orientale del regno, allo scopo di poter conquistare tutta la valle dell'Ebro, sino alla foce del fiume,\nAssedi\u00f2 ed occup\u00f2, nel 1133, Mequinenza, vicino a Lerida,Dopo si spost\u00f2 a nord, assediando Fraga, secondo la \"Cr\u00f3nica de San Juan de la Pe\u00f1a\", con 300 cavalieri soltanto, tra cui Garc\u00eda IV Ram\u00edrez, futuro re di Navarra, ma il 17 luglio del 1134 fu sconfitto dagli assediati che avevano ricevuto aiuto da un grosso contingente, inviato dal re di Cordoba. Allora pass\u00f2 ad assediare il castello di Lizana, nella zona di Lerida, dove, secondo la \"Gesta Comitum Barchinonensium\", mor\u00ec, il 7 settembre 1134, dopo 31 anni di regno, in seguito alle ferite ricevute, combattendo contro i Mori, nella battaglia avvenuta tra le localit\u00e0 di Sari\u00f1ena e Gra\u00f1\u00e9n. Non lasci\u00f2 eredi e fu sepolto nel monastero di Montearag\u00f3n (Castello di Montearag\u00f3n, vicino a Jaca; successivamente, nel 1885, il corpo venne poi traslato nella cappella di San Bartolomeo, o Pantheon Reale, del monastero di San Pedro el Viejo ad Huesca. La morte di Alfonso I \u00e8 riportata anche nel \"Chronicon Burgense\" e nella \"Cr\u00f3nica de San Juan de la Pe\u00f1a\".\nIl suo testamento non fu accettato n\u00e9 dalla chiesa n\u00e9 dalla nobilt\u00e0 aragonese i quali, poich\u00e9 Alfonso non aveva eredi, secondo la \"Cr\u00f3nica de San Juan de la Pe\u00f1a\", nominarono alcuni reggenti, per poi orientarsi a offrire i due regni al fratello di Alfonso I, Ramiro, monaco del monastero di Saint-Pons-de-Thomi\u00e8res, vicino a Narbona. I nobili navarresi per\u00f2, non avendo fiducia nelle capacit\u00e0 di Ramiro rifiutarono, decisero per la separazione dei due regni, eleggendo Garc\u00eda, discendente dal re di Navarra, Garc\u00eda III S\u00e1nchez, per cui gli eredi di Alfonso furono:\nDiscendenza.\nAlfonso ed Urraca non ebbero discendenza e non si conoscono neppure figli illegittimi di Alfonso.."}
{"id": "793298", "revid": "486946", "url": "https://it.wikipedia.org/wiki?curid=793298", "title": "Campionato Mondiale di Pallacanestro Maschile 1950", "text": ""}
{"id": "793307", "revid": "125805797", "url": "https://it.wikipedia.org/wiki?curid=793307", "title": "Without Me (Eminem)", "text": "Without Me \u00e8 un singolo di Eminem, il primo estratto dal suo quarto album in studio, \"The Eminem Show\", pubblicato nel 2002.\nIl 28 febbraio 2018, la RIAA lo certifica singolo di multiplatino, avendo venduto oltre quattro milioni di copie nel mercato statunitense.\nIl 10 novembre 2020 alle ore 13:41 circa, il videoclip ufficiale su YouTube ha raggiunto la soglia di 1 miliardo di visualizzazioni.\nDescrizione.\nDopo il successo di \"The Marshall Mathers LP\" (2000), Eminem torn\u00f2 sulle scene con un singolo proposto come il seguito di \"The Real Slim Shady\". Il messaggio che intendeva tramandare era quello di uno che salvava il mondo, ma anche del suo ruolo crescente nell'industria musicale e nella cultura.\n\"Without Me\" \u00e8 una canzone che ironizza sulle tendenze di costume e perfino sulla politica. Tra i bersagli del brano vi sono il vicepresidente degli Stati Uniti Dick Cheney (coi suoi frequenti problemi cardiaci) e sua moglie Lynne Cheney, la stessa MTV, Chris Kirkpatrick degli 'N Sync, i Limp Bizkit, Elvis Presley e Moby. In un verso c'\u00e8 anche un attacco a Debbie Mathers, mamma del rapper: la donna aveva infatti intrapreso un'azione legale contro il figlio, a causa dei testi di \"My Name Is\".\nLe parole di apertura (\"Due ragazze del parco vanno in giro fuori...\") sono ispirate da \"Buffalo Gals\", singolo di Malcolm McLaren, mentre nell'intro parla Obie Trice (\"Obie Trice, \u00e8 il mio vero nome, non \u00e8 uno scherzo\"). All'epoca Obie, sotto contratto con la Shady Records, ottenne anche i suoi primi successi (l'intro in realt\u00e0 fa parte di un suo brano, \"Rap Name\").\nVideo musicale.\nIl video, diretto da Dr. Dre e Phillip Atwell, contiene scene che si attengono in gran parte al testo della canzone.\nVi sono Dr. Dre ed Eminem che parodiano Batman e Robin, il primo vestito di nero come un bullo di strada e il secondo da Robin ma con il nome di \"Rap Boy\". La loro \"missione\" \u00e8 salvare i giovani dalle influenze negative della musica. Eminem appare anche a piedi nudi in parte del video, nei panni di un paziente trasportato d'urgenza nella corsia di un ospedale (riferimento ad \"E.R. - Medici in prima linea\", qui ribattezzato \"EM\" in attinenza con il nome d'arte del rapper). Le attrici porno Jenna Jameson e Kianna Dior appaiono a letto con lui all'inizio del video. Eminem prende in giro anche Osama bin Laden: questi canta alla fine del video ma viene inseguito dai D12, poi alza bandiera bianca e balla con la crew. In una parte del video, pi\u00f9 precisamente quella dove si sente ripetere \"...guess who's back...\" appare un uomo cactus visto nel video \"Purple Pills\" dei D12.\nParti del clip di \"Without Me\" si vedono in altri video (\"In da Club\" di 50 Cent, \"I Know You Don't Love Me\" di Tony Yayo).\nIl video ha ottenuto la certificazione Vevo."}
{"id": "793310", "revid": "1442080", "url": "https://it.wikipedia.org/wiki?curid=793310", "title": "Canale 11 (Lombardia)", "text": "Canale 11 \u00e8 stata una emittente locale con sede a Correzzana (MB) che copre la Lombardia occidentale. L'attuale denominazione \u00e8 stata assunta nel 2003. Fa parte del circuito di emittenti associate al canale satellitare TV2000.\nStoria.\nGli albori.\nL'emittente nasce come \"Telerenate\", espressione dell'omonimo centro brianzolo (Renate), nel 1984.\nL'anno seguente lascia la denominazione, definita troppo locale, e si trasforma in \"Brianzasei\".\nGli iniziali impianti di trasmissione erano situati a Barzan\u00f2 (450 metri d'altezza) e sul tetto del collegio De Amicis di Cant\u00f9, occupando tre canali di frequenza (il 30, il 47 e il 60). Nel 1997 l'UHF 47 viene ceduto a Rete 55; stessa sorte tocc\u00f2 nel 2002 all'UHF 60, passato a Primarete Lombardia.\nNel 1999 il nome dell'emittente muta in \"Tele Monza Brianza\" e acquista l'esclusiva per le partite interne ed esterne del Calcio Monza e della Fiammamonza, mandando in onda la trasmissione \"Brianza Sport\" condotta dal noto giornalista di fede biancorossa Giancarlo Besana.\nAndenna, Tortorella e il progetto \"Family TV\".\nNel 2003 arriva la svolta per la piccola emittente: la propriet\u00e0 viene rilevata da Cino Tortorella ed Ettore Andenna e gli studi di produzione trovano posto a Paderno Dugnano nel nord dell'hinterland milanese.\nViene dato il via a \"Family TV\", un progetto nato con l'intenzione di creare una televisione a misura di famiglia, ma i problemi iniziano con lo spostamento dei ripetitori in Valcava: l'emittente avrebbe potuto andare sui 1200 metri bergamaschi a patto che il segnale non avesse provocato disturbi alla postazione di Telelombardia del Monte Calenzone, spostando il cono d'ombra pi\u00f9 a nord rispetto al capoluogo lombardo.\nAll'inizio del mese di marzo del 2004 viene dimostrata la non ottemperanza della disposizione, rilevando una potenza maggiore del previsto nel centro di Milano, e viene spenta la postazione.\nNumerosi articoli nei giorni seguenti portano alla ribalta la vicenda, estendendo l'interesse a livello nazionale. Cino Tortorella addirittura proclama uno sciopero della fame (poi mai messo in atto) e chiede l'aiuto dell'allora ministro delle telecomunicazioni Maurizio Gasparri. Il ministro accoglie la richiesta di Mago Zurl\u00ec ma riduce il bacino d'utenza, tornando a quello d'origine, e cio\u00e8 la parte nord della Brianza.\nL'abbandono del progetto e il ritorno all'origine.\nAlla fine Cino Tortorella abbandona definitivamente il progetto \"Family TV\" : il bacino d'utenza concesso dal ministero viene ritenuto insufficiente (soprattutto per l'esclusione della citt\u00e0 di Milano) e nel 2005 avviene il ritorno a Correzzana. Nel palinsesto tornano i consueti programmi sportivi e l'informazione locale. Cessa le trasmissioni nel 2019.\nMultiplex Canale 11.\nCanale 11 viene irradiato sulla frequenza UHF 29 dalla postazione di Valcava in provincia di Lecco (a 1340 metri d'altezza). Le aree servite dal segnale sono: Milano, la Brianza (Agrate Brianza, Carate Brianza, Casatenovo, Lissone, Merate, Monza, Seregno, Varedo) e parte delle province di Lecco, Como, Varese."}
{"id": "793312", "revid": "767487", "url": "https://it.wikipedia.org/wiki?curid=793312", "title": "Steve Mackay", "text": "Biografia.\nMackay era noto agli Stooges per il suo lavoro con il gruppo avant-rock di Detroit Carnal Kitchen. Venne ingaggiato da Iggy Pop due giorni prima del trasferimento del gruppo a Los Angeles per la registrazione di \"Fun House\", e dopo aver provato con il gruppo diverse volte.\nIl suo stile distintivo e potente spazia dall'instro rock all'approccio free jazz sperimentale di Ornette Coleman e Albert Ayler. Questo mix stilistico era fuori dal comune al tempo. Il suono del sassofono di Mackay del periodo Stooges, creer\u00e0 innegabilmente un precedente ai musicisti jazz dei primi anni ottanta, come John Zorn. Mackay andr\u00e0 in tourn\u00e9e con gli Stooges nel 1970 e nel 1971.\nNei seguenti dieci anni suoner\u00e0 con una serie di musicisti underground molto nutrito, tra i quali Violent Femmes, Snakefinger, Commander Cody, Zu, Andre Williams, The Moonlighters, Clubfoot Orchestra, e molti altri fino alla fine degli anni ottanta. Nei primi anni novanta la notoriet\u00e0 di MacKay sub\u00ec un calo quando si trasfer\u00ec vicino a San Francisco e inizi\u00f2 a lavorare come elettricista.\nSparito dalla scena musicale, Mackay venne dato per morto. Nel 1999 infatti, nelle pagine sugli Stooges dei siti web di VH1, MTV e Rolling Stone, vi era scritto che egli era morto negli anni settanta. L'origine della storia \u00e8 sconosciuta, ma per smentire la cosa, la casa discografica (nonch\u00e9 collettivo musicale noise) Radon contatt\u00f2 Mackay per la realizzazione del suo primo disco solista. Fu cos\u00ec quindi che nel 1999 venne realizzato il singolo \"Death City\", e Mackay inizi\u00f2 di nuovo a registrare regolarmente con una serie di musicisti associati alla Radon, formando cos\u00ec il gruppo Steve Mackay e Radon Ensemble.\nMackay si riunir\u00e0 agli Stooges nel 2003, e si esibir\u00e0 dal vivo per la prima volta da quasi 30 anni al Coachella Festival. Oltre a partecipare alle tourn\u00e9e degli Stooges, appare anche nel DVD \"Live in Detroit\" e nell'album dal vivo \"Telluric Chaos\", oltre a collaborare anche nell'album del 2007 \"The Weirdness\".\nHa anche partecipato ad alcune esibizioni dal vivo dei Violent Femmes, con i quali aveva collaborato per gli album \"Hallowed Ground\" e \"The Blind Leading the Naked\".\nLa discografia solista di Mackay comprende il CD \"30 Years of Service\", realizzato nel 2005 (in collaborazione con Smegma), e gli album \"Michigan and Arcturus\" e \"Tunnel Diner\" del 2006. Oltre a questi album, Mackay ha realizzato una raccolta di demo degli anni ottanta, solisti e in gruppo, chiamato \"En Voyage\", ed ha partecipato a diverse compilation come \"Popular Electronic Uzak\", \"You've Got Your Orders 3\", e \"Multiball Magazine Issue 2\". Steve Mackay con il Radon Ensemble si \u00e8 esibito diverse volte dal vivo (il pi\u00f9 recente tour si \u00e8 compiuto nel 2006 in Inghilterra ed Europa) ed alle radio.\n\u00c8 scomparso nel 2015 all'et\u00e0 di 66 anni per sepsi."}
{"id": "793313", "revid": "1543377", "url": "https://it.wikipedia.org/wiki?curid=793313", "title": "Rex (storia romana)", "text": "Il rex (che tradotto dal latino significa re) era il supremo magistrato che governava Roma.\nSecondo la tradizione questa figura, legata alla fondazione di Roma, sarebbe stata ivi presente fin dalla sua fondazione, nel 753 a.C., ad opera di Romolo (primo re di Roma), al 509 a.C., anno della cacciata dell'ultimo re, Tarquinio il Superbo, dalla citt\u00e0. Questo periodo \u00e8 indicato come l'et\u00e0 regia di Roma.\nI re di Roma (753-509 a.C.).\nNonostante la cultura di massa rimandi ai sette re di Roma, delle fonti romane si tramandano i nomi di otto re che si succedettero a Roma durante l'epoca regia. Infatti Romolo, il fondatore di Roma, per alcuni anni regn\u00f2 con il sabino Tito Tazio, istituendo una diarchia. Una formula usata per ricordare mnemonicamente l'ordine di successione dei re \u00e8 la seguente RO NU TU AN TAR SE TAR senza il re della diarchia Tito Tazio.\nElezione.\nAlla morte del re, Roma entrava in un periodo di interregno. \nIl potere supremo dello Stato era devoluto al senato, che aveva il compito di indicare un nuovo re. Il senato si riuniva e nominava, per un periodo di cinque giorni, uno dei suoi membri come interrex, con l'unico scopo di indicare il prossimo re di Roma. Scaduto inutilmente il termine di cinque giorni, l'interrex, con il consenso del senato, provvedeva a nominare un altro senatore come nuovo interrex, per un altro mandato di cinque giorni. \nQuando l'interrex trovava un candidato adatto, lo candidava al senato per ottenere la ratifica della nomina. In caso di ratifica, l'interrex convocava i comizi curiati, che presiedeva per la procedura di elezione del re.\nL'assemblea dei \"comitia curiata\", poteva solo accettare o rifiutare il candidato re. Se accettato, il re eletto non poteva entrare subito nel suo ufficio. Occorrevano ancora due altri atti perch\u00e9 fosse pienamente investito dell'autorit\u00e0 regale. \nInnanzitutto era necessario interrogare la volont\u00e0 divina degli d\u00e8i, mediante gli auspici, dal momento che il re avrebbe dovuto servire come sommo sacerdote di Roma. Un augure eseguiva la cerimonia. Il secondo atto che doveva essere eseguito era il conferimento dell\"'imperium\" al re, che avveniva attraverso l'approvazione della \"lex curiata de imperio\", votata sempre dai comizi curiati.\nCome si evince dalla procedura descritta, se in teoria era il popolo, tramite i comizi curiati, ad eleggere il proprio re, di fatto era il senato a controllare il processo di elezione del re.\nIstituzioni.\nNello svolgimento delle sue attivit\u00e0 era assistito dai sacerdoti e i pontefici (soprattutto per questioni sacre-religiose) e in alcuni frangenti dai comizi curiati. Secondo alcune fonti il re concedeva a quest'ultima potere decisionale nei processi qualora fosse indeciso sulla risoluzione del caso previa autorizzazione del senato.\nIl \"rex\", anche se limitato da tutti questi atti, il che ci pone di fronte ad una monarchia tutt'altro che assoluta, rivestiva il ruolo pi\u00f9 importante per la comunit\u00e0 coadiuvato dagli ausiliari del \"rex\":\nEvoluzione della figura del rex.\nNel corso del periodo monarchico la figura del rex assunse diverse sfumature a seconda del reggente. Nello specifico si possono delineare essenzialmente due periodi:\nIn questo periodo vengono creati molti sacerdozi e forti alleanze internazionali con i popoli vicini. Si delinea nella prima parte di questa fase una figura monarchica subordinata da altri poteri radicati nella citt\u00e0: familiae, gentes e soprattutto collegio sacerdotale, detentore dei mores desunti dalla rivelazione (almeno inizialmente gli Auspici del \"rex\" rivestono un ruolo secondario). Da notare comunque che gi\u00e0 in questo periodo la figura \"rex\" comincia ad acquisire importanza soprattutto nell'ambito pubblico e internazionale\nSuperando la precedente concezione che considerava il rex come primus inter pares (almeno rispetto ai patrizi), i Tarquinii, influenzati dalla loro discendenza etrusca, incrementarono sempre pi\u00f9 l'accentramento dei poteri. Questo processo di centralizzazione port\u00f2 comunque in questo periodo anche notevoli benefici al diritto romano (ad esempio il censo istituito da Servio Tullio) anche se, come \u00e8 noto, avr\u00e0 come ultima conseguenza l'assolutismo di Tarquinio il Superbo e l'abbandono della forma monarchica.\nIn et\u00e0 repubblicana la figura del \"rex\", in particolare per quanto riguarda i compiti religiosi, passer\u00e0 alla figura del rex sacrorum perdendo ogni valenza politica."}
{"id": "793319", "revid": "306856", "url": "https://it.wikipedia.org/wiki?curid=793319", "title": "Santuario di Notre-Dame-des-Neiges", "text": "Il santuario di Notre-Dame-des-Neiges sorge in localit\u00e0 Machaby a 696 m s.l.m. nel comune di Arnad e fa parte degli antichi santuari valdostani posti in localit\u00e0 isolate e meta di processioni devozionali.\nIl Santuario.\nIn un vallone profondo e fitto di castagni, abbandonata la carrozzabile che parte da Arnad, una strada sterrata, l'antica mulattiera \"Pavi\u00e0 du Bioley\", conduce al suggestivo santuario dedicato alla Madonna delle Nevi posto a mezza costa, prima di arrivare al villaggio di Machaby e al forte recentemente ristrutturato.\nAll'inizio del sentiero un cartello di informazione per i turisti ci fornisce le seguenti notizie:\nOgni anno, come si ricava dalle memorie degli abitanti del luogo riguardo all'arco di tempo tra 1800 e 1900 fino agli anni 60, la prima domenica del mese di maggio, il 5 agosto e la domenica pi\u00f9 vicina a tale data vi si celebrava la festa della Madonna delle Nevi, i pellegrini giungevano a piedi anche da luoghi lontani per l'epoca, per esempio tutti gli anni proveniva da Biella un nutrito gruppo di pellegrini che trovava rifugio nelle strutture preposte nei pressi del santuario,e nel pianoro sovrastante denominato Praduegne che fungevano anche da luoghi di ristoro dove si poteva pranzare. Entrambe le date :di Maggio e di Agosto riconnettono il luogo come anche la pietra della fertilit\u00e0 agli antichi rituali (primaverili e del raccolto) delle feste celtiche di Beltane (a Maggio ) e di Lughnasa (Agosto). Un'antica leggenda vuole che il Santuario sia stato costruito sul luogo in cui fu rinvenuta la statua lignea della Madonna: secondo tale leggenda, i pastori che l'avevano trovata in un cespuglio la sistemarono subito nell'oratorio del villaggio sovrastante; ma, miracolosamente, il giorno dopo, la statua era di nuovo nel medesimo cespuglio, come ad indicare il luogo prescelto per il sacro edificio.\nCuriosit\u00e0.\nLa famiglia di pittori Artari era originaria di Campione d'Italia e attiva gi\u00e0 nel XVII secolo; troviamo discendenti di tale famiglia in molti paesi europei (Svizzera, Germania, Paesi Bassi, Inghilterra). Un suo rappresentante, Maria Luigi Artari, si stabil\u00ec in Valle d'Aosta (1832); i suoi tre figli, Alessandro, Augusto ed Antonio, ebbero modo di formarsi alla Accademia Albertina di Torino e di affermarsi poi tra i protagonisti dell'arte sacra in Valle d'Aosta nella seconda met\u00e0 del XIX secolo. Sono loro gli autori degli affreschi della cupola del santuario (1856).\n parlano della presenza di altre statue litiche - coeve di quelle, tuttora presenti, di San Grato (patrono della Valle d'Aosta) e di San Girolamo - poste prima dell'arrivo al santuario: esse avrebbero costituito il gruppo mutilo di un Calvario scolpito in pietra nera. Tale gruppo scultoreo, assieme alle nicchie con i Misteri del Rosario, qualifica il santuario di Machaby come abbozzo di Sacro Monte."}
{"id": "793321", "revid": "287204", "url": "https://it.wikipedia.org/wiki?curid=793321", "title": "ASSI Milano", "text": "Gli Assi Societ\u00e0 Sportiva Milano sono stati una squadra di pallacanestro maschile italiana.\nCome ricordava Arrigo Muggiani, la societ\u00e0 fu fondata dagli studenti dell'istituto privato di istruzione superiore di Milano Cavalli e Conti con la collaborazione della sezione milanese della YMCA. La squadra milanese fu un'autentica protagonista della preistoria del campionato italiano, vincendo sei scudetti in sette stagioni tra il 1921 ed il 1927, prima di scomparire dopo la stagione 1930.\nIl primo scudetto lo vinse nel 1921. Si conferm\u00f2 nel 1922: dopo aver battuto Juvenilia, Comense e US Milanese nel girone B di qualificazione, l'ASSI vinse anche semifinale e finale contro le prime 2 classificate del girone A. Nei cinque anni successivi l'ASSI domin\u00f2, perdendo solo il titolo 1923, conquistato dall'Internazionale Milano in finale proprio contro l'ASSI. Per tutte le stagioni l'allenatore in campo fu Guido Brocca, che a tutt'oggi \u00e8 il secondo allenatore pi\u00f9 titolato d'Italia in quanto a scudetti dopo Cesare Rubini."}
{"id": "793322", "revid": "44638", "url": "https://it.wikipedia.org/wiki?curid=793322", "title": "Assi Milano", "text": ""}
{"id": "793324", "revid": "253269", "url": "https://it.wikipedia.org/wiki?curid=793324", "title": "Donald O'Connor", "text": " \nDopo un'intensa esperienza di attore bambino nel vaudeville e al cinema, si afferm\u00f2 soprattutto come protagonista della serie \"Francis, il mulo parlante\" e per la sua interpretazione in \"Cantando sotto la pioggia\" (1952), in cui esegu\u00ec da solista il numero acrobatico sulle note di \"Make 'Em Laugh\".\nBiografia.\nDonald O'Connor nacque a Chicago nel 1925 da una famiglia di emigranti irlandesi, artisti di circo e di vaudeville. Perse in giovane et\u00e0 la sorella in un incidente stradale ed il padre a causa di un attacco di cuore.\nAttivo nel vaudeville dall'et\u00e0 di 2 anni, nel 1937 apparve con i fratelli in numeri di variet\u00e0 nei film \"Melody for Two\" e \"It Can't Last Forever\". Il successo gli apr\u00ec la strada per una breve ma intensa esperienza di attore bambino al cinema, dove nel 1938-39 prese parte a ben 11 film, segnalandosi nella parte di \"Huckleberry Finn\" in \"Tom Sawyer, Detective\" (1938), e in ruoli di rilievo in \"Sing, You Sinners\" (1938), \"Boy Trouble\" (1939), \"Unmarried\" (1939), \"Beau Geste\" (1939), ed altri ancora..\nTornato per qualche anno al vaudeville si impose nuovamente al cinema a partire dagli anni quaranta come attore di commedie e ballerino e cantante nei grandi musical. Il maggiore successo lo raggiunse negli anni cinquanta con il film \"Francis, il mulo parlante\" e i relativi sequel, con i musical \"Cantando sotto la pioggia\" (1952) e \"Follie dell'anno\" (1954), e alla televisione come conduttore in \"The Donald O'Connor Show\" (1954-1955).\nIl suo aspetto fanciullesco gli imped\u00ec di ottenere parti da protagonista in commedie romantiche, fatta eccezione dei film in cui apparve con grandi star come Bing Crosby. Con il declino dei musical, alla fine degli anni cinquanta, si dedic\u00f2 in prevalenza al teatro e alla televisione. Dopo un periodo di buio negli anni settanta, ritorn\u00f2 in alcuni spettacoli a Broadway e successivamente fece diverse apparizioni in serie televisive.\nL'attore mor\u00ec nel 2003 in California, all'et\u00e0 di 78 anni.\nVita privata.\nDal 1944 al 1954 fu sposato con Gwendolyn Carter, dalla quale ebbe una figlia. Dopo il divorzio, si un\u00ec in seconde nozze nel 1956 con Gloria Noble, con la quale ebbe tre figli e rimase per il resto della vita."}
{"id": "793328", "revid": "767487", "url": "https://it.wikipedia.org/wiki?curid=793328", "title": "Victor Antoine Signoret", "text": "Dedic\u00f2 le sue ricerche agli Homoptera ed Heteroptera, ed \u00e8 considerato uno dei maggiori esperti di Coccidoidea. \n\u00c8 stato membro della \"Soci\u00e9t\u00e9 entomologique de France\" nonch\u00e9 membro onorario della \"Royal Entomological Society of London\"."}
{"id": "793329", "revid": "1543377", "url": "https://it.wikipedia.org/wiki?curid=793329", "title": "Fuori Uso", "text": "Fuori Uso \u00e8 una rassegna d'arte contemporanea, che dal 1990 si svolge periodicamente a Pescara, in momenti e spazi diversi della citt\u00e0.\nStoria.\nNasce da un'iniziativa del gallerista Cesare Manzo, che poi ha coinvolto numerosi curatori nazionali e internazionali tra cui Nicolas Bourriaud, Paolo Falcone, Achille Bonito Oliva, Teresa Macr\u00ec, Emanuela De Cecco, Hou Hanru, Giacinto di Pietrantonio, Mario Codognato e altri.\nLa caratteristica della mostra \u00e8 quella di svolgersi in luoghi della citt\u00e0 in disuso con il risultato di renderli vitali ed ancora fruibili, come spazi d'arte e di incontro. Si pone soprattutto come manifestazione di protesta, che rivendica la necessit\u00e0 dell'arte nelle citt\u00e0 e la carenza di attenzione per luoghi abbandonati che devono essere restituiti alla collettivit\u00e0.\nEdizioni.\nLa prima edizione si svolse nel 1990 nell'ex distilleria Aurum.\nLa seconda edizione ebbe luogo nel 1991 presso l'ex municipio di Castellamare Adriatico, ed ex istituto \"Di Marzio\" (oggi sede del Conservatorio Luisa D'Annunzio), con il titolo \"Scuola d'obbligo\", e a cura di Achille Bonito Oliva.\nNel 1993 si svolge nell\"'ex Gaslini\", locale noto anche come \"La Fabbrica\" situato in viale Pindaro nei pressi dell'Universit\u00e0, un ex oleificio riutilizzato come discoteca e ristorante. Ebbe titolo \"\"A prescindere\" e fu curata ancora da Oliva.\nNel 1994 viene allestita nuovamente all\"'ex Gaslini\" con il titolo \"Opera Prima\"\".\nNel 1995 la manifestazione \u00e8 nuovamente ospitata nei locali dell'Aurum e ottiene un enorme successo, con 50.000 visitatori. Tale edizione \u00e8 stata definita l'evento d'arte contemporanea pi\u00f9 importante in Italia insieme alla biennale di Venezia. Il curatore \u00e8 stato Giacinto Di Pietrantonio Rimangono alcune opere di questa edizione in una delle sale del museo, tra le quali il Tunnel Aviani.\nNel 1996 viene scelta come sede l'ex stazione di Pescara Porto (della FEA, Ferrovie Elettriche Abruzzesi).\nNel 1997 viene nuovamente coinvolta la stazione FEA (al tempo l'antico piazzale binari era utilizzato come deposito autobus, mentre il fabbricato era gi\u00e0 inutilizzato) e rimane ancora visibile l'iscrizione FUORI USO '97 sulla facciata dell'edificio; il titolo scelto \u00e8 \"\"Perch\u00e8?\". Contemporaneamente viene organizzata anche all'ex colonia marina Stella Maris, nel comune di Montesilvano con il titolo \"Mercato Globale\".\nNel 1998 fu utilizzato il piano superiore dell'ex COFA (consorzio ortofrutticolo, ad oggi abbattuto) in zona portuale, con titolo \"Mostrato\".\nNel 1999 la mostra \u00e8 allestita nell'ex clinica Baiocchi con il titolo \"Ars Medica\"\" in via Nazionale Adriatica Nord, oggi Distretto Sanitario Locale.\nNel 2000 si scelse di allestire la mostra nell'area del lungofiume sud, sotto il ponte del raccordo autostradale e sul retro del Museo delle genti d'Abruzzo.\nL'edizione del 2002 e del 2004 si svolgono presso l'ex Ferrotel, un vecchio hotel costruito per le soste dei ferrovieri situato nei pressi della stazione centrale lungo Corso Vittorio Emanuele II. \nLa 14\u00aa edizione si svolge ancora nei locali dell'ex COFA con il titolo \"Altered States. Are you experienced?\", articolata in tre eventi dislocati in due anni: il primo parte a novembre 2005 ed \u00e8 curato da Agnes Kohlmeyer, il secondo, nella primavera del 2006, curato da Paolo Falcone e Nicolas Bourriaud, e a ottobre 2006 l'evento conclusivo curato da Achille Bonito Oliva.\nPer l'edizione del 2009 viene organizzata la proiezione di un video che racconta le difficolt\u00e0 di organizzazione della manifestazione e le sue finalit\u00e0 culturali.\nNel 2011 viene annunciata una nuova edizione da svolgersi presso l'ex colonia Stella Maris; con curatore Achille Bonito Oliva. La mostra viene per\u00f2 annullata.\nNel 2012 la mostra viene organizzata nel parcheggio sotterraneo dell'edificio in cantiere \"Torre OperA\" progettato da Mario Botta, situato nella zona del nuovo tribunale; il titolo della mostra \u00e8 stato \"\"Fuori Uso in Opera\".\nNel 2016 si \u00e8 svolta la 16\u00aa edizione nella sede dell'ex tribunale in piazza Emilio Alessandrini, in locali inutilizzati dal Mediamuseum che \u00e8 ospitato nello stesso edificio. Il titolo della mostra \u00e8 \"Avviso di garanzia\"\".\nArtisti.\nLa mostra, negli anni, ha dato spazio a molti giovani artisti locali, nazionali e provenienti da tutto il mondo, ma ha visto la partecipazione di grandi nomi italiani dell'arte come Vanessa Beecroft, Maurizio Cattelan, Enzo Cucchi, Mario Merz, Sergio Nannicola, Domenico Paladino, Michelangelo Pistoletto, Mimmo Rotella, Sergio Sarra, Mario Schifano, Ettore Spalletti ma anche internazionali come Richard Long, David Hammons, Christelle Familiari, Nan Goldin, Julian Opie, Tony Cragg, Liam Gillick, Paul McCarthy, Peter Halley, Joseph Kosuth, Rosemarie Trockel e molti altri. \nLe opere presentate nelle varie edizioni spaziano dalla pittura alla scultura al video all'installazione e numerosissime sono quelle realizzate in situ.\nRiconoscimenti.\nLa manifestazione \u00e8 il progetto vincitore tra tutti i paesi europei del programma Cultura 2000, si avvale del supporto finanziario dell'Unione Europea ed \u00e8 cofinanziato e promosso dall'Assessorato alle Politiche Comunitarie in partenariato con l'Associazione culturale Arte Nova - Fuori Uso, la Regione Abruzzo, la Fondazione Pescara-Abruzzo, l'ACAX di Budapest e la Galeria Noua di Bucarest.\nDal 2007 la mostra \u00e8 divenuta itinerante: infatti \u00e8 stata ospitata anche dall'\"Agency for Contemporary Art Exchange\" di Budapest e, in estate, dalla \"MNAC -National Museum of Contemporary Art\" ed alla \"Galleria Noua\" di Bucarest."}
{"id": "793330", "revid": "114118", "url": "https://it.wikipedia.org/wiki?curid=793330", "title": "Fuori uso", "text": ""}
{"id": "793332", "revid": "1909146", "url": "https://it.wikipedia.org/wiki?curid=793332", "title": "Battista Fregoso (1452-1504)", "text": "Biografia.\nFiglio del doge Pietro Fregoso (1412-1459) e di Bartolomea Grimaldi (figlia di Giovanni, signore di Monaco, Mentone e Roccabruna), venne chiamato Battistino, per distinguerlo dal nonno paterno. Trascorse parte della giovinezza presso gli zii, principi di Piombino. Educato da Raimondo Soncino, accost\u00f2 agli studi umanistici l'esercizio delle armi. In et\u00e0 adulta, si dedic\u00f2 anche alla scrittura di libri, dei quali il pi\u00f9 noto porta il titolo greco di \"Anterote\", pubblicato a Milano nel 1496; scrisse anche \"Baptista Fulgosi Anteros\" in volgare, con postille latine.\nDalla corte di Piombino, si trasfer\u00ec a Novi, feudo concesso dal duca di Milano a suo padre a compenso di un suo aiuto militare. Nel 1478, approfittando della turbolenta situazione di Genova, dilaniata da continue minacce di una guerra civile tra le fazioni oligarchiche, part\u00ec da Novi con un buon numero di armati e, giunto a Genova, acquist\u00f2 con la corruzione il favore di Obietto Fieschi: con l'aiuto dell'esercito di questi, pot\u00e9 allontanare con la forza il doge in carica Prospero Adorno. Il 25 novembre 1478 gli venne conferito il dogato che mantenne cinque anni, sino a quando fu deposto dal suo stesso zio, il cardinale Paolo Fregoso, che rivest\u00ec il dogato per la terza volta.\nIl cardinale suo zio riusc\u00ec anche per un certo periodo a sottrargli il feudo di Novi, a favore del proprio figlio naturale Fregosino. Battista fu costretto a rifugiarsi in Francia, ufficialmente per dedicarsi allo studio della storia e delle lettere. Richiamato in patria dagli oppositori di Paolo Fregoso, non riusc\u00ec tuttavia a riottenere il titolo di doge, nonostante la caduta dello zio nel 1488. Messo al bando come tutti i membri della sua famiglia, fu costretto a tornare in esilio dove scrisse l'opera \"Fatti e detti memorabili\". Reintegrato nei suoi possedimenti da Ludovico Sforza, con il quale ebbe rapporti ambigui, barcamenandosi tra il duca di Milano e il re di Francia, non fece mai pi\u00f9 ritorno nei suoi feudi.\nTrascorse gli ultimi giorni della sua vita a Roma dove si era recato nella speranza di ricevere assistenza dal papa Giulio II. Mor\u00ec nel 1504 e venne sepolto a Genova nella chiesa di Sant'Agostino.\nDiscendenza.\nBattista spos\u00f2 in prime nozze Catocchia Spinola e in seconde nozze Bernardina Torelli, figlia di Cristoforo I Torelli, conte di Guastalla e di Montechiarugolo. Ebbero due figli:"}
{"id": "793337", "revid": "1452073", "url": "https://it.wikipedia.org/wiki?curid=793337", "title": "Glicirrizina", "text": "La glicirrizina \u00e8 un glicoside saponinico tri-terpenoide che rappresenta il principio attivo dell'estratto di liquirizia. In forma acida non \u00e8 particolarmente solubile in acqua, ma il suo sale di ammonio risulta solubile per valori di pH &gt; 4.5.\nIn ambito farmacologico questo composto viene sfruttato come espettorante e come gastroprotettore nell'ulcera peptica. Trova anche utilizzo come dolcificante alimentare, essendo fino a 50 volte pi\u00f9 dolce del saccarosio e rispetto al quale il gusto dolce viene percepito pi\u00f9 tardi ma rimane pi\u00f9 a lungo in bocca. Rispetto al dolcificante sintetico aspartame continua a conferire gusto dolce anche in seguito a riscaldamento. Effetti collaterali dovuti a sovradosaggio sono l'ipertensione e l'edema, dovuti all'accumulo di ioni sodio e acqua. La glicirrizina, inibisce l'enzima 11beta-idrossisteroide deidrogenasi il quale, in una situazione fisiologica, catalizza la formazione di cortisone (forma meno attiva) a partire dal cortisolo (forma attiva). Il cortisolo pu\u00f2 agire similmente all'aldosterone sui recettori mineralcorticoidi, con conseguente aumentato riassorbimento di sodio e acqua nel tubulo collettore renale. L'uso \u00e8 comunque sconsigliato per chi soffre di ipertensione arteriosa.\nL'American Journal of Epidemiology ha pubblicato un articolo in cui le viene attribuito un aumento della probabilit\u00e0 di disordini cognitivi e del comportamento nei bambini di donne che ne abbiano fatto un largo consumo in gravidanza: secondo Seckl e Katri R\u00e4ikk\u00f6nen, del dipartimento di psicologia dell'Universit\u00e0 di Helsinki, la glicirizzina pu\u00f2 danneggiare la placenta, lasciando passare alcuni ormoni legati allo stress che vengono prodotti dall'organismo della madre."}
{"id": "793343", "revid": "124453544", "url": "https://it.wikipedia.org/wiki?curid=793343", "title": "Museo per la storia dell'Universit\u00e0 di Pavia", "text": "Il Museo per la storia dell'Universit\u00e0 di Pavia \u00e8 un museo a carattere storico-medico, con finalit\u00e0 didattiche e scientifiche, che raccoglie materiale riguardante la storia dell'Universit\u00e0 di Pavia.\nStoria.\nIl Museo si trova all'interno del palazzo centrale universitario, affacciato sul cortile dei caduti, l'antico cortile medico dell'Universit\u00e0.\nIl Museo fu ufficialmente inaugurato nel 1936 e la sua origine si lega alla \"Prima esposizione nazionale di storia della scienza\", che si tenne a Firenze nel 1929. Anche l'Universit\u00e0 di Pavia aveva partecipato alla Mostra, inviando alcuni pezzi, a testimonianza della lunga storia dell'Ateneo pavese e dell'attivit\u00e0 di scienziati che vi operarono attraverso i secoli. Alla conclusione dell'esposizione i cimeli tornarono a Pavia e cominci\u00f2 a farsi strada l'idea di allestire un'esposizione permanente all'interno dell'antico palazzo universitario. Pochi anni pi\u00f9 tardi, nel 1932 si tenne una mostra, curata dall'anatomico Antonio Pensa, per ricordare Antonio Scarpa, fondatore della \"Scuola anatomica pavese,\" nel primo centenario della sua morte. Poco dopo il Rettore, prof. Ottorino Rossi, affid\u00f2 al prof. Guido Sala (primo direttore del Museo) e al prof. Antonio Pensa (preside della Facolt\u00e0 medica) il compito di realizzare il Museo. A quell'epoca il Museo accoglieva scritti autografi, opere a stampa e preparazioni anatomiche dello stesso Scarpa e di alcuni dei suoi successori, come Giacomo Rezia e Bartolomeo Panizza. Il materiale anatomico divenne il primo nucleo dell'attuale allestimento museale.\nNel 1938 la direzione del Museo venne affidata al prof. Pensa, che lo diresse fino alla sua morte.\nSotto la guida di Pensa, negli anni cinquanta, grazie al sostegno del Rettore Plinio Fraccaro, furono ampliati gli spazi espositivi ed arricchite le collezioni conservate ed alla sezione di Medicina fu aggiunta la sezione di Fisica, intitolata ad Alessandro Volta, consentendo cos\u00ec al Museo di raggiungere nel 1961 l'apice della sua espansione, pur necessitando di nuovi spazi.\nAlla morte di Pensa, nel 1970, subentr\u00f2 nella direzione del Museo il prof. Bruno Zanobio, docente di storia della medicina nell'Ateneo pavese, che fin dagli anni cinquanta aveva collaborato alle attivit\u00e0 museali. Rettore il prof. Alberto Gigli Berzolari, Zanobio si occup\u00f2 della risistemazione dei locali e del riordino e catalogazione critica delle raccolte, contribuendo a trasformare il Museo in ambiente di studio, di ricerca e di insegnamento, pur di fronte ad una riduzione degli spazi a causa di esigenze organizzative dell'Ateneo. Nel 1983 furono completati i lavori riorganizzativi degli spazi espositivi, con il restauro delle scaffalature settecentesche originali e la distribuzione delle raccolte nelle tre sale dedicate alla medicina e nelle due sale dedicate alla fisica.\nNegli anni Novanta del XX secolo tutta la collezione di fisica \u00e8 stata oggetto di un accurato lavoro di identificazione e restauro.\nOggi il Museo per la Storia dell'Universit\u00e0, parte del Sistema Museale di Ateneo, contiene preparati anatomici, cimeli medico-biologici, strumenti di fisica e chirurgici, documenti relativi alla storia dell'Ateneo, costituendo - come disse Luigi Belloni - \"uno dei sacrari pi\u00f9 suggestivi della cultura Europea\".\nIl Museo conserva anche un archivio che copre un arco cronologico che va dalla fine del XIV al XX secolo. La documentazione, particolarmente interessante per quanto riguarda la storia della medicina, costituisce una importante integrazione di quanto conservato all'Archivio di Stato di Pavia (antico archivio dell'Universit\u00e0) e all'Archivio storico dell'Universit\u00e0.\nSezione di medicina.\nLa sezione di medicina si articola in tre sale, intitolate rispettivamente all'anatomista Antonio Scarpa, al patologo chirurgo Luigi Porta, all'istologo e patologo Camillo Golgi.\nNella Sala Scarpa l'attivit\u00e0 di studio condotta a Pavia nel campo delle scienza matematiche, naturali e chimiche, \u00e8 testimoniata da reperti relativi a scienziati quali Vincenzo Brunacci, Lazzaro Spallanzani e Luigi Valentino Brugnatelli. \nAll'attivit\u00e0 di Scarpa e dei suoi successori, in particolare Bartolomeo Panizza, fanno riferimento pezzi selezionati dalle collezioni anatomiche e anatomo-patologiche e alcune scatole di strumenti chirurgici (l'armamentario chirurgico di Giovanni Alessandro Brambilla) donati a Scarpa dall'Imperatore Giuseppe II. Due splendide cere anatomiche a grandezza naturale, realizzate dal ceroplasta fiorentino Clemente Susini, testimoniano l'importante carattere didattico del museo. Il pezzo della collezione che desta pi\u00f9 curiosit\u00e0 \u00e8 la testa dell'anatomico Antonio Scarpa conservata in alcol in una teca di vetro. Alcuni spiegano l'esistenza di quest'oggetto associandolo al vero e proprio culto che sarebbe nato attorno al professore, mentre secondo altri fu talmente odiato dai suoi collaboratori da giungere a mutilarlo dopo la morte avvenuta nel 1832.\nLa Sala Porta ospita un\u2019ampia collezioni di preparati anatomici e patologici (realizzati con diverse tecniche di conservazione antropotomica), strumenti chirurgici, protocolli di esperienze e cartelle cliniche in gran parte provenienti dal museo che Luigi Porta aveva allestito nella clinica chirurgica dell\u2019Ospedale San Matteo. I preparati esposti si dividono in sperimentali, come quelli riguardanti il sistema circolatorio, didattici, che illustrano particolari tipi di operazioni (come, ad esempio, tecniche di chirurgia plastica come il metodo indiano di rinoplastica), e patologici, a dimostrazione di come una patologia d\u2019organo in stadi molto avanzati possa modificarne profondamente la forma, la struttura e i rapporti anatomici.\nUna piccola vetrina \u00e8 dedicata a Paolo Mantegazza personaggio influente per l'antropologia e la storia italiana che fond\u00f2 un piccolo Gabinetto di Patologia Sperimentale presso l'Universit\u00e0 di Pavia nel quale si form\u00f2 Camillo Golgi.\nLa Sala Golgi \u00e8 dedicata a Camillo Golgi, vincitore, nel 1906, del Premio Nobel per la medicina, per l\u2019invenzione di un metodo istologico, la reazione nera o cromoargentica che pose le basi delle moderne neuroscienze. Alla vita e alle scoperte di Golgi, fondamentali anche nel campo della citologia, con la scoperta dell\u2019apparato di Golgi, e dell\u2019infettivologia, con gli studi sulla malaria, \u00e8 dedicata la grande vetrina centrale.\nLa parte alta delle scaffalature lungo le pareti espone preparati provenienti dal Museo Porta, mentre la parte bassa delle vetrine e le teche centrali fanno riferimento, dal punto di vista cronologico, ad un periodo che va dall\u2019ultimo quarto del XIX secolo alla prima met\u00e0 del XX. Si conservano testimonianze di scienziati che si formarono e operarono nell\u2019Universit\u00e0 Pavese quali Eusebio Oehl, che svilupp\u00f2 a Pavia l\u2019istologia ed ebbe come allievi lo stesso Golgi e Giulio Bizzozero; Giacomo Sangalli, docente di anatomia patologica; Carlo Forlanini che si dedic\u00f2 allo studio delle patologie polmonari e in particolare della tubercolosi, Edoardo Porro che comp\u00ec il primo intervento di amputazione cesarea utero-ovarica.\nAlcuni spazi sono dedicati alla \u2018scuola\u2019 di Golgi nell\u2019Istituto di Patologia generale e ad alcuni dei suoi pi\u00f9 brillanti allievi, quali Adelchi Negri il cui nome \u00e8 legato a un\u2019importante scoperta sulla rabbia, Emilio Veratti, Carlo Moreschi, Antonio Carini e Aldo Perroncito.\nSezione di fisica.\nLa sezione di fisica comprende due sale: il gabinetto di fisica di Alessandro Volta, che insegn\u00f2 Fisica sperimentale a Pavia a partire dal 1778, e il gabinetto di fisica dell'800.\nNella prima sala sono conservate le invenzioni di Volta e gli strumenti da lui utilizzati per ricerca e didattica.\nNella seconda sala sono esposti gli strumenti inventati o utilizzati dai successori alla cattedra di fisica nel corso dell'800.\nMostre e Ricerca.\nOltre ad essere un luogo di conservazione ed esposizione delle collezioni, il Museo \u00e8 un centro di ricerca scientifica - in particolar modo per la storia della fisica e della medicina - che attira studiosi di ambito nazionale e internazionale.\nInoltre, grazie al sostegno di enti e istituzioni pubbliche e private, il museo svolge un'intensa attivit\u00e0 di divulgazione che comprende eventi, mostre e laboratori volti ad avvicinare il pubblico alla cultura scientifica e alla storia dell'Universit\u00e0 di Pavia. "}
{"id": "793346", "revid": "1043", "url": "https://it.wikipedia.org/wiki?curid=793346", "title": "Arcidiocesi di San Juan de Puerto Rico", "text": ""}
{"id": "793347", "revid": "436907", "url": "https://it.wikipedia.org/wiki?curid=793347", "title": "Jump in the Fire", "text": " \nJump in the Fire \u00e8 un singolo del gruppo musicale statunitense Metallica, pubblicato il 20 gennaio 1984 come secondo estratto dal primo album in studio \"Kill 'Em All\".\nDescrizione.\nIl testo \u00e8 scritto dal punto di vista immaginario di un demone, che prova gusto nel vedere le persone che si uccidono l'un l'altra ed \u00e8 perci\u00f2 sicuro che andranno all'Inferno. Da qui deriva il titolo, che significa \"Salta nel fuoco\". I testi originali sul demo \"No Life 'Til Leather\" furono scritti da Dave Mustaine, ed erano incentrati sul sesso.\nEsso fu tra i primi brani del gruppo a ricevere promozione radiofonica; inoltre nel disco sono presenti delle \"finte\" esibizioni dal vivo di \"Phantom Lord\" e \"Seek &amp; Destroy\", in quanto si trattavano di registrazioni in studio con l'aggiunta di voci dei loro fan durante alcuni concerti."}
{"id": "793349", "revid": "1442080", "url": "https://it.wikipedia.org/wiki?curid=793349", "title": "Esperanto riformato", "text": "L'esperanto riformato fu una versione riformata dell'esperanto creata nel 1894 da Ludwik Lejzer Zamenhof. \u00c8 noto per essere stato il solo esperantido completo realizzato dal creatore originale dell'esperanto. Nonostante Zamenhof fosse dichiaratamente contrario ai cambiamenti, venne sottoposto a pressioni considerevoli (anche finanziarie) per rispondere alle varie riforme proposte da altri. Riluttante, decise di presentare egli stesso un dialetto riformato e decise di continuare a guidare la comunit\u00e0, indipendentemente dal fatto che le riforme sarebbero state accettate o meno.\nNonostante Zamenhof inizialmente avesse definito la sua riforma un tentativo sistematico di ricreare la lingua alla luce di oltre sei anni di esperienza pratica, solo una piccola parte della comunit\u00e0 esperantista del tempo la accett\u00f2 nella sua totalit\u00e0. Zamenhof stesso in seguito rifiut\u00f2 l'intero progetto e in riferimento al 1894 ebbe a definirlo 'un anno sprecato'. Nel 1907 rifiut\u00f2 espressamente di concedere il permesso di ripubblicare le riforme proposte. Nel 1929 Johannes Dietterle cit\u00f2 questo rifiuto come una giustificazione per l'omissione dei dettagli inerenti al progetto di riforma dalla sua collezione dell'opera completa di Zamenhof, \"Originala Verkaro\".\nAlcune delle proposte di riforma del 1894, come la sostituzione del plurale \"-oj\" con \"-i\", la rimozione dei segni diacritici e dell'accordo tra sostantivi ed aggettivi, furono in seguito riutilizzate nel progetto di riforma che nel 1907 avrebbe dato vita all'ido, ma non furono accettate dalla comunit\u00e0 esperantista e l'esperanto cambi\u00f2 veramente poco dalla pubblicazione del \"Fundamento de Esperanto\" di Zamenhof del 1905.\nEstratto comparativo.\nIl Padre Nostro in entrambe le versioni dell'esperanto per una comparazione:\nLa versione riformata utilizza le radici revisionate da Zamenhof."}
{"id": "793350", "revid": "21079", "url": "https://it.wikipedia.org/wiki?curid=793350", "title": "Anello non commutativo", "text": ""}
{"id": "793357", "revid": "1714743", "url": "https://it.wikipedia.org/wiki?curid=793357", "title": "Pietro I d'Aragona", "text": "Origine.\nSecondo la \"Ex Gestis Comitum Barcinonensium\" era figlio del re d'Aragona, re di Pamplona e conte di Sobrarbe e Ribagorza, Sancho Ram\u00edrez (Sancho I di Aragona e Sancho V di Navarra) e della moglie (come ci conferma nella \"Historia de los Condes de Urgel, Tomo I\" D. Diego Monfar y Sors, quando cita il primo testamento del fratello di Isabella, Ermengol detto di Gerb) Isabella di Urgell (ca. 1052 - \u2020 dicembre 1071), figlia del defunto conte di Urgell, Ermengardo III e della sua prima moglie, Adelaide di Besal\u00fa, (? -ca. 1055), figlia del conte di Besal\u00fa e Ripoll Guglielmo I ( \u2020 1052) e della moglie, Adelaide ( \u2020 dopo il 1036), di cui non si conoscono gli ascendenti.Sancho Ram\u00edrez era il figlio maschio primogenito del re d'Aragona e conte di Sobrarbe e Ribagorza, Ramiro I (come ci viene confermato dalla \"Ex Gestis Comitum Barcinonensium\" e, secondo la \"Cr\u00f3nica de San Juan de la Pe\u00f1a\", di Ermessinda di Foix (ca. 1015-1049, Gilberga di Foix, dopo il matrimonio, divenuta regina d'Aragona, si fece chiamare, Ermesinda), che secondo le \"Preuves de l'Histoire G\u00e9n\u00e9rale de Languedoc, Tome V\" era figlia del conte di Carcassonne e di Couserans e futuro conte di Foix, Bernardo Ruggero I, e dell'erede della contea e futura contessa di Bigorre, Garsenda, figlia del conte di Bigorre, Garcia Arnaud e della moglie, Riccarda, di cui non si conoscono gli ascendenti.\nBiografia.\nL'anno di nascita viene dedotto dalla affermazione della \"Cr\u00f3nica de San Juan de la Pe\u00f1a\", che Pietro mor\u00ec all'et\u00e0 di 35 anni e forse non era il primogenito di Sancho e Isabella, in quanto, secondo la \"Espa\u00f1a Sagrada, Tomo XLVI\", suo padre, Sancho, il 18 agosto del 1068, fece una donazione al monastero di Roda per la salvezza dell'anima sua e della moglie e dei figli, quindi era nato almeno un altro figlio (probabilmente morto in tenera et\u00e0, perch\u00e9 non viene pi\u00f9 citato in nessun altro documento), prima di Pietro.Quindi anche se la \"Cr\u00f3nica de San Juan de la Pe\u00f1a\" attribuisce Pietro alla seconda moglie di Sancho, Fel\u00edcia di Ramerupt, sposata verso il 1076, Pietro \u00e8 da ritenersi senz'altro figlio di Isabella.\nNel 1085, subentr\u00f2 al padre nei titoli di conte di Sobrarbe e conte di Ribagorza, come si pu\u00f2 dedurre da un documento del \"Cartulario de San Victori\u00e1n\", che in data 13 giugno 1085, l'abate di San Vittoriano asserisce che in quell'anno Sancho concesse a Pietro i citati titoli (\"iste anno quando...dedit rex ad filio suo Petro Sangiz Suprarbi et Ripacurcia\").\nA Jaca, nel 1086, secondo il \"Chronicon sancti Maxentii Pictavensis\", Pietro spos\u00f2 Agnese di Aquitania (1071-1098), figlia del duca d'Aquitania Guglielmo VIII detto anche Guido Goffredo di Guascogna e di Ildegarda di Borgogna (1050-1104), figlia del duca di Borgogna Roberto I (1011-1076). Secondo lo storico, Szabolcs de Vajay, nel suo \"Berthe reine d'Aragon\", Pietro era stato fidanzato con Agnese, nel 1081.\nIn quegli anni Pietro cominci\u00f2 a collaborare con il padre, come ci conferma un documento della \"Colecci\u00f3n diplomatica de la catedral de Pamplona, Tome I anni 829-1243\", datato 28 ottobre 1087, in cui il vescovo di Pamplona viene confermato nei suoi diritti da re Sancho, unitamente al figlio Pietro, che, sempre nel 1087, partecip\u00f2 alla conquista di Estada, e nel 1088, di Montearag\u00f3n, vicino a Jaca, dove il padre costru\u00ec \u00ecl castello di Montearag\u00f3n, come ci conferma la \"Cr\u00f3nica de San Juan de la Pe\u00f1a\". Poi, nel 1089 partecip\u00f2 alla conquista di Monz\u00f3n, dove il padre lo invest\u00ec del titolo di conte di Monz\u00f3n, come ci conferma un documento del 1091 della \"Colecci\u00f3n diplom\u00e1tica del monasterio de San Victori\u00e1n de Sobrarbe\" dove il vescovo di roda lo ricorda come conte di Sobrarbe e Ribagorza e conte di Monz\u00f3n (rex...Petrus...in Suprarui et in Ripacrucia...ambos in Montson). Infine, nel 1093, Pietro conquist\u00f2 Almenar ().\nNel 1094, alla morte del padre, gli subentr\u00f2, come re di Aragona e re di Pamplona, governando i due regni separatamente.\nPietro conquist\u00f2 Huesca, il 26 novembre 1096, dopo aver sconfitto, nei pressi della citt\u00e0, alla battaglia di Alcoraz (19 novembre), il re di Saragozza, Al-Musta'in II.\nSempre nello stesso anno (1096), si alle\u00f2 con el Cid, che gi\u00e0 era divenuto signore di Valencia, con il proposito di fermare insieme l'avanzata degli almoravidi; cosa che avvenne alla battaglia di Bair\u00e9n.\nNel 1097, Pietro spost\u00f2 la capitale del regno da Jaca a Huesca.\nNel 1098 (la data della morte \u00e8 confermata dagli Annales Compostellani), mor\u00ec Agnese d'Aquitania, ed, essendo rimasto vedovo, Pietro si spos\u00f2, in seconde nozze, nella nuova capitale, con Berta di Savoia (1075-1111), figlia del Conte di Savoia, Conte d'Aosta e di Moriana, Pietro I di Savoia e di Agnese di Poitou (o \"Agnese d'Aquitania\"), figlia del conte di Poitiers, il duca d'Aquitania, Guglielmo VII Da questo matrimonio non nacquero figli, ma rimasta vedova, govern\u00f2, con una certa autonomia, sino alla morte il \"regno de Los Mallos\", composto dai feudi di Ag\u00fcero, Murillo, Riglos, Marcuello, Ayerbe, Sangarr\u00e9n e Call\u00e9n.\nNel 1100, conquist\u00f2 Barbastro e Sari\u00f1ena e tent\u00f2 inutilmente di occupare Saragozza.Nel 1104 assedi\u00f2 Tamarite de Litera.Con la sua politica aggressiva contro i Mori, consolid\u00f2 la supremazia militare delle truppe cristiane sulle musulmane.Pietro ricevette un'indulgenza da \"crociata\" da papa Pasquale II per le sue campagne di riconquista.\nSecondo il \"Chronicon sancti Maxentii Pictavensis\", Pietro mor\u00ec nel 1104, dopo aver regnato per undici anni, secondo la \"Ex Gestis Comitum Barcinonensium\"; la data della morte \u00e8 confermata anche dagli \"Annales Compostellani\".Secondo il \"Cartulaire de l'abbaye de Saint-Sernini de Toulouse (844-1200)\" Pietro quando mor\u00ec si trovava in Val d'Aran.Secondo la \"Cr\u00f3nica de San Juan de la Pe\u00f1a\", Pietro mor\u00ec il 28 settembre, e fu tumulato nel Monastero di San Juan de la Pe\u00f1a, dove raggiunse i suoi predecessori.\nA Pietro, senza eredi, succedette il fratellastro, Alfonso il Battagliero.\nDiscendenza.\nPietro e Agnese ebbero due figli:"}
{"id": "793358", "revid": "287204", "url": "https://it.wikipedia.org/wiki?curid=793358", "title": "Renault 35CV", "text": "La 35CV \u00e8 una famiglia di autovetture di classe molto alta prodotte tra il 1906 ed il 1914 dalla casa francese Renault.\nProfilo.\nLa famiglia di ammiraglie Renault di lusso nota come 35CV era composta dai modelli Type AI, Type CF, Type DQ e Type ET. Disponibili in pi\u00f9 configurazioni di carrozzeria, riscossero un discreto successo e addirittura una replica di questa famiglia di vetture apparve anche nella celebre pellicola \"Titanic\" di James Cameron.\nLa meccanica, comune ai quattro modelli, prevedeva un 4 cilindri in linea da 7.430 cm\u00b3 in grado di erogare una potenza massima di 35 CV.\nTra il 1907 ed il 1911 furono prodotte anche la Type AI sport e la Type CT, declinazioni sportive di tali ammiraglie. Queste versioni sportive nascevano sullo stesso telaio delle versioni meno sportive, ma con passo leggermente pi\u00f9 corto e corpo vettura molto pi\u00f9 corto, grazie alla drastica riduzione degli sbalzi anteriore e posteriore.\nQueste vetture erano inoltre delle spider, a sottolineare la sportivit\u00e0 di questi modelli.\nNel 1911 le Type AI Sport e CT furono tolte di produzione, mentre il resto della famiglia \"35 CV\" fu prodotta fino al 1914."}
{"id": "793371", "revid": "1573940", "url": "https://it.wikipedia.org/wiki?curid=793371", "title": "Chiasmodon niger", "text": "Chiasmodon niger , comunemente noto come inghiottitore nero o ingollatore nero, \u00e8 un pesce abissale appartenente alla famiglia Chiasmodontidae, caratterizzato dalla capacit\u00e0 di inghiottire pesci molto pi\u00f9 grandi della sua taglia.\nDescrizione.\nLa lunghezza si attesta sui 25 cm. Il corpo \u00e8 sottile, allungato e privo di scaglie. La testa \u00e8 provvista di una mandibola pi\u00f9 lunga della mascella ed ha la possibilit\u00e0 di allargarsi notevolmente. Entrambe le arcate possiedono una singola fila di denti acuminati e retrattili che si allineano quando la bocca \u00e8 chiusa. I primi tre denti di entrambe le arcate sono allungati a forma di canini.\nHa una piccola spina inferiore in corrispondenza del pre-opercolo. Le pinne pettorali sono lunghe, e di solito hanno tra 12 e 15 raggi. Le pinne pelviche sono piccole e dotate di 5 raggi. Le dorsali sono due; la prima con 10-12 spine e la seconda, pi\u00f9 lunga, con una spina e 26-29 raggi non rigidi. La pinna anale ha una spina e 26-29 raggi. La pinna caudale \u00e8 biforcuta con 9 raggi. La linea laterale \u00e8 continua con due pori per segmento.\nLa sua caratteristica principale \u00e8 la possibilit\u00e0 di predare pesci notevolmente pi\u00f9 grandi, che riesce a catturare grazie allo stomaco e, pi\u00f9 generalmente, ad un addome molto elastico, capaci di contenere pesci di notevoli dimensioni.\nLe prede inghiottite sono visibili anche all'esterno.\nBiologia.\nAlimentazione.\n\"C. niger\" \u00e8 un predatore che si ciba prevalentemente di pesci ossei che vengono inghiottiti interi. Data la grande estensibilit\u00e0 del suo stomaco, \u00e8 capace di ingoiare prede che hanno una lunghezza doppia e una massa dieci volte la sua. La mascella superiore \u00e8 articolata con il cranio attraverso un sospensorio che permette alla mascella stessa di articolarsi in modo tale da poter inghiottire anche oggetti di dimensioni superiori a quelle della testa. Si ritiene che inghiotta le prede a partire dalla coda e che poi faccia avanzare la mascella fino a che la preda \u00e8 completamente introdotta nello stomaco.\nSono stati trovati esemplari di \"C. niger\" che avevano ingoiato pesci cos\u00ec grandi che non avevano potuto essere digeriti prima che fosse iniziata la loro decomposizione. Il rilascio dei gas provocato dalla decomposizione dei pesci ingeriti aveva fatto risalire in superficie il predatore e portato cos\u00ec alla sua cattura. Nel 2007 \u00e8 stato ritrovato morto al largo delle Isole Cayman un \"C. niger\" di 19 cm. Il suo stomaco conteneva un \"Gempylus serpens\" (pesce delle scogliere) lungo 86 cm, cio\u00e8 pi\u00f9 di quattro volte la sua lunghezza.\nRiproduzione.\nLa riproduzione \u00e8 ovipara. Le uova sono deposte in ambiente pelagico e misurano 1,1-1,3 mm; presentano un globulo oleoso chiaro e sei chiazze scure che attorniano la larva a partire dagli occhi e fino alla notocorda. Le chiazze scompaiono successivamente con la crescita e il corpo diventa totalmente scuro. Le uova vengono deposte prevalentemente in inverno al largo del Sudafrica; forme giovanili vengono trovate da aprile ad agosto al largo delle Bermuda. Le larve e le forme giovanili sono coperte da piccole spine sporgenti.\nDistribuzione e habitat.\nQuesto pesce \u00e8 diffuso in tutte le acque oceaniche tropicali e subtropicali, nella zona mesopelagica e batipelagica tra i 750 e i 2750 metri di profondit\u00e0."}
{"id": "793374", "revid": "715366", "url": "https://it.wikipedia.org/wiki?curid=793374", "title": "Sinfonia n. 4 (\u010cajkovskij)", "text": "La Sinfonia n. 4 in fa minore, op. 36 di P\u00ebtr Il'i\u010d \u010cajkovskij fu composta tra il 1877 ed il 1878.\nStruttura della composizione.\nLa sinfonia si divide in quattro movimenti della durata complessiva di quaranta minuti ed \u00e8 composta a programma.\nI movimento: Andante sostenuto \u2014 Moderato con anima. Cos\u00ec l'autore si espresse in una lettera inviata alla Nade\u017eda Filaretovna von Meck per descriverne il programma contenuto nella Sinfonia: \"L'introduzione contiene il germe di tutta una vita, il fato \u00e8 la forza del destino che ostacola la nostra felicit\u00e0; \u00e8 come una spada di Damocle e avvelena senza posa l'anima... Bisogna assoggettarglisi... Non sarebbe meglio abbandonare la realt\u00e0 e sprofondarsi nei sogni? Il fato ci risveglia... Tutta la vita \u00e8 un'ininterrotta alternativa di dura realt\u00e0. Non esiste un porto... Dobbiamo navigare su questo mare finch\u00e9 esso non ci inghiotte e non ci sommerge nelle sue profondit\u00e0\".\nII movimento: Andantino in modo di canzona. \"\u00c8 la descrizione di quella sensazione melanconica che ci prende quando di sera siamo ormai del tutto soli e stanchi delle fatiche effettuate durante il giorno\".\nIII movimento: Scherzo. Pizzicato ostinato. Allegro. \"Il terzo tempo non esprime sensazioni particolari, \u00e8 un arabesco capriccioso, un'apparizione fugace simile a quelle che colgono la nostra fantasia quando si beve un bicchiere di vino e si sente essere lievissimamente brilli...\"\nIV movimento: Finale. Allegro con fuoco. Ebbe a dire \u010cajkovskij nella sua descrizione alla von Meck: \"Quando non trovate in voi la felicit\u00e0, guardate gli altri, andate in mezzo al popolo, guardate come la gente si diverte, come si concede alla sua gioia! Il quarto tempo \u00e8 il quadro di una festa popolare... Appena avete dimenticato voi stessa, appare instancabilmente il fato... Ma in fondo la vita \u00e8 bella..!\". "}
{"id": "793376", "revid": "436907", "url": "https://it.wikipedia.org/wiki?curid=793376", "title": "Sad but True", "text": "Sad but True \u00e8 un singolo del gruppo musicale statunitense Metallica, pubblicato l'8 febbraio 1993 come quinto estratto dal quinto album in studio \"Metallica\".\nDescrizione.\nComposto da James Hetfield e da Lars Ulrich, il brano si ispira al film \"Magic - Magia\" (1978). Una sua caratteristica rilevante \u00e8 il riff di basso, accompagnato da attacchi melodici ma abrasivi e ribassati di chitarra ritmica, da un drumming tipicamente metal e dal classico stile vocale di Hetfield. Il giro di basso inoltre fu campionato da Kid Rock per il singolo \"American Bad Ass\" del 2000.\nCover ed altri utilizzi.\nNel 2003, in occasione degli MTV Icon dedicati ai Metallica, il rapper Snoop Dogg esegu\u00ec una reinterpretazione in chiave rapcore del brano. L'anno seguente il brano \u00e8 stato remixato con due brani di Jay-Z (\"Black on Black\" e \"The Double Black Album\", dischi rispettivamente di DJ Halfred e DJ Cheap Cologne)."}
