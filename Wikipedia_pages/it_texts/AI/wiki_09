{"id": "788627", "revid": "93556", "url": "https://it.wikipedia.org/wiki?curid=788627", "title": "Battaglia di Montenotte", "text": "La battaglia di Montenotte fu combattuta tra l'11 e il 12 aprile 1796 tra le truppe Austriache della prima coalizione, comandate dal generale Jean-Pierre de Beaulieu e quelle francesi dell'Armata d'Italia, comandata dal generale Napoleone Bonaparte, inviato in Italia dal Direttorio per contrastare la politica antirivoluzionaria e antifrancese degli Asburgo. Dopo un'aspra lotta si concluse con la vittoria dei francesi.\nLo studio dei fatti militari della prima campagna d'Italia \u00e8 difficile per diverse ragioni. I resoconti francesi risultano alterati dalla propaganda Bonapartista; quelli austriaci sono di consultazione assai difficile per accessibilit\u00e0 archivistica e interpretazione dei manoscritti, inoltre non si dispone di cronache di osservatori neutrali confrontabili con le relazioni ufficiali. Ad ulteriore complicanza tra l'aprile e il maggio 1796 avvenne nell'esercito francese quello che fu chiamato il \u201csecondo amalgama\u201d con la fusione di vecchie unit\u00e0 in nuovi reparti e conseguenza la variazione del numero d'ordine delle mezze-brigate che, tuttavia, nei resoconti ufficiali vengono denominate, per alimentare la confusione, sia con le vecchie che con le nuove modalit\u00e0.\nTutte le unit\u00e0 francesi sono indicate in questa voce con il vecchio numero d'ordine.\nPremessa.\nNel marzo 1796 l'armata francese d'Italia forte \u201csulla carta\u201d di circa 60.000 uomini di cui solo 37.000 pronti a combattere occupava la riviera ligure da Nizza a Savona con avamposti spinti sino a Sampierdarena.\nLa Repubblica di Genova, con poche migliaia di armati concentrati nella Capitale e nei forti di Savona e Gavi aveva preferito mantenersi neutrale (nonostante l'invasione del suo territorio).\nI francesi erano contrastati dalle truppe piemontesi del Re di Sardegna e da quelle alleate dell'Imperatore Austriaco che schierava l'Armata di Lombardia.\nLe prime, forti di circa 48.000 uomini presidiavano i passi alpini dalla Val d\u2019Aosta sino al Colle di Tenda e la sponda sinistra della valle del Tanaro sino al caposaldo di Ceva spingendosi con alcune unit\u00e0 avanzate su Cengio, Millesimo e Cairo.\nLe seconde avevano occupato tutti i valichi dell'Appennino compresi tra la localit\u00e0 di Dego in Val Bormida sino al Passo della Bocchetta, alle spalle di Genova; contavano circa 30.000 uomini la maggior parte dei quali ancora acquartierati negli accampamenti invernali di Acqui, Alessandria e Pavia.\nIl neo comandante in capo dell'Armata d'Italia, il generale Bonaparte raggiunse Albenga in data 3 aprile 1796; l'unica iniziativa presa dal generale Scherer, suo predecessore, in quattro mesi di inattivit\u00e0, prevedeva l'avanzata della divisione del generale Mass\u00e9na (15.000 uomini) lungo la strada costiera in direzione di Genova in previsione di un movimento a seguire di tutta l'armata. Questa mossa esponeva, pericolosamente, il fianco al nemico che, se sceso dalle valli, avrebbe potuto spezzare facilmente lo schieramento francese.\nBonaparte cancell\u00f2 la strategia di Scherer e ordin\u00f2 alle truppe gi\u00e0 in movimento tra Savona e Sampierdarena di ripiegare in fretta su Savona.\nPerch\u00e9 combattere a Montenotte?\nMontenotte era allora una piccola comunit\u00e0 agricola, territorio del Regno di Sardegna situato giusto al confine con la Repubblica di Genova e a soli 13 chilometri da Savona. Era costituita da un nucleo abitato centrale (tre case e una cappella rurale) gi\u00e0 sede di un antico \u201crastrello\u201d daziario e, soprattutto, da numerose imponenti masserie sparse nei boschi circostanti.\nEra la prima stazione di tappa su una delle strade che da Savona conduceva verso le Langhe ed era anche un nodo viario importante perch\u00e9 collegava la Superba Repubblica sia con i paesi della Valle Bormida (Altare, Carcare, Cairo), sia con quelli della Valle del Valla (Giusvalla, Dego, Pareto, Spigno) sia con quelli della Valle dell'Erro (Pontinvrea, Mioglia e Sassello territorio genovese).\nGi\u00e0 nel 1747 durante le operazioni militari della Guerra di successione austriaca, il luogo fu presidiato da truppe Piemontesi, Spagnole ed Austriache; assai probabilmente fu in questo periodo che venne realizzata la ridotta del Castellazzo (oggi noto come \"Bric del Tesoro\") ancora oggi ben visibile all'interno del Parco dell'Adelasia e le due note ridotte di Monte Negino nonch\u00e9 una strada cannoniera che dalla Val Bormida consentiva il transito di cannoni pesanti per l'assedio di Savona).\nSappiamo inoltre che Montenotte nel maggio/giugno 1795 fu occupata stabilmente dalle truppe Imperiali che vi transitarono anche nel novembre dello stesso anno ritirandosi in Lombardia a seguito della sconfitta di Loano.\nEra pertanto un luogo ben conosciuto dai generali austriaci.\nI preparativi.\nIl 7 aprile in Alessandria, ove aveva sede il comando supremo imperiale, il comandante in capo austriaco Barone di Beaulieu si decise a muovere l'offensiva contro i francesi: il piano prevedeva l'avanzata dell'Armata di Lombardia verso la costa ligure su due colonne di manovra onde prendere il nemico in una classica \u201ctenaglia\u201d.\nUna prima colonna costituita dalla divisione del Generale Sebottendorf forte di 8000 uomini su 11 battaglioni doveva muovere su due direttrici: a) da Novi per il Passo dei Giovi su Sampierdarena; b) da Ovada per il Passo del Turchino su Voltri.\nL'obiettivo affidato al Generale Sebottendorf era quello di fermare e respingere l'avanzata francese verso Genova.\nLa seconda colonna formata dalla divisione del Generale d\u2019Argenteau forte sulla carta di 16.000 uomini muovendo da Sassello Cairo e Dego doveva occupare Savona e sorprendere alle spalle quella che si credeva essere la retroguardia dell'armata nemica.\nLa divisione Argenteau aveva tuttavia due punti deboli:\nIl primo era la dispersione territoriale delle unit\u00e0 in campo, la maggior parte delle quali erano ancora in marcia da Alessandria e da Acqui verso i tre punti di raccolta: il risultato fu che solo 10 battaglioni (circa 8000 uomini) poterono essere immediatamente impiegati.\nIl secondo era la fama di pessimo comandante che il Conte Eugenio Alessio Guglielmo Mercy d\u2019Argenteau si era guadagnata in almeno due occasioni recenti. Lo stesso Beaulieu (entrambi erano valloni e ben si conoscevano) aveva cercato invano di \u201csilurare\u201d il suo sottoposto; in funzione del casato nobiliare a cui il d'Argenteau apparteneva, questi godeva di vasti privilegi presso la corte di Vienna e di simpatie presso quella di Torino e comunque la commissione d'inchiesta nominata dal generale De Vins (predecessore del Beaulieu) non aveva riconosciuto il d'Argenteau responsabile della sconfitta subita a Loano nonostante la precipitosa ritirata dei suoi battaglioni di fronte al nemico. Il d'Argenteau, a 57 anni \u201csuonati\u201d era forse consapevole di giocarsi l'ultima occasione per mettersi in luce come generale. (Nonostante la corte marziale e alcuni anni di emarginazione sappiamo che partecip\u00f2 alla seconda battaglia di Caldiero del 1805 al comando di una brigata: aveva 66 anni!).\nMovimenti austriaci.\nIl 9 aprile il d\u2019Argenteau, di fronte all'ordine perentorio di avanzare entro il giorno seguente reag\u00ec senza troppa convinzione: come sappiamo non aveva tutti i torti.\nAveva a disposizione solo 10 battaglioni cos\u00ec dislocati:\n4 a Sassello (reggimenti IR n. 24 Barone Preiss, IR n. 23 Granduca di Toscana, IR n. 25 Conte Brechainville, e confinario Karlstaadter), 1 a Pareto (reggimento IR n. 19 Barone Allvinczy), 2 tra Mioglia e Giusvalla (1\u00ba e 2\u00ba battaglione reggimento IR n. 52 Arciduca Antonio), 1 a Dego (reggimento IR n. 50 Conte Stain), 1 a Cairo (reggimento IR n. 49 Conte Pellegrini), 1 in viaggio tra Acqui e Pareto (reggimento IR n. 16 Barone Terzy) per un totale come si \u00e8 detto di 8000 uomini (circa l'organico \u00e8 opportuno precisare che nessuno dei reparti suddetti era a ranghi completi; circa la denominazione delle unit\u00e0 queste venivano identificate sia dal numero d'ordine - IR sta per reggimento di fanteria - sia dal nome del cosiddetto proprietario - esponente dell'aristocrazia militare asburgica).\nSi trattava di forze oggettivamente insufficienti per un'azione militare con un buon margine di riuscita.\nDomenica 10 aprile all'alba, d\u2019Argenteau part\u00ec a cavallo da Pareto, ove aveva posto il suo comando tappa, e mosse con pochi uomini di scorta una puntuale ricognizione sul Montenotte.\nNonostante la nebbia abbondante sui crinali e le foschie di fondovalle rendessero difficile valutare esattamente la situazione, Montenotte in effetti si rivel\u00f2 una facile preda, presidiata com'era da scarse truppe nemiche.\nAlle ore 3 di mattina del giorno seguente 11 aprile i battaglioni Imperiali postati a Cairo e Dego (al comando del subalterno generale Ruccavina) e Pareto, Giusvalla e Sassello ricevettero l'ordine di mettersi in marcia verso il loro destino.\nLe truppe di Sassello, prive del loro comandante di brigata Generale Liptay, assente per malattia, non superarono il Passo del Giovo.\nNon \u00e8 ben chiaro il motivo tattico che spinse le truppe ad indietreggiare: in effetti il passaggio del colle del Giovo (presso la ridotta della Galera) era difeso da 1000 francesi della 14\u00aa mezza brigata provvisoria (la quale gi\u00e0 richiesta di rinforzo dal generale Massena era giunta da Albenga precipitosamente solo il giorno precedente).\nGli austriaci (due battaglioni per circa 1500 uomini; gli altri due battaglioni presumibilmente rimasero a Sassello per coprire eventuali aggiramenti nemici dalla parte del Monte Beigua) tornarono inspiegabilmente indietro senza riuscire a ricongiungersi con il d'Argenteau.\nQuesto dubbio episodio sar\u00e0 una delle tante cause della sconfitta.\nSchieramento delle unit\u00e0 francesi della divisione Massena al 10 aprile. In ritirata lungo la costa tra Varazze e Voltri erano le due mezze brigate di linea 70^ e 99^ forti di circa 4300 uomini al comando del Generale Cervoni incalzate dalla colonna austriaca del Generale Sebottendorf. Presso il Passo del Giovo in Valle Sansobbia come si \u00e8 detto erano 1000 uomini della 14\u00aa mezza brigata provvisoria.\nA Montenegino presso Montenotte vi erano 1300 uomini della 1\u00aa mezza brigata leggera.\nAlla Madonna di Savona erano del tutto casualmente 900 uomini della 21\u00aa mezza brigata in transito verso la Valle del Sansobbia.\nAl Colle di Cadibona erano i restanti 2000 uomini della 21\u00aa mezza brigata di linea.\nA Legino e Quiliano erano accampati 2400 uomini dell'8^ mezza brigata leggera.\nA Savona dislocati in citt\u00e0 e sulle alture vi erano circa 3000 uomini di varie unit\u00e0.\nPer un totale indicativo di 16000 uomini.\nMovimenti austriaci dell'11 aprile.\nRiunite le sue forze a Montenotte (cinque battaglioni per circa 3700 uomini pi\u00f9 tre compagnie del Corpo franco Giulay per circa 300 uomini) alle ore 12.00, il d\u2019Argenteau si diresse verso Savona incontrando la scarsa resistenza dei picchetti francesi in ripiegamento.\nLa strada tuttavia divent\u00f2 difficile a Montenegino localit\u00e0 a circa tre chilometri a sud di Montenotte; qui i francesi della 1\u00aa mezza brigata leggera appoggiati dai 900 uomini della 21\u00aa di linea avevano riadattato due vecchie ridotte spagnole che dominavano la posizione.\nIl caposaldo situato sul crinale tra le Valli del Sansobbia e del Letimbro era tatticamente molto forte poich\u00e9 costringeva l'attaccante ad avanzare su di uno stretto terreno scoperto (il crinale stesso) con strapiombi ai due lati tali da non consentire un facile aggiramento mentre i difensori erano ben protetti dalle trincee della ridotta.\nI francesi erano perfettamente consapevoli di dover lottare contro il tempo; infatti se gli austriaci fossero riusciti a sfondare la posizione entro la sera del giorno 11, la sorte di tutta l'armata sarebbe stata compromessa.\nRespinsero strenuamente tre assalti austriaci, l'ultimo dei quali portato da 200 volontari del battaglione reggimento IR n. 19 Barone Allvinczy che si fecero letteralmente massacrare dal piombo francese.\nCalata la sera il d'Argenteau, sorpreso dall'imprevista resistenza nemica, invece di sfruttare le tenebre a suo favore prefer\u00ec risparmiare gli uomini e rimand\u00f2 l'attacco decisivo all'indomani.\nNottetempo giunsero da Dego due cannoni che con la luce del giorno avrebbero dovuto spazzare via le ridotte.\nLe truppe si accamparono sotto le stelle e passarono la notte alla merc\u00e9 della pioggia con l'arma al braccio.\nIl generale sapeva, inoltre, che il suo fianco destro era troppo esposto ad azioni nemiche provenienti da ovest; tuttavia per difenderlo stabil\u00ec solo due avamposti di circa 300 uomini l'uno.\nLe staffette mandate in cerca dei battaglioni di Sassello non tornarono: il resto della divisione era distante molte ore di marcia.\nA notte fatta giunse da Pareto il battaglione Terzy con i suoi 800 uomini stanchissimi che subito furono inviati a presidiare la grande ridotta del Castellazzo/Bric Tesoro.\nEpilogo.\nNella notte tra il giorno 11 e 12 aprile 4000 uomini della brigata del Generale Cervoni ripiegarono in poche ore da Voltri a Savona.\nAppena il tempo di lasciarsi cadere addormentati per le vie della citt\u00e0 che subito furono inviati al Santuario della Madonna insieme con le altre unit\u00e0 del presidio.\nNello stesso momento altre truppe salite a lanterne spente da Quiliano e Legino su Cadibona raggiunsero Altare e da l\u00ec si diressero verso Montenotte.\nL'alba del 12 aprile svel\u00f2 agli occhi dei 1200 ungheresi del Reggimento Arciduca Antonio oltre 7000 francesi sui pendii di Montenegino.\nContemporaneamente altri 4500 francesi guidati dal Generale Massena assaltarono alla baionetta il fianco destro austriaco e facendo letteralmente scappare a gambe levate tutte le scarse truppe che incontrarono compreso il battaglione Terzy sul Monte Castellazzo.\nIl rapporto di forze fu completamento ribaltato a favore francese: 11500 contro 4800.\nD'Argenteau abbozz\u00f2 un contrattacco attraversando il vallone di Montenotte alla testa del battaglione Allvinczy ma fu presto costretto a riguadagnare i suoi passi.\nLe truppe imperiali tentarono una resistenza sulle pendici di Monte San Giorgio ma furono costrette a ripiegare prima a scaglioni e poi disordinatamente lungo la strada di fondovalle.\nUna compagnia del reggimento IR n. 52 Arciduca Antonio (l'ultima dello schieramento) fu presa prigioniera presso la localit\u00e0 Naso di Gatto; l'ultima compagnia del battaglione reggimento IR n. 19 Barone Allvinczy rimasto di retroguardia, fu presa prigioniera presso la localit\u00e0 C\u00e0 dell'Isola. Le restanti compagnie del battaglione dovettero aprirsi la strada combattendo presso il ponte sull'Erro in localit\u00e0 Ferriera perdendovi la bandiera.\nI resti dei battaglioni Pellegrini e Stain ripararono a Dego; D'Argenteau rientr\u00f2 a Pareto con i resti del battaglione Allvinczy e Terzy; i battaglioni Arciduca Antonio ridotti a 500 uomini si ritrovarono a Mioglia; molti dei dispersi, come succede dopo una sconfitta, si diedero alla fuga in tutte le direzioni (alcuni riuscirono a raggiungere la costa a Cogoleto riunendosi con le truppe imperiali a Voltri).\nAlle nove del mattino la battaglia era finita; sappiamo che i francesi spogliarono i caduti di entrambe le parti per recuperare le armi e qualsiasi altra cosa utile; i contadini di Montenotte andarono con le loro carrette trainate dai buoi a recuperare i corpi dei caduti per gettarli nella fossa comune.\nNei rapporti di stato maggiore gli austriaci lamentarono 166 morti (di cui 4 ufficiali) 114 feriti (di cui 6 ufficiali) e 416 dispersi (fra cui 7 ufficiali) probabilmente i catturati.\nI rapporti francesi non hanno la stessa attendibilit\u00e0; tuttavia \u00e8 ragionevole pensare che i loro caduti e feriti non abbiano superato il numero di un centinaio.\nIl 13 aprile fu combattuta la Battaglia di Cosseria; il 14 e 15 aprile quella di Dego."}
{"id": "788629", "revid": "287204", "url": "https://it.wikipedia.org/wiki?curid=788629", "title": "Condannato a ridere", "text": "Condannato a ridere \u00e8 il secondo album pubblicato da Giorgio Faletti, nel 1992. Contiene, fra l'altro, la canzone \"Rumba di tango\" cantata in coppia con Orietta Berti e presentata al Festival di Sanremo di quell'anno.\nTracce.\nTesti e musiche di Giorgio Faletti."}
{"id": "788634", "revid": "247222", "url": "https://it.wikipedia.org/wiki?curid=788634", "title": "Storia di Rovigo", "text": "Rovigo \u00e8 tradizionalmente considerata una citt\u00e0 di origine medievale; ciononostante sia l'origine del nome sia la nascita della localit\u00e0 restano ancora oscure.\nPreistoria ed Evo Antico.\nPochissimi sono i reperti storici giunti fino a noi dall'antichit\u00e0.\nNel territorio della frazione di Sarzano sono stati scoperti alcuni reperti di bronzo, tra cui due armi attribuite una alla seconda met\u00e0 del XIII secolo a.C. (Et\u00e0 del bronzo recente) e l'altra agli inizi dell'VIII secolo a.C. (Et\u00e0 del ferro), ma nessun indizio che possa far risalire alla civilt\u00e0 che produsse questi manufatti.\nIn alcune tombe scoperte nella frazione di Borsea sono stati invece ritrovati reperti attribuibili alla civilt\u00e0 paleoveneta, databili tra il VI e il III secolo a.C., e altri (probabilmente per scambi commerciali) attribuibili alla civilt\u00e0 etrusca, databili VI e V secolo a.C.; entrambe queste civilt\u00e0 si erano insediate nella bassa pianura Padana, i Paleoveneti a nord e alcuni Etruschi pi\u00f9 a sud.\n effettuati nel castello di Rovigo hanno riportato alla luce alcuni reperti di origine romana, recuperati nella terra di riporto che fu utilizzata per le fondazioni della torre Don\u00e0, il che fa presupporre una frequentazione del territorio di Rovigo anche nei secoli seguenti; i reperti sono ancora in fase di datazione.\nUn recente studio porterebbe a identificare intorno all'attuale Polesine la zona della battaglia dei Campi Raudii in cui i Romani sconfissero i Cimbri nel 101 a.C.; da qui l'ipotesi che la radice celtica \"raud\" si sia contratta in \"rod\" e abbia dato origine al toponimo documentato nell'Alto Medioevo. Potrebbe dunque essere che una \"Rovigo romana\" o \"Vicus Raudus\" sorgesse nei pressi del teatro della famosa battaglia e secondo questa ipotesi il nome significherebbe \"Citt\u00e0 della terra rossa\".\nGli etruschi diedero vita alle prime bonifiche del Polesine, dando una caratterizzazione al territorio scavando diversi canali artificiali; in epoca antica la geografia dei fiumi era diversa: l'Adige scorreva pi\u00f9 a nord, attraversando Montagnana ed Este, il Tartaro era stato regolato nella fossa Filistina,\nche corrisponde grosso modo al percorso dell'attuale Adigetto,\ne nell'alveo dove ora scorre il Canalbianco scorreva il Po di Adria, che sfociava nell'Adriatico all'altezza del porto di Adria ed era navigabile, risalendo il Mincio, fino al lago di Garda.\nLa rotta dell'Adige alla Cucca del 589 devast\u00f2 le bonifiche. I Longobardi lasciarono l'Adige disalveato per frapporre una palude tra il loro regno e il nemico Esarcato di Ravenna e per secoli la zona di Rovigo rimase un immenso acquitrino.\nIl territorio dove sorge Rovigo fu comunque tra i primi a riemergere grazie alla posizione leggermente pi\u00f9 elevata rispetto al resto del medio e basso Polesine; la geografia dei fiumi era ormai cambiata: il Po di Adria, l'antica importantissima arteria fluviale, si era gi\u00e0 estinto in epoca romana; l'Adige, disalveato, continuava a produrre paludi nel basso Polesine. Il sistema Tartaro-Filistina, ancora funzionante, divenne cos\u00ec il nuovo punto di riferimento per la zona dove cominciarono a formarsi i primi nuclei dell'abitato medievale.\nMedioevo e dominio Estense.\nLa citt\u00e0 risulta menzionata per la prima volta in un documento ravennate dell'838 e viene definito in latino \"villa que nuncupatur Rodigo\", ossia \"borgo [rurale] detto Rodigo\";\nl'8 maggio di quell'anno il borgo, che si trovava nella contea di Gavello, fu eletto sede di un arbitrato\nche vedeva contrapposti l'arcivescovo di Ravenna e Brunigo vassallo dell'imperatore per il possesso di alcuni territori .\n Il termine \"villa\" fa comunque pensare a un centro rurale sufficientemente sviluppato nel quale gli abitanti eleggevano liberamente un massaro che si occupasse della collettivit\u00e0 e della giustizia; inoltre \u00e8 possibile che la \"villa Rodigo\" sia, come altre ville dell'Alto Medioevo, la prosecuzione di un \"vicus\" preesistente di epoca romana.\nIl borgo cominci\u00f2 a svilupparsi in un villaggio pi\u00f9 articolato all'inizio del X secolo; in una bolla pontificia del 17 aprile 920 infatti il vescovo di Adria Paolo chiede ed ottiene da papa Giovanni X il permesso di costruire\nin \"curtem Bonevigo quae vocatur Rudige\", presso la fossa Filistina, un \"castrum\", ossia un luogo fortificato, per trasferirvi in modo temporaneo la sede vescovile al riparo dalle scorrerie dei barbari,\nsecondo altri storici si trattava semplicemente di una fortificazione che cingeva l'abitato, e consisteva in un terrapieno circondato da una palizzata e da un fossato, sul modello di altri \"castrum\" costruiti in quell'epoca.\nIn un documento del 6 dicembre 954 il borgo \u00e8 gi\u00e0 chiamato \"castrum\", e dimostra che 34 anni dopo la concessione papale la fortificazione, qualunque essa fosse, fu terminata.\nLa rotta del Pinzone, avvenuta pi\u00f9 o meno in quel periodo, cre\u00f2 un nuovo sconvolgimento idrografico: l'Adige, appena regolato in un antico canale detto \"Chirola\", ruppe a Badia Polesine e si rivers\u00f2 nella Filistina, devastandola; il comune di Rovigo, insieme a quelli di Lendinara e di Badia, regol\u00f2 l'Adige nel corso dell'antica fossa.\nLa fortificazione in muratura con l'annesso castello \u00e8 comunque cosa fatta nel XII secolo, quando l'abitato di Rovigo si estendeva gi\u00e0 su entrambi i lati dell'Adigetto, che all'epoca era un vero e proprio fiume; secondo gli storici rodigini del XVI secolo il vescovo di Adria Florio I nel 1139 fece iniziare i lavori, che furono terminati dal suo successore Vitale nel 1160. Gli storici contemporanei non danno pi\u00f9 molto credito a questa versione in quanto non ci sono giunte le prove documentarie dell'esistenza di questi due vescovi. \u00c8 invece accertato che un visconte rappresentante degli Estensi era presente a Rovigo gi\u00e0 nel 1117, quindi si presume che la costruzione delle mura sia stata una iniziativa della casa d'Este. Il castello consisteva in una semplice cittadella con un mastio al suo interno, ancora oggi conservato: la torre Don\u00e0,\nNel 1190 Rovigo fu conquistata dai Veronesi; nel 1194 Azzo VI d'Este, che lottava per la signoria di Ferrara (conquistata poi nel 1240 dal figlio Azzo VII) riprese il possesso di Rovigo con il titolo di conte grazie all'intervento dell'imperatore. A parte tre brevi parentesi nel 1213, nel 1309 e nel 1352 in cui i Carraresi di Padova governarono sulla citt\u00e0, Rovigo rimase estense per quasi tre secoli.\nA partire dal XIII secolo il territorio, che da tempo immemore era stato chiamato \"Contea di Gavello\", cominci\u00f2 a chiamarsi \"Contea di Rovigo\".\nNel 1324 iniziarono i primi insediamenti fuori dalle mura, a sud della citt\u00e0. Nel 1343 il vescovo di Adria decise di costruire a Rovigo una residenza vescovile, ma la diocesi continu\u00f2 a chiamarsi \"diocesi di Adria\"; la residenza stabile del vescovo, comunque, era al di fuori della sua stessa diocesi.\nIl XV secolo fu tormentato per Rovigo e tutto il Polesine a causa delle continue guerre in cui gli Estensi furono coinvolti; a ci\u00f2 si aggiunse la disastrosa rotta dell'Adige del 1438 che ebbe tra le conseguenze anche la riduzione della portata dell'Adigetto. Verso la fine del secolo i debiti sottoscritti dagli Estensi per finanziare le guerre diventarono insostenibili, cos\u00ec nel 1482 la Repubblica di Venezia si prese Rovigo e il suo territorio, che furono ceduti definitivamente alla Serenissima al termine della Guerra del Sale in cambio dell'estinzione del debito.\nDominio Veneziano.\nIl trisecolare dominio della Serenissima cominci\u00f2 male, visto che il territorio fu coinvolto pesantemente nei fatti della Lega di Cambrai (1508 - 1511), e coincise con una stasi nello sviluppo della citt\u00e0 di Rovigo, a parte rare ma importanti eccezioni; il governo di Venezia fece poco per stimolare la crescita del nuovo possedimento, nonostante i podest\u00e0 mandati in citt\u00e0 inviassero relazioni in cui richiedevano un intervento pi\u00f9 sostanziale che formale. Per imprimere subito l'impronta della repubblica, fu costruita in piazza Maggiore (l'attuale piazza Vittorio Emanuele II) una torre civica che poteva competere, in altezza, col mastio del castello, e vi fu pure trasferita la campana che fino ad allora vi aveva suonato; successivamente, come consuetudine, fu costruita anche la colonna con il Leone di San Marco, sempre in piazza Maggiore. Ciononostante il legame dell'aristocrazia locale con Ferrara rimase forte, al punto che i veneziani provocarono l'incendio doloso della residenza estense in citt\u00e0, nella speranza di allentare questi rapporti che erano visti con sospetto.\nDal punto di vista culturale, all'inizio del dominio veneziano Rovigo divenne una citt\u00e0 molto attiva, producendo umanisti come Ludovico Ricchieri detto Celio Rodigino e attirandone altri come Francesco Brusoni; in questo contesto nacquero anche le famose paretimologie che vorrebbero \"Rodigium\" derivare dal greco \"\" (\"rh\u00f3don\" ossia rosa) e \"Policinum\" (nome latino del Polesine) da \"Paeninsula\" (ossia penisola). La prima, in particolare, riscosse molto successo al punto che in molti arrivarono a trascrivere \"Rhodigium\" nel citare i documenti precedenti, aggiungendo una \"h\" che in realt\u00e0 non era mai stata presente prima di allora. Lo stesso Ludovico Ariosto ne rimase affascinato e nel suo \"Orlando furioso\" scrisse:\nRovigo per\u00f2, al termine della guerra della Lega di Cambrai, si rinchiuse in s\u00e9 stessa, arrivando addirittura a spingere il Brusoni, a cui era stata precedentemente data la cittadinanza onoraria, a lasciare la citt\u00e0 in quanto \"straniero\".\nL'Accademia dei Concordi, fondata nel 1580, fu un riflesso di questa chiusura culturale nel primo secolo e mezzo della sua storia.\nAlla fine del XVI secolo un movimento popolare di grandi dimensioni diede l'occasione ai governanti della Serenissima di farsi ben volere anche a Rovigo: la gente chiedeva a gran voce la costruzione di un tempio dove conservare un'immagine della Vergine col Bambino ritenuta miracolosa, e a tale scopo era gi\u00e0 stata raccolta la cifra incredibile di 12\u00a0000 ducati d'oro. I podest\u00e0 chiamarono allora un famoso ingegnere che fu collaboratore del Palladio, il bassanese Francesco Zamberlan, per progettare e supervisionare la costruzione del tempio della Beata Vergine del Soccorso, noto col nome di Rotonda per via della pianta a simmetria centrale. Il tempio fu realizzato in tempi brevissimi, e rappresent\u00f2 non solo un luogo di raccolta e pellegrinaggio per la popolazione della citt\u00e0 e dei dintorni, ma anche una autocelebrazione dell'aristocrazia di Venezia, che ne fece decorare l'interno con tele di elevato valore artistico e allegorico, raffiguranti i podest\u00e0 veneziani che governarono su Rovigo fino agli anni 60 del XVII secolo.\nDurante il XVIII secolo e fino alla fine della Serenissima gli unici interventi pubblici in citt\u00e0 furono il recupero e il restauro di edifici storici; tra gli interventi di maggior rilievo ci furono l'ampliamento del duomo, il completamento del campanile della Rotonda sul disegno di Baldassarre Longhena, il restauro di palazzo Roverella in piazza e l'abbattimento della torre civica cinquecentesca, sostituita dalla torre di dimensioni pi\u00f9 modeste (e ragionevoli) che si pu\u00f2 ancora ammirare nella piazza principale. L'edilizia privata segu\u00ec l'aumento della popolazione e produsse anche piccoli capolavori come il palazzo Roncale e il palazzo Angeli; in questo periodo il borgo S. Bortolo cominci\u00f2 ad assumere una sua identit\u00e0 di quartiere fuori porta. Rovigo conserv\u00f2 la sua pianta pentagonale circondata dalle mura e attraversata dall'Adigetto (che nei secoli perse progressivamente di importanza); alcuni tentativi da parte di privati di demolire le fortificazioni ormai inutilizzate furono fortunosamente bloccati dall'intervento dei podest\u00e0, ma senza che ci fosse una reale coscienza di recupero storico; infatti a ridosso e all'interno del castello furono costruite addirittura alcune case popolari, che furono donate dal nobile Marcello Grimani ai cittadini meno abbienti.\nRisorgimento e Regno d'Italia.\nFu all'inizio del XIX secolo, in seguito alla caduta della Repubblica di Venezia e all'instaurarsi della dominazione francese in Polesine. In piazza Maggiore si trov\u00f2 finalmente il posto per una sede di prestigio all'Accademia dei Concordi, fondata gi\u00e0 da oltre due secoli ma finalmente attiva anche nel recupero urbanistico e culturale della citt\u00e0. Nel frattempo il saccheggio effettuato dall'esercito francese nei confronti dei territori della Repubblica di Venezia cambi\u00f2 la struttura urbana della citt\u00e0. L'eccesso di laicismo liberale oltre alla soppressione degli ordini religiosi port\u00f2 anche alla demolizione della storica chiesa di Santa Giustina e alla nascita, al suo posto, della piazza minore ora intitolata a Giuseppe Garibaldi; affacciandosi su questo nuovo spazio pubblico nacquero in seguito, durante la dominazione austriaca, il teatro Sociale e il palazzo della borsa commerciale.\nGli stessi dominatori austriaci vollero dare il loro contributo alla piazza Maggiore con il palazzo della Gran Guardia, dallo stile imprecisato che non piacque nemmeno ai contemporanei. Vennero abbattute quattro delle sei porte di accesso alla citt\u00e0 e le fosse furono trasformate in passeggi pubblici per promuovere lo sviluppo della citt\u00e0 all'esterno delle mura estensi. Fortunosamente, gran parte della cinta muraria si salv\u00f2 da questi interventi distruttivi sulle fortificazioni giudicate ormai inutili: durante il XIV secolo infatti i cittadini di Rovigo, per \"risparmiare\" la costruzione di una parete, edificarono le loro case a ridosso della parte interna delle mura, che oggi possono ancora essere ammirate dall'esterno. Delle fortificazioni fatte costruire nel XII secolo si salvarono anche la torre Don\u00e0 e la torre Grimani, la cosiddetta \"torre mozza\", che faceva parte del complesso della cittadella, e la torre di via Pighin.\nL'economia era ancora prevalentemente basata su agricoltura e allevamento.\nfu costituita la fiera d'ottobre e fu edificato l'ippodromo in una zona a est tra l'abitato e l'attuale frazione di Sarzano. L'annessione al Regno d'Italia diede la spinta definitiva allo sviluppo, e Rovigo cominci\u00f2 ad affermarsi come punto di riferimento reale per l'economia di tutto il Polesine; la borsa commerciale giunse ad avere addirittura una rilevanza nazionale. Nel 1866 la citt\u00e0 risent\u00ec favorevolmente della costruzione della linea ferroviaria Padova-Rovigo, subito prolungata verso Ferrara e diramata negli anni successivi verso Legnago e verso Adria. All'inizio del XX secolo si stabilirono le prime industrie, tra cui ebbe particolare importanza lo zuccherificio costruito a nord, ora sede della Fiera; si tratt\u00f2 per\u00f2 di episodi isolati che non ebbero sviluppi reali nel tessuto economico della citt\u00e0.\nNel 1927 il territorio del comune fu allargato, inglobando i territori fino a quel momento autonomi di Boara Polesine (con Granzette), Buso Sarzano (con Mardimago), Sant'Apollinare con Selva (Selva \u00e8 poi diventata Fenil del Turco), Borsea, Grignano di Polesine e Concadirame. Nel 1930 si demol\u00ec la parte pi\u00f9 fatiscente del ex ghetto ebraico, e fu creata al suo posto la piazza Roma, oggi piazza Merlin; la piazza fu abbellita con una fontana e per diversi decenni la porta San Bortolo godette finalmente di ampio respiro;\nla costruzione a fine secolo di un discutibile chiosco in stile contemporaneo ha nuovamente occupato lo spazio che si era liberato.\nDurante il ventennio fascista nacque il progetto di deviare il corso dell'Adigetto, ormai ridotto a un corso d'acqua di scarsa importanza, a ovest della citt\u00e0 e creare al suo posto una grandiosa via di celebrazione in stile fascista. Il corso Littorio, questo fu il nome dato al progetto, prevedeva anche una riqualificazione del castello. Alcuni edifici del progetto furono costruiti prima ancora che l'Adigetto venisse deviato; tra questi, spiccano per imponenza e stile di realizzazione il palazzo delle poste e il palazzo INA. Nel frattempo, la costituzione del quartiere della Commenda e del nuovo centro sanatoriale favorirono lo sviluppo della citt\u00e0 a nord, mentre a sud-ovest la localit\u00e0 Tassina ormai diventava un quartiere periferico della citt\u00e0. Nel 1938 il corso dell'Adigetto fu finalmente deviato, ma i lavori di realizzazione del corso furono interrotti a causa della seconda guerra mondiale.\nSecondo dopoguerra.\nTerminata la ricostruzione dell'immediato dopoguerra, il progetto degli anni 1930 fu completato solo parzialmente, e a quello che ora si chiama corso del Popolo \u00e8 venuta a mancare una organicit\u00e0 di realizzazione. Il castello venne comunque liberato dall'oppressione delle \"case Grimani\" e trasformato in giardino pubblico; il gruppo delle \"due torri\" cominci\u00f2 cos\u00ec a diventare uno dei simboli principali della citt\u00e0,\nA partire dagli anni 1950 e 1960, Rovigo ha avuto un notevole sviluppo, sia come tradizionale mercato agricolo, sia come centro industriale, favorito dall'inserimento del Polesine nelle zone ad economia depressa; furono costituiti la nuova parrocchia e quartiere di San Pio X per l'espansione della citt\u00e0 a ovest, fu costruita la chiesa della Commenda e il quartiere fu ampliato ulteriormente a est;\nnel territorio a sud-est compreso tra l'abitato e la frazione di Borsea si \u00e8 sviluppata una organica zona industriale, che ora ha uno sbocco naturale sul interporto fluviale realizzato a fine secolo sul Canalbianco. Questo incredibile sviluppo, un record in Veneto, \nIn tempi recentissimi si sono sviluppati il nuovo polo ospedaliero a est e la zona commerciale a nord della citt\u00e0, dove si sono stabilite anche le sedi della Fiera e dell'Universit\u00e0.\nNei primi anni duemila venne inoltre completato il recupero urbanistico dell'ex ghetto ebraico, iniziato negli anni 1930;"}
{"id": "788637", "revid": "1543377", "url": "https://it.wikipedia.org/wiki?curid=788637", "title": "Distretto di Cheb", "text": "Il distretto di Cheb (in ceco \"okres Cheb\") \u00e8 un distretto della Repubblica Ceca nella regione di Karlovy Vary. Il capoluogo di distretto \u00e8 la citt\u00e0 di Cheb.\nSuddivisione amministrativa.\nIl distretto conta 40 comuni:"}
{"id": "788639", "revid": "1543377", "url": "https://it.wikipedia.org/wiki?curid=788639", "title": "Distretto di Karlovy Vary", "text": "Il distretto di Karlovy Vary (in ceco \"okres Karlovy Vary\") \u00e8 un distretto della Repubblica Ceca nella regione omonima. Il capoluogo di distretto \u00e8 la citt\u00e0 di Karlovy Vary.\nSuddivisione amministrativa.\nIl distretto conta 53 comuni e un'area militare:"}
{"id": "788640", "revid": "93556", "url": "https://it.wikipedia.org/wiki?curid=788640", "title": "Battaglia di Millesimo", "text": "La battaglia di Millesimo fu combattuta tra il 13 e il 14 aprile 1796 dalle truppe austriache della prima coalizione, comandate dal generale Jean-Pierre de Beaulieu, e dalle truppe del Regno di Sardegna contro quelle francesi dell'Armata d'Italia comandata dal generale Napoleone Bonaparte, inviato in Italia dal Direttorio per contrastare la politica antirivoluzionaria e antifrancese degli Asburgo; fece seguito alla battaglia di Montenotte. La battaglia si svolse presso le rovine del Castello di Cosseria all'interno delle quali si rifugiarono le truppe del Gen. Giovanni Provera (comandante truppe austriache) e del Col. Filippo del Carretto (comandante delle truppe sabaude) che l\u00ec trov\u00f2 la morte. I pochi difensori combatterono con accanimento ma privi di cibo, acqua e munizioni dovettero arrendersi e poterono lasciare i ruderi da loro difesi con l'onore delle armi. Per il resoconto romanzato dell'evento si raccomanda la lettura di \"Mons\u00f9 Tom\u00e8\" di Anton Giulio Barrili.\nLa battaglia riusc\u00ec a dividere gli schieramenti degli austriaci da quelli dei piemontesi, indebolendone cos\u00ec le forze e la capacit\u00e0 bellica."}
{"id": "788642", "revid": "1543377", "url": "https://it.wikipedia.org/wiki?curid=788642", "title": "Distretto di Sokolov", "text": "Il distretto di Sokolov (in ceco \"okres Sokolov\") \u00e8 un distretto della Repubblica Ceca nella regione di Karlovy Vary. Il capoluogo di distretto \u00e8 la citt\u00e0 di Sokolov.\nSuddivisione amministrativa.\nIl distretto conta 38 comuni:"}
{"id": "788644", "revid": "767487", "url": "https://it.wikipedia.org/wiki?curid=788644", "title": "Disperato ma non serio", "text": "Disperato ma non serio \u00e8 il primo vero album di Giorgio Faletti, pubblicato nel 1991, ovvero il primo in cui l'artista si dedica completamente anche alla composizione delle musiche e alla scrittura dei testi.\nDal brano di punta \"Ulula\", viene tratto un fortunato videoclip pluripremiato a \"Rimini Cinema\", \"Umbria Fiction\" e al \"Festival del Cinema di Montreal\".\nTracce.\nTesti e musiche di Giorgio Faletti."}
{"id": "788655", "revid": "116320290", "url": "https://it.wikipedia.org/wiki?curid=788655", "title": "T\u00eer des cidulis", "text": "Quella del T\u00eer des cidulis (anche \"cidulas\", \"cidules\", \"cidulos\" o \"pirul\u00e4s\", a seconda della parlata friulana locale) \u00e8 un'antica tradizione della Carnia, probabilmente di derivazione celtica, che si tiene in molti paesi di questa regione alpina.\nCaratteristiche.\nDa un modesto rilievo vicino al paese, i ragazzi del luogo (i cosiddetti \"cidul\u00e2rs\", che in alcuni luoghi, prima dell'abolizione del servizio di leva, erano i coscritti), dopo aver acceso un fuoco visibile dal paese, lanciano \"las cidulos\", ossia delle rotelle di legno (solitamente abete o faggio) alle quali viene dato fuoco. Secondo la tradizione, ad ogni lancio si accompagna una filastrocca (\"raganizza\") benaugurante o umoristica nei riguardi di una coppia reale o inventata, o la rivelazione di un amore altrui tenuto fino a quel momento nascosto.\nVi sono molte varianti a seconda della zona, in alcuni paesi della Val Degano, ad esempio, \"lis cidulis\" sono diventate un modo per augurare fortuna per l'anno successivo a tutte le coppie del paese, sposate o meno, e spesso il rito si accompagna ad un ballo organizzato dai \"cidulars\" a cui \u00e8 invitata tutta la popolazione.\nIl lancio avviene per la maggior parte dei casi nel periodo del solstizio d'inverno (ed \u00e8 proprio questo fattore di somiglianza con altri riti del fuoco nell'arco alpino che fa pensare all'origine celtica e pagana del rito) ma spesso si sovrappone a tradizioni meno antiche quali il giorno del patrono del paese (laddove questa giornata si svolga d'inverno), i festeggiamenti di capodanno, l'Epifania o la Pasqua.\nSoprattutto nell'ultima met\u00e0 del secolo, il rito ha conosciuto notevoli evoluzioni metodologiche con l'utilizzo di razzi e fuochi d'artificio da accompagnare al lancio delle cidulis e l'utilizzo di megafoni o altoparlanti per far sentire meglio la \"raganizza\" (filastrocca) intervallata da musica."}
{"id": "788656", "revid": "125719512", "url": "https://it.wikipedia.org/wiki?curid=788656", "title": "Eragon", "text": "Eragon \u00e8 il primo romanzo della serie fantasy \"Ciclo dell'Eredit\u00e0\" scritto nel 2002 da Christopher Paolini. La serie prosegue con \"Eldest\" (2005), \"Brisingr\" (2008), \"Inheritance\" (2011) e successivamente \"\" (2018). Eragon ha ottenuto subito un tale successo da essere tradotto in ventiquattro lingue e trasposto cinematograficamente nel film omonimo del 2006.\nStoria editoriale.\nScritto da Christopher Paolini all'et\u00e0 di quindici anni, il libro viene pubblicato dai genitori a loro spese nel 2002. Il figlio del giallista Carl Hiaasen lo scopr\u00ec per caso in una libreria del Montana e gli piacque molto; cos\u00ec decise di mostrarlo al padre che lo propose al suo editore. Cos\u00ec il Eragon venne ripubblicato e ne furono pubblicate moltissime copie. \nTrama.\nEragon \u00e8 un ragazzo di diciassette anni che vive con lo zio Garrow e il cugino Roran nel piccolo villaggio di Carvahall, situato nella Valle Palancar tra i monti della Grande Dorsale in Alaga\u00ebsia. \u00c8 coraggioso e abile nel cacciare e proprio durante una battuta di caccia sulla Dorsale dal nulla vede comparire con un lampo una grossa pietra blu cobalto davanti a s\u00e9. Con il passare del tempo Eragon capisce che in realt\u00e0 la pietra \u00e8 un uovo di drago e quando questo si schiude chiama la dragonessa che ne esce Saphira. Dopo l'uccisione dello zio Garrow, Eragon e Saphira decidono di inseguire i Ra'zac per vendicarne la morte. In questo viaggio sono accompagnati da Brom, cantastorie del villaggio, grande conoscente di draghi, spade e magia. Dopo numerosi ostacoli, Eragon capisce che Galbatorix vuole lui e Saphira non per ucciderli, ma per essere ancora pi\u00f9 potente e regnare fino alla fine dei tempi. Durante il loro tragitto incontrano un vecchio amico di Brom, Jeod, una strega strampalata con il suo gatto mannaro, Angela e Solembum, e Murtagh, un giovane ricercato dall'Impero. Una sera dopo essersi accampati vengono attaccati dai Ra'zac e vengono salvati da Murtagh, che li libera dalle catene e li conduce in una grotta al riparo. Purtroppo Brom muore poco tempo dopo a causa di una ferita ricevuta durante l'aggressione, ma prima di morire rivela a Eragon di essere stato un Cavaliere dei Draghi e gli d\u00e0 le indicazioni per raggiungere i Varden, la sua unica fonte di salvezza. Accompagnati da Murtagh, Eragon e Saphira vanno verso i Varden ma finiscono in un'altra imboscata ed Eragon viene catturato. In una cella umida incontra lo Spettro Durza che cerca invano di estorcergli il suo Vero Nome per poterlo controllare. Viene salvato da Saphira e Murtagh e porta con s\u00e9 un'elfa svenuta. Lei si chiama Arya, \u00e8 stata avvelenata, e per salvarla deve raggiungere i Varden il pi\u00f9 in fretta possibile. Una volta arrivati dai ribelli, Murtagh si scopre essere figlio dell'ultimo dei Rinnegati, Morzan, e viene imprigionato. \nDopo un iniziale turbamento per l'inganno di Murtagh, Eragon viene accolto con feste e complimenti, e molte persone chiedono a Eragon aiuti e incantesimi, tra cui una donna che gli chiede di benedire la sua bimba.\nAlcune settimane dopo, il Farthen D\u00fbr, covo dei Varden, viene attaccato da onde di Urgali sotto il controllo di Durza. Durante la battaglia, Murtagh evade dal carcere del Farthen e si unisce ai combattimenti, mentre Eragon sconfigge Durza ma viene ferito gravemente alla schiena, una cicatrice che gli impedisce di muoversi liberamente come prima. Dopo la battaglia Murtagh \u00e8 scomparso nel nulla e Ajihad, il capo dei Varden, muore e prende il suo posto come capo dei ribelli la figlia Nasuada.\nCritica.\nIl romanzo ha suscitato numerose critiche, sia positive sia negative. Una recensione del New York Times evidenzia i numerosi difetti del libro, ma ammette che, nonostante ci\u00f2, si tratta comunque di un'opera di talento.\nI critici si concentrano in particolare sul fatto che il romanzo trarrebbe eccessiva ispirazione da altre opere: in particolare, alcuni aspetti della trama e i ruoli dei personaggi sarebbero ripresi dalla saga cinematografica di \"Guerre stellari\" (ad esempio, il maestro Brom che guida il giovane Eragon \u00e8 molto simile alla figura di Obi-Wan Kenobi, ed anche i legami tra i personaggi hanno vari punti in comune), mentre il legame telepatico tra cavalieri e draghi ricorda molto la saga fantascientifica-fantasy \"Ciclo di Pern\" di Anne McCaffrey; altri sottolineano che il romanzo ha molti punti in comune con altre saghe fantasy (in particolare il \"classico\" \"Il Signore degli Anelli\" di J.R.R. Tolkien), per quanto riguarda personaggi, dialoghi, ambientazioni, mappa, eventi e tematiche. \nMolte critiche, seppur positive, giudicano l'andamento della trama troppo semplicistico, ritenendo il romanzo buono (considerata la giovane et\u00e0 dell'autore) ma sopravvalutato.\nRiconoscimenti.\nIl libro ha vinto l'edizione 2006 del premio \"Nene\", assegnato dai giovani delle Hawaii.\nSeguiti.\n\"Eragon\" \u00e8 il primo libro del Ciclo dell'Eredit\u00e0, composto da altri tre libri: \"Eldest\", \"Brisingr\" e \"Inheritance\".\nPaolini ha anche annunciato al Lucca comics 2012 che si sta gi\u00e0 adoperando per dare un sequel al ciclo.\nOpere derivate.\nFilm.\nIl 15 dicembre 2006 \u00e8 uscito negli USA (in Italia il 22 dello stesso mese) il film tratto dal libro. Nel cast, oltre a nuovi volti come Edward Speleers, nel ruolo del protagonista Eragon, vi sono attori noti come Jeremy Irons nel ruolo di Brom, John Malkovich nel ruolo del malvagio Galbatorix, Rachel Weisz (che presta la sua voce alla dragonessa Saphira) e la cantante emergente Joss Stone. Il film \u00e8 prodotto dalla \"Fox\". Il \"trailer\" \u00e8 stato pubblicato nel mese di settembre 2006.\nA quattro mesi dall'uscita negli USA il film ha raggiunto un incasso totale di 75.030.000 dollari ma \u00e8 stato pesantemente criticato soprattutto da parte dei fan, che contestano il fatto che la trama sia totalmente diversa dal libro, come se i quattro libri fossero stati fusi in un'unica pellicola, eliminando per cui molti elementi necessari per collegarlo alla trama del seguito.\nVideogioco.\nNel novembre 2006 \u00e8 uscito un videogioco d'azione in terza persona che ripercorre la trama del film. Realizzato da Stormfront Studios, \u00e8 uscito per le principali piattaforme disponibili: PlayStation 2, Microsoft Windows, Xbox e Xbox 360; inoltre \u00e8 uscita una versione per console portatili Nintendo DS, PlayStation Portable e Game Boy Advance, realizzata da Amaze Entertainment.\nCuriosit\u00e0.\nIn Eragon alla pagina 100 (dell'edizione Fabbri Editori), il ragazzo sogna una nave in partenza dalle rive di un fiume. Sul ponte della nave ci sono due figure incappucciate, una di fianco all'altra e sulla riva un uomo in ginocchio. Questo getta in dietro il capo e lancia un grido pieno di disperazione. Mentre la nave si stacca da riva Eragon vede due draghi volare insieme in alto nel cielo. Questa \u00e8 la scena finale di \"Inheritance\" ed \u00e8 interessante vedere come Christopher Paolini avesse gi\u00e0 in mente una delle scene finali dei suoi libri quando ha scritto Eragon."}
{"id": "788657", "revid": "1226", "url": "https://it.wikipedia.org/wiki?curid=788657", "title": "Giudice di Pace", "text": ""}
{"id": "788658", "revid": "6923", "url": "https://it.wikipedia.org/wiki?curid=788658", "title": "The Album (The Firm)", "text": "The Album \u00e8 l'unico album del supergruppo hip hop The Firm, pubblicato il 21 ottobre del 1997 e distribuito da Aftermath e Interscope. Il progetto \u00e8 stato creato da Nas, dal manager Steve Stoute e dai produttori Dr. Dre e i Trackmasters che hanno avuto l'idea di formare un supergruppo hip hop. L'organico originale prevedeva Nas, AZ, Cormega e Foxy Brown, tutti presenti nella canzone \"Affirmative Action\" dell'album \"It Was Written\" (1996). Tuttavia, Cormega \u00e8 rimpiazzato da Nature prima della realizzazione del disco a causa di divergenze artistiche tra lui e Nas e disaccordi contrattuali con Stoute.\nIl disco \u00e8 un concept album che ruota attorno ai temi della mafia e dello stile di vita \"gangsta\". Le tracce dell'album sono state prodotte principalmente da Dr. Dre, i Trackmasters e Chris Taylor e prevedono la collaborazione di Wizard, Pretty Boy, Dawn Robinson, Noreaga, Canibus e Half-a-Mill.\nL'album ha ricevuto recensioni contrastanti da parte della critica a causa del suono mainstream orientato al pop piuttosto che agli stili precedenti dei singoli membri. \"The Album\" debutta al primo posto nella Billboard 200 e nella classifica dedicata alle produzioni R&amp;B/Hip-Hop, classificandosi anche in Francia, Regno Unito e Canada. Il disco vende 147.000 nella sua prima settimana e 925.000 complessivamente negli Stati Uniti, ottenendo il certificato di disco d'oro in Canada. Due singoli sono pubblicati dall'album, con \"Firm Biz\" che raggiunge la dodicesima posizione nella Hot R&amp;B/Hip-Hop Airplay e il numero ottanta UK Singles Chart. Tuttavia, il secondo singolo dell'album \"Phone Tap\" non riesce a classificarsi.\nBackground.\nPrima della costituzione di The Firm, i futuri membri e affiliati del gruppo erano in fasi transitorie della loro carriera. In seguito all'acclamazione della pietra miliare e album di debutto \"Illmatic\" (1994), Nas decide di concentrare i suoi sforzi verso una direzione maggiormente commerciale per il suo album successivo. Nonostante il suo impatto significativo sull'hip hop, all'epoca \"Illmatic\" non aveva ottenuto un buon successo commerciale, in parte a causa della personalit\u00e0 timida di Nas e in parte a causa del ritiro dalla promozione del disco. Nas inizia a collaborare con altri artisti, incluse le canzoni \"Fast Life\" in \"4,5,6\" di Kool G Rap e in \"Verbal Intercourse\" in \"Only Built 4 Cuban Linx...\" di Raekwon (entrambe del 1995; \u00e8 inoltre il primo rapper a collaborare a una traccia del Wu-Tang Clan pur non essendone membro), iniziando a lavorare sotto lo pseudonimo di Nas Escobar in queste apparizioni e contribuendo ad aumentare la propria popolarit\u00e0 nella comunit\u00e0 hip hop.\nIn seguito, le sue spese eccessive l'avevano lasciato senza soldi, dato che aveva dovuto affittare il vestito per i Source Awards del 1995. Il successo del lavoro del collega East Coast The Notorious B.I.G. alla premiazione \u00e8 il segnale per Nas al fine di cambiare il suo approccio commerciale, ingaggiando Steve Stoute come manager al posto di MC Serch. Mentre \"Illmatic\" raggiunge la certificazione di disco d'oro, Stoute convince Nas a portare il suo secondo album in una direzione pi\u00f9 commerciale, ingaggiando a sua volta i produttori Trackmasters, gi\u00e0 noti per il loro successo nella musica hip hop mainstream dell'epoca.\nContemporaneamente, la rapper di Brooklyn Foxy Brown attira l'attenzione dei Trackmasters lavorando sul disco \"Mr. Smith\" (1995) di LL Cool J. Tra il 1995 e il 1996, Foxy Brown appare su diversi singoli certificati d'oro e di platino quali \"Ain't No Nigga\" di Jay-Z e \"You're Makin' Me High\" di Toni Braxton. Le sue apparizioni scatenano una guerra tra etichette discografiche all'inizio del 1996, che si conclude con la firma della rapper per la Def Jam Recordings. Il successo di \"I Shot Ya\" ha spinto la sua inclusione, assieme ai rapper AZ e Cormega, nella traccia collaborativa di Nas \"Affirmative Action\", presente nel suo secondo album, \"It Was Written\" (1996). La collaborazione arriva sulla scia del successo della critica dell'album d'esordio di AZ \"Doe or Die\" (1995), dopo aver inizialmente attirato l'attenzione con la sua performance in \"Life's a Bitch\" di Nas (1993) e aver collaborato nuovamente con Nas in \"Mo Money, Mo Murder (Homicide)\" che, secondo il critico Steve Jost, \u00abpu\u00f2 essere considerato l'incontro inaugurale di The Firm.\u00bb Cormega, la cui carriera di rapper era stata sospesa a causa della sua incarcerazione all'inizio degli anni novanta \u2013 citata da Nas in \"One Love\" (1994) \u2013, \u00e8 rilasciato dalla prigione nel 1995. Lavorando con i Trackmasters come produttori, Foxy Brown pubblica il suo album di debutto \"Ill Na Na\" (1996), che diviene un grande successo commerciale vendendo oltre due milioni di copie in tutto il mondo.\n\"Affirmative Action\" e l'esclusione di Cormega.\nIl gruppo nasce quando Nas raduna i tre rapper dandogli un verso a testa nell'ottava traccia del suo secondo disco, \"It Was Written\" (1996): la canzone tratta il racconto di una rapina e di tre personaggi con rapporti mafiosi. Il brano \u00e8 \"Affirmative Action\", il cui successo commerciale \u2013 nel 1996 \u00e8 75\u00b0 tra le R&amp;B/Hip-Hop Airplay nonostante non sia un singolo, arrivando alla popolarit\u00e0 anche nelle strade e divenendo uno dei punti salienti del secondo disco di Nas \u2013 e di critica \u2013 Brett Berliner di Stylus Magazine descrive il beat della traccia come \u00abestremamente mafioso, che sembra uscito da \"Quei bravi ragazzi\", con archi in crescendo\u00bb, mentre nomina la canzone come \u00abuna delle migliori tracce di gruppo di tutti i tempi\u00bb; in una recensione retrospettiva, Jason Birchmeier di AllMusic lo definisce un \u00abbrano di gruppo di alto profilo\u00bb e \u00abstraordinario\u00bb \u2013 convince i tre ad accettare facilmente la proposta di Nas della creazione di un supergruppo. \"Affirmative Action\" diviene quindi la prima traccia del gruppo originario e anche l'ultima con Cormega come componente del supergruppo.\nIl supergruppo \u00e8 ideato dal manager Steve Stoute, da Nas e dai produttori Dr. Dre e i Trackmasters. Nonostante ci\u00f2, come scrive Matt Jost per RapReviews, prima della realizzazione del disco, Cormega \u00e8 estromesso dal gruppo: \u00abin modo abbastanza appropriato, la storia di The Firm inizia con un atto di tradimento. Il quartetto composto da Nas, AZ, Cormega e Foxy Brown ha interpretato la sua prima e unica storia su \"Affirmative Action\" [traccia] del secondo album di Nas \"It Was Written\". Ma a un certo punto tra l'inserimento di Foxy Brown in \"Letter to the Firm\" del '96 (\"Ill Na Na\") e la pubblicazione del '97 di \"The Album\", Cormega \u00e8 stato sostituito dal collega del Queensbridge Nature.\u00bb L'esclusione di Cormega dall'album \u00e8 stata oggetto di dibattito. Secondo Jost, Cormega \u00e8 licenziato per via di alcune divergenze artistiche con Nas, tuttavia il motivo principale della sua espulsione \u00e8 il contrasto avuto con Steve Stoute: il produttore della Interscope Records pretendeva che Cormega firmasse un contratto con la sua societ\u00e0, mentre l'artista si era gi\u00e0 accordato con la Def Jam. Secondo l'opinione di Jason Birchmeier per Allmusic, il motivo dell'allontanamento di Cormega varia (o Nas o Stoute o entrambi semplicemente preferivano Nature). Il licenziamento di Cormega si porta dietro qualche strascico: nasce una faida con Nas e Nature, contro cui il rapper di Brooklyn lascia partire una serie di dissing, continuando a fare riferimento al gruppo anche dopo lo scioglimento a causa del risentimento. L'amarezza di Cormega aumenta quando il suo album d'esordio per la Def Jam \"The Testament\", previsto per il 1998, \u00e8 accantonato per sempre dall'etichetta. Nel 2005, Cormega riesce a ottenere i diritti e a pubblicare l'album attraverso la sua label indipendente Legal Hustle.\nTitolo.\nSecondo il critico Steve Juon di RapReviews, il titolo dell'album, cos\u00ec come il nome del gruppo, \u00e8 stato ispirato dal romanzo thriller del 1991 di John Grisham \"The Firm\" e al film dal titolo omonimo. Mentre \u00e8 stato pubblicato con il titolo \"The Album\", gli autori e i critici musicali si sono riferiti all'album con titoli come \"The Firm\", \"Nas, Foxy Brown, AZ, and Nature Present the Firm: The Album\", e \"The Firm \u2014 The Album\" o \"The Firm: The Album\".\nPerformance commerciale e conseguenze.\n\"The Album\" debutta al primo posto nella Billboard 200 e nella Top R&amp;B/Hip-Hop Albums vendendo 147.000 copie fisiche nella sua prima settimana e dimostrandosi un grande successo commerciale. Il disco ha avuto successo internazionale, entrando nelle classifiche di Francia, Paesi Bassi e Canada. In Canada, l'album dei The Firm vende pi\u00f9 di 50.000 copie e ottiene la certificazione d'oro, vendendo in totale 925.000 dischi negli Stati Uniti.\nLa critica ha opinioni contrastanti sulle conseguenze dell'impatto dell'album nelle carriere soliste dei membri di The Firm. Secondo la rivista \"The Source\", \u00aba prescindere dal successo commerciale, questo album ha lanciato le carriera di ciascuno dei membri del supergruppo. Nas ha catturato l'attenzione di un pubblico pi\u00f9 ampio e la sua svolta verso un suono pi\u00f9 commerciale, lo ha reso pi\u00f9 appetibile anche ai non appassionati di hip hop. Per quanto riguarda Nature, AZ e Foxy Brown hanno tutti guadagnato immenso potere semplicemente trovandosi in un gruppo con un peso massimo come Nas e dentro un album numero 1 che \u00e8 volato sugli scaffali di tutto il mondo. Per AllMusic, \u00abil supergruppo \u00e8 diventato una breve nota nella carriera dei suoi partecipanti principali.\u00bb Secondo Steve Jost invece, \u00abl'album \u00e8 un duro colpo sulla carriera dei singoli artisti e conferma i sospetti di coloro che hanno dato poco credito al Dre post-Death Row e di coloro che percepivano il passaggio di \"Nasty Nas\" al \"Nas Escobar\" di \"It Was Written\" come il declino dal prodigio lirico al mafioso megalomane.\u00bb\nRicezione.\n\"The Album\" \u00e8 stroncato dalla critica specializzata ed \u00e8 pressoch\u00e9 considerato all'unanimit\u00e0 un fallimento: ci\u00f2, sommato all'insufficiente successo di vendite finale, porta alla chiusura definitiva del supergruppo poco dopo l'uscita dal disco, con i singoli membri che intraprendono strade soliste.\n\"The Album\" riceve tutta l'attenzione richiesta dalla sua formazione, suscitando grande clamore e aspettative altrettanto ambiziose nel panorama hip hop, per poi non riuscire a dimostrarsi all'altezza delle stesse, nonostante avesse tutti gli elementi per il successo: dalle prodezze liriche, al sex appeal fino alla produzione all'avanguardia. \"Firm Fiasco\", uno dei brani presenti nel disco, arriva a simboleggiare il fallimento di questo primo album dell'Aftermath. Secondo Steve Jost di RapReviews, \u00abcos\u00ec come il titolo, il contenuto dell'intero album difetta in originalit\u00e0.\u00bb\nIn particolare, la critica \u00e8 concorde nell'affermare che alla fine \u00ab\"The Firm\" non c'entra il suo obbiettivo.\u00bb\nLe critiche negative non risparmiano i singoli membri: Jost afferma che \u00abNas e AZ non raggiungono mai il livello di \"Mo Money, Mo Murder (Homicide)\"\u00bb (1995) e assieme a Foxy Brown, a cui la critica imputa gli eccessivi riferimenti sessuali in ogni suo verso, \u00abnon riescono a inserire alcun significato in questo progetto\u00bb, a differenza loro, \u00abnonostante sia la matricola, Nature \u00e8 l'unico [presente] in The Firm con capacit\u00e0 narrative adeguate.\u00bb Anche la produzione \u00e8 spesso criticata: Qa'd Jacobs per Allmusic, afferma che \u00abla produzione di Dre \u00e8 atipicamente diversa [...] e manca di campioni o arrangiamenti che ricordino il suo lavoro con N.W.A., Snoop Dogg o i suoi progetti solisti\u00bb, attribuendo la minore qualit\u00e0 della produzione di Dr. Dre \u00aballa collaborazione con Chris \"The Glove\" Taylor, che produce cinque delle sei tracce di Dre.\u00bb Lapidario il critico Fred Schuster per il \"Los Angeles Daily News\": \u00ab[con] alcune tracce prodotte dal sopravvalutato Dr. Dre [...] il disco sembra istantaneamente fuori moda come un Pet Rock\u00bb dando all'album il voto minimo di una stella su quattro. Nonostante Dr. Dre e i Trackmasters abbiano contribuito parimenti alla produzione, il produttore L.E.S. si aggiudica la produzione per il singolo \"Firm Biz\". La canzone, una prevedibile traccia pop con la collaborazione dell'ex cantante R&amp;B delle En Vogue Dawn Robinson, \u00e8 un fallimento. Jost recensisce in modo sufficiente la produzione dell'album.\nQa'id Jacobs per Allmusic gli assegna due stelle e mezzo su cinque, scrivendo: \u00ab\"The Album\" \u00e8 un viaggio uditivo nella vita di una manciata di individui malvagi che vivono uno stile di vita da gangster, per quanto poco credibile. Tempestato da oscena profanit\u00e0, violenza e un contenuto limitato di propositi, l'album non riesce a dare un'impressione favorevole o unica tra le pubblicazioni contemporanee.\u00bb Jost recensisce l'album con un voto di cinque decimi (4/10 ai testi), scrivendo: \u00abnessun altro progetto simboleggia sia le ambizioni dell'hip hop ispirato alla mafia sia ai suoi simboli come The Firm.\u00bb Tra le rare recensioni positive, \"Rhapsody\" scrive invece che \u00abl'album omonimo dei The Firm sfoggia ancora belle canzoni in tema mafioso\u00bb, mentre \"Entertainment Weekly\" lo descrive come \u00abil pi\u00f9 grande supergruppo hip hop di sempre\u00bb e \u00abla corte suprema del rap\u00bb, dandogli comunque una valutazione positiva.\nTra le collaborazioni degli ospiti, anche queste non esenti da critiche, spicca l'elogiata performance di Canibus: \"Vibe\" scrive che \u00abcome al solito s'impadronisce della scena.\u00bb"}
{"id": "788659", "revid": "28314304", "url": "https://it.wikipedia.org/wiki?curid=788659", "title": "CANT", "text": ""}
{"id": "788663", "revid": "1543377", "url": "https://it.wikipedia.org/wiki?curid=788663", "title": "Distretto di Ji\u010d\u00edn", "text": "Il distretto di Ji\u010d\u00edn (in ceco \"okres Ji\u010d\u00edn\") \u00e8 un distretto della Repubblica Ceca nella regione di Hradec Kr\u00e1lov\u00e9. Il capoluogo di distretto \u00e8 la citt\u00e0 di Ji\u010d\u00edn.\nSuddivisione amministrativa.\nIl distretto conta 111 comuni:"}
{"id": "788664", "revid": "2128848", "url": "https://it.wikipedia.org/wiki?curid=788664", "title": "Allison Mack", "text": "Biografia.\nAllison Mack nasce a Preetz, Schleswig-Holstein, Germania Ovest, da genitori americani: il cantante lirico Jonathan Mack e sua moglie Mindy. La famiglia fa ritorno negli Stati Uniti d'America due anni dopo la sua nascita. Ha un fratello maggiore, Robyn, e una sorella minore, Shannon.\nCarriera.\nLa sua carriera di attrice inizia molto presto, all'et\u00e0 di 4 anni nelle pubblicit\u00e0 di un cioccolato tedesco. Segue un breve periodo come modella e, a 7 anni, inizia a studiare al \"The Young Actors Space\" di Los Angeles. Nel 1989 debutta sul grande schermo con una piccola parte nel film \"Scuola di polizia 6 - La citt\u00e0 \u00e8 assediata\". Successivamente, nel 1997, interpreta Brooke nella serie televisiva americana \"Hiller and Diller\" e Jenny Szalinski nel film cinematografico \"Tesoro, ci siamo ristretti anche noi\". \u00c8 protagonista di otto episodi in un'altra serie per la televisione, \"Opposite Sex\", nel 2000. Da segnalare la sua partecipazione al film per il piccolo schermo \"My Horrible Year!\" del 2001, diretto da Eric Stoltz. Qui ha potuto confrontarsi con attrici importanti quali Karen Allen e Mimi Rogers.\nL'attrice raggiunge la notoriet\u00e0 nel 2001, grazie alla serie televisiva \"Smallville\", in cui interpreta la parte di Chloe Sullivan, amica e confidente del giovane Clark Kent/Superman. Allison Mack ricopre il ruolo per dieci anni, diventando l'unico personaggio, oltre al protagonista, a comparire in tutte le stagioni dello show, sebbene nell'ultima sia solo un personaggio ricorrente e non un membro del cast fisso.\nNell'estate del 2006, Mack doppia due personaggi dell'animazione: la sorella del protagonista in \"Ant Bully - Una vita da formica\" e Clea in un episodio di \"The Batman\". Nel novembre 2008, sperimenta per la prima volta la regia, dirigendo l'episodio di \"Smallville\" intitolato \"Potere\". Successivamente nel 2009, apre, con le colleghe Kristin Kreuk e Rose Bhura, la \"Parvati Creative Inc.\", una casa di produzione cinematografica, che lascia nel 2015. Dal 2009, \u00e8 parte della \"Iris Theatre Company\". Nel 2012, entra nel cast della serie \"Wilfred\", in cui interpreta l'interesse romantico del protagonista, l'attore Elijah Wood.\nVita privata.\nNel 2017 ha sposato Nicki Clyne, solo per consentire all'attrice canadese la permanenza negli Stati Uniti. Nel dicembre 2020, Mack ha chiesto il divorzio.\nProcedimenti giudiziari.\nNel 2018 l'attrice \u00e8 stata accusata di aver reclutato per conto di un gruppo noto come D.O.S. (\"Dominus Obsequious Sororium\"), della quale avrebbe fatto parte come uno dei membri centrali assieme a Nicki Clyne, donne da destinare a condizioni di schiavit\u00f9 sessuale per il sedicente \"guru\" Keith Raniere, le quali sono state anche marchiate a fuoco su idea della stessa Allison Mack con le iniziali \"KR\" come rito di iniziazione. In totale sono stati accusati in sei: Raniere, Mack, Clyne e altre tre donne dirigenti del culto. Questo gruppo sarebbe la cerchia interna della psicosetta (ufficialmente un gruppo che vendeva corsi di auto-aiuto) denominata NXIVM (pronuncia \u201cNexium\u201d), fondata dallo stesso leader Raniere, un imprenditore accusato anche di violenza sessuale, pedofilia, racket, induzione alla prostituzione, prostituzione minorile, sfruttamento di lavoro coatto, estorsione, ostruzione alla giustizia, diffusione di pedopornografia. A NXIVM erano affiliate anche altre personalit\u00e0 come Linda Evans e l'ex collega di Mack in \"Smallville\" Kristin Kreuk la frequentava, ma non ha subito per\u00f2 accuse in quanto si era limitata a seguire alcuni corsi senza entrare come membro. Molte donne si sarebbero offerte, pi\u00f9 o meno spontaneamente, al guru in cambio di favori e carriere nel mondo dello spettacolo, venendo poi soggiogate tramite lavaggio del cervello e utilizzate per lavoro non retribuito e soggette ad abusi sessuali, rituali sadomasochistici e maltrattamenti. Raniere si definiva \u00abattivista, scienziato, filosofo e, soprattutto, filantropo\u00bb e si faceva chiamare Vanguard (\u201cavanguardia\u201d), Master o Grandmaster e considerato dai discepoli \u00abcome una specie di divinit\u00e0\u00bb, arrivando a far credere agli adepti di avere dei poteri speciali. Anche la Mack avrebbe subito un pesante condizionamento, abusi sessuali e schiavit\u00f9 come \"slave\" ma senza SSC, prima di accettare Raniere come maestro e divenire dopo un po' di tempo una dirigente della setta e \"dominatrice\".\nIl 21 aprile 2018 Mack viene arrestata con l'accusa di traffico sessuale, cospirazione e ricatto, ma viene rilasciata su cauzione di 5 milioni di dollari, con l'obbligo di residenza e con braccialetto elettronico nella casa dei genitori. L'8 aprile 2019 si dichiara colpevole delle accuse di racket. Dopo essersi dichiarata numerose volte innocente (parlando i suoi legali di consensualit\u00e0 e citando una precedente sentenza assolutoria nei confronti di Scientology), l'attrice, rischiando una pena fino a 20 anni, si \u00e8 dichiarata colpevole (con gli altri imputati eccetto Raniere) chiedendo scusa alle vittime della setta, accettando cun \"plea bargaining\" dal procuratore al fine di ottenere uno sconto di pena in quanto testimone dell'accusa assieme ad altre seguaci e alcuni uomini ex dirigenti, nel procedimento contro Keith Raniere, estradato dal Messico e da allora incarcerato per pericolo di fuga. Raniere \u00e8 stato condannato il 27 ottobre 2020 a 120 anni di carcere.\nIl 30 giugno 2021 Allison Mack \u00e8 stata condannata a 3 anni di reclusione e una multa di 20.000 dollari e il 13 settembre \u00e8 stata tradotta al carcere federale di Dublin, nella contea di Alameda.\nDoppiatrici italiane.\nNelle versioni in italiano dei suoi film, Allison Mack \u00e8 stata doppiata da:\nDa doppiatrice \u00e8 sostituita da:"}
{"id": "788665", "revid": "1543377", "url": "https://it.wikipedia.org/wiki?curid=788665", "title": "Distretto di N\u00e1chod", "text": "Il distretto di N\u00e1chod (in ceco \"okres N\u00e1chod\") \u00e8 un distretto della Repubblica Ceca nella regione di Hradec Kr\u00e1lov\u00e9. Il capoluogo di distretto \u00e8 la citt\u00e0 di N\u00e1chod.\nSuddivisione amministrativa.\nIl distretto conta 78 comuni:"}
{"id": "788667", "revid": "339392", "url": "https://it.wikipedia.org/wiki?curid=788667", "title": "The Firm (gruppo rap)", "text": ""}
{"id": "788668", "revid": "1543377", "url": "https://it.wikipedia.org/wiki?curid=788668", "title": "Distretto di Rychnov nad Kn\u011b\u017enou", "text": "Il distretto di Rychnov nad Kn\u011b\u017enou (in ceco \"okres Rychnov nad Kn\u011b\u017enou\") \u00e8 un distretto della Repubblica Ceca nella regione di Hradec Kr\u00e1lov\u00e9. Il capoluogo di distretto \u00e8 la citt\u00e0 di Rychnov nad Kn\u011b\u017enou.\nSuddivisione amministrativa.\nIl distretto conta 80 comuni:"}
{"id": "788669", "revid": "297218", "url": "https://it.wikipedia.org/wiki?curid=788669", "title": "Bacio della pantofola", "text": ""}
{"id": "788673", "revid": "1543377", "url": "https://it.wikipedia.org/wiki?curid=788673", "title": "Distretto di Trutnov", "text": "Il distretto di Trutnov (in ceco \"okres Trutnov\") \u00e8 un distretto della Repubblica Ceca nella regione di Hradec Kr\u00e1lov\u00e9. Il capoluogo di distretto \u00e8 la citt\u00e0 di Trutnov.\nSuddivisione amministrativa.\nIl distretto conta 75 comuni:"}
{"id": "788675", "revid": "1632387", "url": "https://it.wikipedia.org/wiki?curid=788675", "title": "Hogmanay", "text": "Hogmanay (pronuncia con l'accento sull'ultima sillaba) \u00e8 la parola scozzese che definisce l'ultimo giorno dell'anno ed \u00e8 sinonimo delle feste e delle celebrazioni associate al capodanno. In genere i festeggiamenti iniziano il 31 dicembre e si protraggono fino al mattino del 1\u00ba gennaio, \"Ne'erday\", o a volte fino al 2 gennaio.\nOrigini.\nLe radici dell'Hogmanay risalgono forse alla celebrazione del solstizio d'inverno nelle popolazioni norrene, incorporando anche le usanze della celebrazione gaelica di \"Samhain\". I vichinghi celebravano lo \"Yule\", che in seguito contribu\u00ec ai Dodici giorni di Natale, il periodo religioso e festivo che intercorre tra il Natale e l'Epifania \u2013 solitamente considerata il Tredicesimo Giorno. Hogmanay \u00e8 la celebrazione pi\u00f9 tradizionale in Scozia. Questo potrebbe essere stato il risultato della Riforma protestante dopo la quale il Natale inizi\u00f2 ad essere visto come una festa papista .\nTradizioni.\nCi sono molte tradizioni, sia nazionali che locali, associate all'Hogmanay. L'usanza nazionale scozzese pi\u00f9 diffusa \u00e8 la pratica del \"quaaltagh\" o \"primo passo\", che inizia immediatamente dopo la mezzanotte. La prima persona a varcare la soglia di casa di un amico o vicino, implica l'offerta di un dono simbolico, come il sale (oggi meno comune), carbone, shortbread, whisky o \"black bun\" (una torta ricca di frutta); questi doni simbolizzano diversi auguri di buona fortuna al capofamiglia. Cibo e bevande vengono dati agli ospiti. Queste visite e scambio di doni possono andare avanti fino alle prime ore del mattino e anche fino al giorno successivo.\nIl festival di Hogmanay della citt\u00e0 di Edimburgo durante la notte di capodanno, \u00e8 una delle maggiori celebrazioni della festa, con fiaccolate e fuochi artificiali."}
{"id": "788679", "revid": "108559", "url": "https://it.wikipedia.org/wiki?curid=788679", "title": "Aviazione nazionale repubblicana", "text": ""}
{"id": "788682", "revid": "768068", "url": "https://it.wikipedia.org/wiki?curid=788682", "title": "Oggetto Soggetto Verbo", "text": "In tipologia linguistica, si dice che una lingua \u00e8 OSV quando le frasi seguono, generalmente, un ordine Oggetto Soggetto Verbo.\nQuesto ordine sintattico particolare \u00e8 piuttosto raro. A titolo aneddotico, si pu\u00f2 citare come esempio il modo di parlare di Yoda, il Maestro Jedi di Luke Skywalker in \"Guerre stellari\", che parla in questo modo: \"la forza tu devi apprendere!\"\nUna lingua di questo genere \u00e8 il kotava, una lingua artificiale ausiliaria creata da Staren Fetcey nel 1978. Una frase in kotava come \"va sumewisiki in wir\" si traduce letteralmente con \"la televisione lui guarda\" anche se in italiano (una lingua con sintassi prevalentemente Soggetto Verbo Oggetto) si dice \"lui guarda la televisione\".\nLa lingua haida \u00e8 una delle poche lingue OSV."}
{"id": "788684", "revid": "92689", "url": "https://it.wikipedia.org/wiki?curid=788684", "title": "Societ\u00e0 botanica italiana", "text": "La Societ\u00e0 botanica italiana, fondata a Firenze nel 1888, \u00e8 un'associazione botanica italiana con sede a Firenze, in Via Pier Antonio Micheli al civico 3 , presso il dipartimento di Biologia vegetale della locale Universit\u00e0.\nStoria.\nLe radici lontane dell'associazione risalgono ad epoca preunitaria: all'autunno del 1716, il botanico e micologo fiorentino Pier Antonio Micheli promosse la fondazione della Societ\u00e0 botanica fiorentina, prima associazione del genere in Europa. L'associazione fiorentina, nel corso della sua vita, conobbe periodi di grande prosperit\u00e0 intervallati a momenti di crisi che infine la condussero, nel 1783, alla confluenza, per decisione del Granduca Leopoldo II di Toscana, nell'Accademia dei Georgofili che, dal 1753, deteneva il primato di prima accademia agraria d'Europa.\nIl processo che port\u00f2 alla rinascita di forme associative nel campo della scienza botanica dur\u00f2 pi\u00f9 di un secolo. Si concluse solo nel 1888, passando attraverso una serie di tappe nelle quali un ruolo determinante lo ebbe il botanico palermitano Filippo Parlatore. Si deve a lui la fondazione, nel 1841 dell'Erbario centrale italiano (allora Italico) e nel 1844 del \"Giornale botanico italiano\". \nNel 1874 si svolsero a Firenze i lavori del primo Congresso botanico internazionale, durante i quali venne delineato il progetto di una societ\u00e0 botanica nazionale. Questa venne poi costituita l'8 gennaio del 1888 ad opera di quarantanove tra accademici ed appassionati della materia. \nA cavallo tra fine del secolo XIX e anni 1920, la Societ\u00e0 gioc\u00f2 un ruolo importante nella fondazione delle prime iniziative di conservazione del patrimonio naturalistico italiano. Tra di esse, nel 1911 la Societ\u00e0 incaric\u00f2 Renato Pampanini di preparare uno studio sulle prospettive del movimento ambientalista e le istanze di conservazione del paesaggio.Lo studio diede impulso a pi\u00f9 vaste iniziative, a cui la Societ\u00e0 stessa contribui attivamente, che poi condussero alla costituzione dei primi parchi naturali italiani e alla prima legge per la tutela delle bellezze naturali (legge n. 778/1922).\nNel 2017 la Societ\u00e0 contava 1165 soci.\nDisposizioni statutarie.\nLo statuto, approvato il 22 gennaio 2004, la definisce come \"un'associazione scientifica, costituita da persone interessate a promuovere il progresso e la diffusione della cultura e delle scienze botaniche e delle loro applicazioni\", le cui caratteristiche ne fanno una Onlus (organizzazione non lucrativa di utilit\u00e0 sociale).\nNe possono fare parte sia professionisti che semplici cultori essendo \"aperta a tutti coloro, persone fisiche, enti o istituzioni, che, interessati alla realizzazione delle finalit\u00e0 istituzionali, ne condividono lo spirito e gli ideali\".\nPer il raggiungimento degli scopi istituzionali \u00e8 prevista un'articolazione in sezioni regionali e la costituzione di gruppi di interesse scientifico e tecnico operativo.\nDispone di una biblioteca e pubblica regolarmente due periodici:\nNell'ambito delle sue finalit\u00e0 promuove iniziative, convegni e congressi, tra cui quello dell'associazione giunto, nel 2007, alla centoduesima edizione.\nAlla Societ\u00e0 botanica italiana fa capo il Gruppo di lavoro per gli orti botanici e i giardini storici (Horti), a cui aderiscono i principali orti botanici italiani."}
{"id": "788686", "revid": "161374", "url": "https://it.wikipedia.org/wiki?curid=788686", "title": "Territori Occupati", "text": ""}
{"id": "788688", "revid": "1543377", "url": "https://it.wikipedia.org/wiki?curid=788688", "title": "Distretto di Jablonec nad Nisou", "text": "Il distretto di Jablonec nad Nisou (in ceco \"okres Jablonec nad Nisou\") \u00e8 un distretto della Repubblica Ceca nella regione di Liberec. Il capoluogo di distretto \u00e8 la citt\u00e0 di Jablonec nad Nisou.\nSuddivisione amministrativa.\nIl distretto conta 34 comuni:"}
{"id": "788689", "revid": "135224", "url": "https://it.wikipedia.org/wiki?curid=788689", "title": "Franz Karl Achard", "text": "Svilupp\u00f2, fra le altre cose, un procedimento fisico-chimico per ottenere industrialmente lo zucchero dalla bieta.\nGli inizi.\nFranz Karl Achard proveniva da una famiglia di commercianti benestanti ugonotti originaria del Delfinato (Francia) di dove emigrarono a seguito della revoca (1685), da parte di Luigi XIV, dell'Editto di Nantes che il nonno Enrico IV aveva proclamato nel 1596, concedendo con questo la libert\u00e0 di culto ai francesi. Il padre Guglielmo aveva studiato teologia a Ginevra e nel 1743 si era trasferito a Berlino ove aveva ottenuto un posto nella chiesa della comunit\u00e0 dei profughi francesi.\nAltri appartenenti alla famiglia erano col\u00e0 giuristi, teologi e banchieri nonch\u00e9 membri della Accademia delle scienze, eminenti esponenti della comunit\u00e0 francese in Berlino. Il padre mor\u00ec appena due anni dopo la nascita di Franz Karl e la sua vedova Margherita si rispos\u00f2 quattro anni dopo con un fabbricante di arazzi.\nDella giovinezza di Franz Karl non si sa molto. Egli ebbe una conoscenza delle scienze naturali tipica degli autodidatti ed inizi\u00f2 a lavorare in questo campo dall'et\u00e0 di 19 anni. Due anni dopo fu accolto come membro degli \u201cAmici della Compagnia dei ricercatori della Natura\u201d in Berlino. Era uno spirito piuttosto indipendente e bizzarro e negli atti della \u201cCompagnia\u201d sta scritto, a questo proposito, che: \u201c\u2026questo signore vive del proprio denaro e lavora solo secondo i suoi gusti.\u201d Nel 1775 Achard invi\u00f2 alcuni esempi delle sue ricerche scientifiche al re di Prussia Federico II e con il benevolo appoggio del sovrano trov\u00f2 l'anno successivo un posto nel laboratorio di chimica di Andreas Sigismund Marggraf della Reale Accademia Prussiana delle Scienze. Nel 1778 gli fu concesso uno stipendio.\nL'attivit\u00e0 scientifica.\nAchard era uno sperimentatore eccellente ed un buon organizzatore ma non amava molto la speculazione teorica. Affront\u00f2 come fisico, chimico e biologo una molteplice variet\u00e0 di problemi. Un comportamento siffatto nell'ambiente scientifico di allora era ancora possibile ed abituale: anche l'Accademia delle Scienze era ancora strutturata in modo interdisciplinare. Egli subentr\u00f2 nel 1782 al Marggraf nella direzione del reparto. La sua versatilit\u00e0 e la sua laboriosit\u00e0 erano eccezionali. Anche le sue difficolt\u00e0 finanziarie ne avevano parte: egli si indebitava sia per poter effettuare i suoi esperimenti che per esigenze personali e doveva impegnare il suo stipendio, che era considerevole per quei tempi. Non poteva pi\u00f9 contare sul sostegno della sua famiglia e spesso sperava di poter trarre dei vantaggi economici dalla scelta del suo campo di attivit\u00e0. Anche presso i colleghi e coloro che lo seguivano destava spesso dei dubbi sulla validit\u00e0 scientifica delle sue imprese. L'esplorazione della elettricit\u00e0, dopo i tentativi di Luigi Galvani, era un tema scientifico all'ordine del giorno.. Egli studi\u00f2 parecchi gas, svilupp\u00f2 macchine per produrre ossigeno e con quelle fondere i metalli e migliorare l'aria negli ospedali. Esplor\u00f2 metalli e minerali e pubblic\u00f2 lavori in merito. Riusc\u00ec per la prima volta a fondere il platino.\nSu richiesta del re lavor\u00f2 negli anni '80 per provare l'utilizzabilit\u00e0 di piante locali nella colorazione delle fibre tessili, al fine di diminuire gli elevati costi dei coloranti di importazione straniera. Rese familiari la novit\u00e0 e la finezza dei colori berlinesi presso gli artigiani. Come altri membri dell'Accademia teneva la sera pubbliche lezioni sulle sue ricerche: le sue esposizioni erano molto apprezzate. Promosse la conoscenza soprattutto dello sviluppo scientifico con esperimenti visibili al pubblico.\nAchard condusse anche delle ricerche sulle coltivazioni di tipi di erba francese ed inglese, con le quali doveva migliorare il nutrimento degli animali da lavoro. Nuovamente su incarico del re condusse una ricerca su un'area sperimentale a Lichtenberg presso Berlino, per valutare le possibilit\u00e0 di rendere coltivabili sul suolo prussiano piante straniere di tabacco o migliorare la qualit\u00e0 di quelle locali.\nNel 1795 Achard fabbric\u00f2 un telegrafo ottico da campo portatile e lo prov\u00f2 fra Spandau e Berlino. Archard sugger\u00ec di inviare le informazioni con l'aiuto di figure geometriche. Egli trasmise numerose parole ed espressioni e si intest\u00f2 un lessico per telegrafo in lingua franco-tedesca. Non ebbe successo poich\u00e9 i prussiani preferirono continuare con i tradizionali messaggeri a cavallo, che potevano viaggiare anche di notte.. Achard fece anche installare su alcuni edifici privati di Berlino il parafulmine, cos\u00ec come su cattedrali tedesche e francesi. Egli apprese del successo dei fratelli Montgolfier con palloni aerostatici ad aria calda e, solo pochi mesi dopo nel periodo a cavallo fra 1783 e 1784, lanci\u00f2 nel cielo di Berlino palloni pieni di aria e gas diversi. Achard era diventato uno scienziato famoso, membro di organizzazioni scientifiche varie in patria ed all'estero.\nDal 25 luglio 1783 divenne socio dell'Accademia delle scienze di Torino.\nLa produzione di zucchero.\nIl suo maestro e predecessore all'Accademia Andreas Sigismund Marggraf aveva per la prima volta dimostrata la presenza di zucchero nella bieta e tenuto anche una conferenza all'Accademia per illustrare la sua scoperta, ma questo non aveva avuto alcun seguito pratico. Nel 1782 Achard riprese l'argomento ed inizi\u00f2 nel podere di Kaulsdorf, nei pressi di Berlino, le sue ricerche per estrarre lo zucchero da una pianta europea. Coltiv\u00f2 numerose piante per verificarne l'idoneit\u00e0 e si decise per la barbabietola da foraggio, di cui cerc\u00f2 la variet\u00e0 migliore allo scopo. Dopo una pausa di alcuni anni (la sede ove effettuava questi esperimenti a Kaulsdorf era andata a fuoco nel 1786) Achard prosegu\u00ec le sue ricerche nel 1792 nella propria tenuta. In una petizione al re del gennaio 1799 si dichiarava fiducioso di poter estrarre lo zucchero dalla barbabietola e gli chiedeva una grossa somma a mutuo. Evidentemente Federico Guglielmo III di Prussia ed i suoi consiglieri riconobbero il potenziale di questo progetto e solo pochi giorni dopo approvarono l'erogazione della considerevole somma di talleri. Achard acquist\u00f2 un podere in Cunern, situato presso l'Oder nella odierna Polonia, e vi prepar\u00f2 la produzione. Nel 1801 furono raccolte col\u00e0 250 tonnellate di barbabietola e trasformate in zucchero l'anno successivo nel nuovo impianto che Achard aveva progettato e fatto costruire. La produzione prosegu\u00ec fino alla fine del 1806, quando a causa dei disordini provocati dalla guerra franco-prussiana, una parte dei fabbricati fu vittima di un incendio. Achard era rovinato e dovette nuovamente indebitarsi parecchio. Solo nel 1810 il re gli concesse la sua benevolenza. Lo stabilimento fu ricostruito in dimensioni ridotte e serv\u00ec dal 1812 al 1815 come impianto dimostrativo per l'insegnamento del metodo di produzione ed ebbe come allievi anche molti stranieri. Nel frattempo la salute di Achard era stata seriamente compromessa ed egli trascorse i suoi ultimi anni di vita in condizioni deprimenti. Mor\u00ec povero e dimenticato proprio a Cunern.\nSviluppi successivi.\nCon qualche ritardo l'attivit\u00e0 di estrazione dello zucchero dalla barbabietola riprese. Negli anni trenta la tecnica di produzione si sviluppo partendo da quella che Achard aveva ideato e messa in pratica, diventando un'industria fiorente ed altamente efficiente. Essa fu l'antesignana di diversi processi industriali della nascente et\u00e0 delle macchine. Tecniche quali l'estrazione, la filtrazione, la vaporizzazione e la cristallizzazione, la centrifugazione e l'essiccazione e le varie tecniche di recupero dei vapori di scarico furono successivamente utilizzate anche in altri settori industriali.\nLa produzione dello zucchero dalla barbabietola minacci\u00f2 e poi elimin\u00f2 il monopolio dello zucchero di canna delle potenze coloniali. Fin dall'inizio dello sviluppo queste tentarono di corrompere Achard. C'\u00e8 quantomeno una fonte storica che riporta come produttori inglesi di zucchero di canna gli avessero promesso fino a talleri nel caso egli avesse dichiarato che dai suoi esperimenti la barbabietola risultasse inadatta alla produzione di zucchero e quindi avesse interrotto definitivamente il lavoro di ricerca.\nL'impulso alla produzione di zucchero dalla barbabietola in Europa giunse tuttavia da un evento economico-politico del tempo: il Blocco Continentale, che riducendo al lumicino le importazioni di zucchero di canna (tutte via mare dal Sud America), ne fece andare il prezzo in Europa alle stelle, favorendo cos\u00ec la ricerca di alternative e lo sviluppo di investimenti in stabilimenti. Della cosa si occup\u00f2 per la Francia personalmente Napoleone Bonaparte. Un banchiere ed uomo d'affari francese, Benjamin Delessert, appassionato di storia naturale, studi\u00f2 il processo produttivo di Achard, lo perfezion\u00f2 ed apr\u00ec il primo stabilimento in Francia nel 1812. Fecero presto seguito le aperture di molti altri stabilimenti. Dopo la caduta di Napoleone lo zucchero di canna ritorn\u00f2 disponibile ed il suo prezzo era concorrenziale, cosicch\u00e9 il processo di sviluppo di nuovi stabilimenti di estrazione dello zucchero dalla bieta in Europa sub\u00ec una battuta d'arresto. Ma presto l'iniziativa riprese, aiutata anche dal progressivo rincaro dello zucchero di canna americano conseguente all'abolizione graduale dello schiavismo nei paesi produttori.\nLa vita privata di Achard.\nLa sua vita privata da adulto, fu ancor pi\u00f9 variegata, e disordinata della sua attivit\u00e0 scientifica senza il vantaggio dei successi di quest'ultima. Nel 1776 si innamor\u00f2 di una divorziata di nove anni pi\u00f9 anziana di lui e per giunta con figlia di primo letto a carico. Poich\u00e9 la fidanzata era di origini molto modeste ed inoltre non apparteneva alla chiesa riformata francese, la famiglia di Archard si oppose al matrimonio, che fu comunque celebrato nella chiesa della comunit\u00e0 militare. Archard fu comunque diseredato dalla sua famiglia. Il matrimonio non dur\u00f2 molto e sette anni dopo i due divorziarono. Pochi anni dopo le cose si complicarono poich\u00e9 Archard inizi\u00f2 una relazione con la ex figliastra che, diciassettenne, gli diede una figlia nel 1787 e successivamente un figlio nel 1791. La cosa dest\u00f2 molto scandalo e parenti e colleghi presero le debite distanze. Anche questo legame si interruppe e nel 1796 \u00e8 documentato l'inizio della relazione con una domestica dalla quale ebbe due figli. Nel 1802 lasci\u00f2 Berlino e si trasfer\u00ec a Cunern, nella Slesia, per poter seguire lo stabilimento per l'estrazione dello zucchero dalla bieta. Qui visse con i quattro figli, presumibilmente senza le rispettive madri."}
{"id": "788691", "revid": "1543377", "url": "https://it.wikipedia.org/wiki?curid=788691", "title": "Distretto di Liberec", "text": "Il distretto di Liberec (in ceco \"okres Liberec\") \u00e8 un distretto della Repubblica Ceca nella regione omonima. Il capoluogo di distretto \u00e8 la citt\u00e0 di Liberec.\nSuddivisione amministrativa.\nIl distretto conta 59 comuni:"}
{"id": "788692", "revid": "1543377", "url": "https://it.wikipedia.org/wiki?curid=788692", "title": "Louder Than Bombs", "text": "Louder Than Bombs \u00e8 la terza raccolta del gruppo musicale britannico The Smiths, pubblicata il 16 marzo 1987 dalla Sire Records e dalla Rough Trade Records.\nNel novembre 2003 \u00e8 stato inserito alla posizione 365 della lista dei 500 migliori album stilata dalla rivista statunitense \"Rolling Stone\".\nIl disco.\nContiene tutti i singoli e gran parte delle b-side mai pubblicate, fino ad allora, negli Stati Uniti d'America. Strategicamente, quantomeno nelle intenzioni dell'etichetta, questo doppio album avrebbe dovuto sostituire sia \"The World Won't Listen\" che \"Hatful of Hollow\", le due precedenti raccolte del gruppo pubblicate nel Regno Unito e di fatto inedite oltreoceano.\nLa copertina, progettata dallo stesso Morrissey, mostra una foto originariamente pubblicata dal \"Saturday Evening Post\" e ritraente la scrittrice e drammaturga inglese Shelagh Delaney all'et\u00e0 di 19 anni, poco dopo il suo debutto letterario con il romanzo \"A Taste of Honey\". Tale romanzo ispir\u00f2 molti testi di Morrissey tra cui, ad esempio, \"This Night Has Opened My Eyes\" in cui si narra la drammatica storia di \"Jo\", una ragazza madre."}
{"id": "788693", "revid": "1543377", "url": "https://it.wikipedia.org/wiki?curid=788693", "title": "Distretto di Semily", "text": "Il distretto di Semily (in ceco \"okres Semily\") \u00e8 un distretto della Repubblica Ceca nella regione di Liberec. Il capoluogo di distretto \u00e8 la citt\u00e0 di Semily.\nSuddivisione amministrativa.\nIl distretto conta 65 comuni:"}
{"id": "788711", "revid": "1543377", "url": "https://it.wikipedia.org/wiki?curid=788711", "title": "Distretto di \u010cesk\u00e9 Bud\u011bjovice", "text": "Il distretto di \u010cesk\u00e9 Bud\u011bjovice (in ceco \"okres \u010cesk\u00e9 Bud\u011bjovice\") \u00e8 un distretto della Repubblica Ceca nella regione della Boemia Meridionale. Il capoluogo di distretto \u00e8 la citt\u00e0 di \u010cesk\u00e9 Bud\u011bjovice.\nSuddivisione amministrativa.\nIl distretto conta 109 comuni:"}
{"id": "788721", "revid": "1543377", "url": "https://it.wikipedia.org/wiki?curid=788721", "title": "Distretto di \u010cesk\u00fd Krumlov", "text": "Il distretto di \u010cesk\u00fd Krumlov (in ceco \"okres \u010cesk\u00fd Krumlov\") \u00e8 un distretto della Repubblica Ceca nella regione della Boemia Meridionale. Il capoluogo di distretto \u00e8 la citt\u00e0 di \u010cesk\u00fd Krumlov.\nSuddivisione amministrativa.\nIl distretto conta 45 comuni:"}
{"id": "788723", "revid": "1543377", "url": "https://it.wikipedia.org/wiki?curid=788723", "title": "Distretto di Jind\u0159ich\u016fv Hradec", "text": "Il distretto di Jind\u0159ich\u016fv Hradec (in ceco \"okres Jind\u0159ich\u016fv Hradec\") \u00e8 un distretto della Repubblica Ceca nella regione della Boemia Meridionale. Il capoluogo di distretto \u00e8 la citt\u00e0 di Jind\u0159ich\u016fv Hradec.\nSuddivisione amministrativa.\nIl distretto conta 106 comuni:"}
{"id": "788726", "revid": "1543377", "url": "https://it.wikipedia.org/wiki?curid=788726", "title": "Distretto di P\u00edsek", "text": "Il distretto di P\u00edsek (in ceco \"okres P\u00edsek\") \u00e8 un distretto della Repubblica Ceca nella regione della Boemia Meridionale. Il capoluogo di distretto \u00e8 la citt\u00e0 di P\u00edsek.\nSuddivisione amministrativa.\nIl distretto conta 75 comuni:"}
{"id": "788729", "revid": "1543377", "url": "https://it.wikipedia.org/wiki?curid=788729", "title": "Distretto di Prachatice", "text": "Il distretto di Prachatice (in ceco \"okres Prachatice\") \u00e8 un distretto della Repubblica Ceca nella regione della Boemia Meridionale. Il capoluogo di distretto \u00e8 la citt\u00e0 di Prachatice.\nSuddivisione amministrativa.\nIl distretto conta 65 comuni:"}
{"id": "788730", "revid": "439868", "url": "https://it.wikipedia.org/wiki?curid=788730", "title": "Distretto di Strakonice", "text": "Il distretto di Strakonice (in ceco \"okres Strakonice\") \u00e8 un distretto della Repubblica Ceca nella regione della Boemia Meridionale. Il capoluogo di distretto \u00e8 la citt\u00e0 di Strakonice.\nSuddivisione amministrativa.\nIl distretto conta 112 comuni:"}
{"id": "788731", "revid": "1543377", "url": "https://it.wikipedia.org/wiki?curid=788731", "title": "Distretto di T\u00e1bor", "text": "Il distretto di T\u00e1bor (in ceco \"okres T\u00e1bor\") \u00e8 un distretto della Repubblica Ceca nella regione della Boemia Meridionale. Il capoluogo di distretto \u00e8 la citt\u00e0 di T\u00e1bor.\nSuddivisione amministrativa.\nIl distretto conta 110 comuni:"}
{"id": "788734", "revid": "93556", "url": "https://it.wikipedia.org/wiki?curid=788734", "title": "Battaglia di Mondov\u00ec", "text": "La battaglia di Mondov\u00ec fu combattuta tra il 20 e il 21 aprile 1796 tra le truppe francesi dell'Armata d'Italia comandata dal generale Napoleone Bonaparte contro ci\u00f2 che rimaneva delle truppe del Regno di Sardegna che, assieme alle truppe austriache guidate da Jean-Pierre de Beaulieu, erano gi\u00e0 state sconfitte nelle tre precedenti battaglie di Montenotte, Millesimo e Dego.\nDescrizione e conseguenze.\nA causa della sconfitta gli austriaci furono costretti a ritirarsi verso la Lombardia, ma Napoleone non pot\u00e9 inseguirli come desiderava, in quanto il Direttorio prefer\u00ec che finisse di sconfiggere ci\u00f2 che restava dell'esercito piemontese.\nDopo un primo scontro con le truppe sabaude trincerate nel bastione di Ceva, i francesi iniziarono l'inseguimento dei piemontesi, che si erano rifugiati a Mondov\u00ec; il 21 aprile ebbe luogo la battaglia e, in seguito all'intervento della cavalleria sabauda a protezione della fanteria in ripiegamento, Napoleone lanci\u00f2 la sua 1\u00aa Divisione di Cavalleria, comandata dal generale Enrico Stengel, composta di cinque reggimenti, uno dei quali agli ordini dell'allora colonnello Gioacchino Murat, con un movimento aggirante al fianco delle truppe sarde, ma due squadroni dei Dragoni del Re, dislocati nei pressi del colle del Bricchetto di Mondov\u00ec, agli ordini del colonnello Chaffardon, caricarono con slancio i cavalieri francesi, cogliendoli in un momento di crisi determinata da un tardivo tentativo di cambiare formazione e direzione, e li sbaragliarono, con il generale Stengel ferito a morte nello scontro. Nel corso del combattimento il cornetta Roberti di Castelvero, avendo rotto la sciabola, us\u00f2 l'asta dello stendardo per colpire i nemici che gli capitavano a tiro.\nPer il fatto d'armi Vittorio Amedeo III, ritenendo che \"una sola non fosse sufficiente a premiare tanto valore\", confer\u00ec ben due medaglie d'oro al reggimento, che circa 35 anni dopo avrebbe assunto la denominazione \"Genova Cavalleria\" ed \u00e8 l'unico, in tutto l'Esercito Italiano, decorato di due medaglie d'oro per lo stesso fatto d'arme ed \u00e8 il solo che celebra la sua festa di corpo nella ricorrenza di una data anteriore all'epoca risorgimentale. L'episodio \u00e8 particolarmente significativo anche per il fatto che \u00e8 uno dei pochi combattimenti in cui la cavalleria napoleonica viene sconfitta.\nNonostante il valoroso episodio che vide protagonista la cavalleria sabauda, la battaglia venne vinta dai francesi, che si spinsero fino ad occupare la citt\u00e0 di Alba (il 26 aprile 1796), dove venne proclamata la Repubblica di Alba, una repubblica giacobina. Tale repubblica ebbe per\u00f2 vita brevissima, solo due giorni; infatti il 28 aprile, con la firma dell'armistizio di Cherasco a palazzo Salmatoris, Vittorio Amedeo III, pur recuperando Alba e mantenendo il controllo di Torino, a causa delle sconfitte subite dovette cedere ai francesi le fortezze di Cuneo, Ceva, Alessandria e Tortona, concedendo inoltre il libero passaggio delle truppe napoleoniche attraverso il Piemonte per continuare la guerra contro l'Austria che, con la battaglia di Lodi il 10 maggio 1796, e la sconfitta del generale austriaco Jean-Pierre de Beaulieu, apr\u00ec cos\u00ec la strada per la conquista di Milano e l'ascesa della stella di Napoleone Bonaparte.\nIl trattato di pace di Parigi (15 maggio 1796) sanc\u00ec il passaggio di Nizza e della Savoia dal Regno di Sardegna alla Francia."}
{"id": "788735", "revid": "768068", "url": "https://it.wikipedia.org/wiki?curid=788735", "title": "Oggetto Verbo Soggetto", "text": "In tipologia linguistica, si dice che una lingua \u00e8 OVS quando le frasi seguono, generalmente, un ordine Oggetto Verbo Soggetto.\nUna frase di questo genere \u00e8 \"le spine, hanno le rose\" che in italiano (una lingua con sintassi prevalentemente Soggetto Verbo Oggetto) sarebbe pi\u00f9 corretto tradurre con \"le rose hanno le spine\", questo perch\u00e9 in italiano non sono presenti marcatori per i casi, per cui il significato della frase si perde e diviene pi\u00f9 arduo discernere il soggetto dal complemento oggetto (la frase \"Mario odia Marco\" non ha lo stesso significato logico di \"Marco odia Mario\"). Tuttavia in italiano sono presenti frasi di uso comune con struttura OVS nel caso in cui l'oggetto sia un pronome, come nell'espressione \"Lo prendo io\". Inoltre in alcuni linguaggi prettamente verbali e in assenza di specifiche norme di declinazione del nome, la distinzione fra la componente della frase pertinente al soggetto (o alla sua azione) e quella relativa all'oggetto (o all'azione cui \u00e8 connesso) pu\u00f2 essere espressa dal parlante tramite una variazione del flusso dell'intonazione della pronuncia con frequenza sonora oscillante fra il crescente e il calante per l'una o l'altra parte della frase, come a simulare un canto.\nQuesto particolare ordine sintattico \u00e8 il pi\u00f9 raro delle sei possibili permutazioni di soggetto, verbo e oggetto. Esempi di lingue storico-naturali OVS sono il guarijio, l'hixkaryana, e in parte anche il tapirap\u00e9.\nAnche se non dominante, questa sequenza \u00e8 inoltre possibile quando l'oggetto \u00e8 segnalato nelle lingue che hanno una sintassi relativamente libera a causa della marcatura dei casi. Il rumeno, il basco, l'ungherese e, in parte, il tedesco sono esempi di questo tipo. Alcune lingue, come lo svedese, che in genere difettano di una vasta marcatura dei casi, permettono queste strutture quando sono presenti i pronomi (che sono contrassegnati per caso).\nLa sequenza Oggetto Verbo Soggetto si presenta inoltre in interlingua, anche se la grammatica dell'interlingua non ne fa menzione salvo nel caso della forma passiva. Thomas Breinstrup, redattore capo di \"Panorama in Interlingua\", a volte usa la sequenza nei suoi articoli.\nQuesta sequenza \u00e8 stata scelta inoltre per la lingua artificiale klingon, una lingua parlata dalla razza extraterrestre dei Klingon nell'universo fantascientifico della serie \"Star Trek\", per rendere il suono della lingua deliberatamente alieno e controintuitivo. Lo stesso \u00e8 stato fatto per la lingua artificiale na'vi ideata da Paul Frommer per il film \"Avatar\"."}
{"id": "788738", "revid": "547034", "url": "https://it.wikipedia.org/wiki?curid=788738", "title": "Obadja Sforno", "text": "Oltre che come esegeta biblico, Sforno \u00e9 un rabbino, filosofo e medico laureatosi alla Facolt\u00e0 della Sapienza di Roma nel 1505. Fu la massima autorit\u00e0 giuridica della comunit\u00e0 ebraica italiana (Halakha) e pubblic\u00f2, prima in ebraico e poi in latino, un'opera dal titolo \"Or 'ammim\" (1537), ovvero \"Lumen Gentium\" (1548).\nFu il maestro di ebraico dell'umanista tedesco Johannes Reuchlin.\nBiografia.\nOvadia ben Yaakov Sforno visse in un periodo in cui i rapporti tra ebrei e gentili furono travagliati, poco dopo l'Inquisizione spagnola e l'istituzione di leggi antisemitiche in Italia, a cui si aggiunge l'inimicizia papale. Ricevette una piena educazione religiosa e laica, si iscrisse all'Universit\u00e0 di Roma, dove studi\u00f2 filosofia, matematica e medicina. Si laure\u00f2 medico nel 1501 e poi si trasfer\u00ec a Bologna, dove fond\u00f2 una yeshiva. Purtroppo, se i giovani anni di Ovadia Sforno furono caratterizzati da una convivenza relativamente pacifica dei due popoli, dovettero deteriorarsi tanto rapidamente quanto gravemente, cosa che si riflette negli scritti di Sforno.\nProcesso del Talmud.\nMor\u00ec nel 1550, poco prima dell'applicazione delle leggi antisemite, tra cui la distruzione pubblica del Talmud nel 1553, col divieto di studiarlo. Gli ebrei italiani dovranno quindi concentrarsi sull'Ein Yaakov, opera che raccoglie tutti i passaggi aggadici del Talmud babilonese. Sebbene fosse considerato la massima autorit\u00e0 halachica in Italia, la sua fama \u00e8 dovuta principalmente al suo commento biblico, noto ai posteri come lo Sforno.\nLo Sforno, opera.\nI suoi commenti tentano di fornire una spiegazione diretta per il Testo. Tuttavia, troviamo tracce dei suoi interessi per la politica e la scienza, in particolare quella relativa alla medicina, inclusa la biologia. Nell'introduzione al suo commento, scrive che si sentiva obbligato a farlo perch\u00e9:\"La nostra gente vaga in terre straniere e concentra i suoi sforzi sull'accumulo di ricchezza, sentendo che li protegger\u00e0 dalle esigenze del loro paese. tempo. Ci\u00f2 si traduce in uno stato in cui non hanno pi\u00f9 tempo da dedicare ai miracoli e alla saggezza della nostra Torah, e li porta persino a dubitare della sua importanza, chiudendosi ai suoi insegnamenti perch\u00e9 non la comprendono correttamente.\"Sebbene lo Sforno sia figlio del suo tempo, ed \u00e8 pensato per gli ebrei del suo tempo, rimane molto attuale, tanto da essere stato ristampato e tradotto sia in inglese che in francese."}
{"id": "788740", "revid": "1543377", "url": "https://it.wikipedia.org/wiki?curid=788740", "title": "Serres (unit\u00e0 periferica)", "text": "L'unit\u00e0 periferica di Serres () \u00e8 una delle sette unit\u00e0 periferiche in cui \u00e8 divisa la periferia della Macedonia Centrale. Il capoluogo \u00e8 la citt\u00e0 di Serres.\nConfina con la Macedonia del Nord e la Bulgaria a nord, nonch\u00e9 con le unit\u00e0 periferiche di Kilkis ad est, Salonicco a sudest, Kavala a sudovest e Drama a nordovest.\nPrefettura.\nPella era una prefettura della Grecia, abolita a partire dal 1\u00ba gennaio 2011 a seguito dell'entrata in vigore della riforma amministrativa detta \"piano Kallikratis\"\nLa riforma amministrativa ha anche modificato la struttura dei comuni che ora si presenta come nella seguente tabella:\nPrecedente suddivisione amministrativa.\nDal 1997, con l'attuazione della \"riforma Kapodistrias\", la prefettura di Serres era suddivisa in 22 comuni e 5 comunit\u00e0."}
{"id": "788743", "revid": "125360990", "url": "https://it.wikipedia.org/wiki?curid=788743", "title": "William Harvey", "text": "Biografia.\nFamiglia e studi.\nFiglio di Thomas e Joan Harvey, William fu il primo di nove figli, sette maschi e due femmine. Il padre era un uomo d'affari impegnato nel commercio con l'estero e grazie all'agiatezza economica derivante da questa professione, il giovane William pot\u00e9 subito dedicarsi agli studi e alla sua passione per la medicina. A differenza dei fratelli, che furono assorbiti dal mondo del commercio seguendo le orme paterne, William Harvey dimostr\u00f2 gi\u00e0 in tenera et\u00e0 una profonda passione per lo studio dei classici e del latino. All'et\u00e0 di dieci anni si iscrisse alla scuola del Re di Canterbury, dove ricevette un'approfondita educazione umanistica. A sedici anni entr\u00f2 al Gonville and Caius College di Cambridge e qui ebbe per la prima volta l'opportunit\u00e0 di assistere alla pratica della dissezione. Per l'insegnamento dell'anatomia a scuola, infatti, venivano sezionati ogni anno i cadaveri di due criminali giustiziati. Conseguito il diploma nel 1597, viaggi\u00f2 attraverso la Francia, la Germania e l'Italia dove, nel 1600, si trasfer\u00ec all'Universit\u00e0 di Padova. A Padova studi\u00f2 medicina e fu allievo di Girolamo Fabrici d'Acquapendente, successore di Gabriele Falloppio e del filosofo Cesare Cremonini.\nDella laurea in medicina, avvenuta il 25 aprile del 1602 all'et\u00e0 di 24 anni, si racconta che avesse cos\u00ec compitamente conseguito il suo titolo di studi da superare di gran lunga le aspettative dei suoi esaminatori.\nCarriera ospedaliera e Professore Lumleiano.\nDopo la laurea Harvey rientr\u00f2 in Inghilterra, dove esercit\u00f2 la professione di medico a Londra e ader\u00ec al Royal College of Physicians il 5 ottobre del 1604. Nello stesso anno spos\u00f2 Elizabeth Browne, figlia di Lancelot Browne, medico personale di Elisabetta I e Giacomo I.\nEletto fellow del Royal College of Physicians il 5 giugno del 1607, Harvey accett\u00f2 l'incarico presso il St Bartholomew's Hospital dove lavor\u00f2 per il resto della sua vita. La nomina alla docenza di professore Lumleiano il 4 agosto del 1615 rappresenta per Harvey la pi\u00f9 alta vetta professionale e la giusta occasione per approfondire le conoscenze anatomiche.\nIl corso Lumleiano, fondato dal dottor Lumley e la dottoressa Caldwell nel 1583, consisteva, infatti, nello svolgere un ciclo di lezioni sull'anatomia e su vari aspetti della chirurgia per un periodo di sette anni in giro per l'Inghilterra. Le sue lezioni iniziarono nel 1616 ed egli mantenne questo ruolo fino al 1656.\nMedico di Corte e Guerra civile inglese.\nNel 1618 Harvey fu medico di corte sotto Giacomo I e con l'ascesa al trono di Carlo I, i suoi legami con la famiglia reale si fecero pi\u00f9 stretti. Fu, infatti, nel 1630 nominato medico del Re e nel 1639 divenne il senior tra i medici reali.\nEra spesso al fianco del Re e molto utili gli furono le spedizioni di caccia, dove aveva la possibilit\u00e0 di analizzare le carcasse di numerosi animali; su di loro fece le sue osservazioni, le sue ricerche, i suoi studi, le sue teorie. Di questo periodo (1628) \u00e8 la sua opera pi\u00f9 importante, la \"Exercitatio anatomica de motu cordis et sanguinis in animalibus\", in cui espose le sue scoperte sulla circolazione del sangue.\nMolti degli scritti di Harvey andarono perduti quando nel 1642, durante la guerra civile, le truppe parlamentari saccheggiarono la sua abitazione londinese. I documenti contenevano un gran numero di dissezioni, osservazioni sullo sviluppo degli insetti e trattati di anatomia comparata. Scarse sono dunque le testimonianze della sua attivit\u00e0 di ricerca e poco \u00e8 il materiale per ricostruire una sua biografia intellettuale.\nDurante la guerra civile rimase fedele al Re, il quale, nel 1645 lo pose a capo del Merton College di Oxford in sostituzione di un sostenitore del Parlamento. Harvey tenne l'incarico per un anno e poi fu sostituito quando l'esercito fedele al Parlamento prese Oxford.\nMorte e sepoltura.\nHarvey mor\u00ec settantanovenne a Roehampton il 3 giugno 1657. La causa fu un'emorragia cerebrale. \u00c8 molto probabile che l'arteria sinistra avesse un funzionamento anomalo che portava ad un progressivo accumulo di sangue al cervello. Del giorno della sua morte ci rimane un resoconto abbastanza dettagliato. Secondo le testimonianze, Harvey:\nNel testamento lasci\u00f2 i suoi averi al fine di fondare una scuola, tuttora esistente, nella sua citt\u00e0 natale, dove \u00e8 commemorato cos\u00ec: \u201cWilliam Harvey, il primo ad aver compiuto studi sperimentali sulla circolazione polmonare e sistemica del sangue, teoria attribuitagli 300 anni dopo\".\nHarvey fu sepolto a Hempstead, Essex. Le condizioni della sepoltura di Harvey sono note: \nIl giorno di San Luca, 18 ottobre 1883, i resti di Harvey sono stati traslati, trasportati nell'archivio del College dei Medici e depositati in un sarcofago contenente le sue opere e un'iscrizione:\n\"Il corpo di William Harvey, laccato di piombo, fu deposto senza nessun tipo di custodia o protezione nella chiesa di Hempstead, Essex, nel giugno 1657. Trascorso del tempo, il piombo, soggetto a deterioramento naturale, era gravemente danneggiato, tanto da mettere in pericolo la conservazione dei resti. Dovevano essere fatte alcune riparazioni in memoria dell'illustre scopritore della circolazione del sangue. Il Royal College of Physicians, con il permesso dei rappresentanti della famiglia Harvey, se ne prese carico. Il piombo contenente i resti di Harvey fu riparato e fu, per quanto possibile, ripristinato lo stato originale... \".\nDopo la sua morte fu costruito il \"The William Harvey Hospital\" nella citt\u00e0 di Ashford, a poche miglia da Folkstone.\nDe Motu Cordis.\nPubblicato nel 1628 nella citt\u00e0 di Francoforte, l'opera \"Exercitatio anatomica de motu cordis et sanguinis in animalibus\" contiene le teorie di Harvey sulla scoperta della circolazione sanguigna. A differenza della maggior parte della letteratura anatomica del tempo, il libro menziona soltanto brevemente le opinioni degli scienziati precedenti. L'attenzione dell'autore \u00e8 tutta rivolta a due argomenti specifici: l'azione del cuore e il circolo del sangue nell'organismo.\nIl libro si apre con una semplice dedica al re Carlo I ed \u00e8 suddiviso in due parti; alcuni sostengono che Harvey abbia scritto due trattati distinti unendoli in seguito.\nDopo il primo capitolo, che delinea semplicemente idee passate riguardanti il cuore e i polmoni, Harvey si sposta su una premessa fondamentale: lo studio accurato del cuore al fine di comprendere il suo reale movimento. Egli stesso afferma di aver riscontrato in questo compito grandi difficolt\u00e0:\n\"... Ho trovato questo compito tanto arduo che ero quasi tentato di pensare che il movimento del cuore potesse essere compreso solo da Dio...\u201d.\nNella prima met\u00e0 del libro, dopo aver dimostrato l'inconsistenza delle teorie galeniche sul movimento dell'aria e del sangue nel cuore, viene accuratamente descritta l'azione dei ventricoli, delle orecchiette cardiache e delle arterie. Attraverso il metodo sperimentale Harvey dimostra che la contrazione del ventricolo destro spinge il sangue nell'arteria polmonare e che, invece la diffusione del sangue verso i tessuti dipende dalla contrazione del ventricolo sinistro. Il sangue si muove, quindi, dalla parte destra del cuore a quella sinistra passando per i polmoni, contrariamente alla teoria galenica tradizionale secondo cui il sangue attraverserebbe il cuore da destra a sinistra passando per pori invisibili nel setto interventricolare.\nAll'apice del lavoro di Harvey \u00e8 sicuramente l'ottavo capitolo in cui si dimostra il movimento in circolo del sangue nel corpo. Harvey studi\u00f2 a lungo le grandi quantit\u00e0 di sangue che lasciano il cuore, le strutture anatomiche dei vasi e delle valvole, la dimensione delle arterie connesse al cuore e infine si rese conto che vi era uno stretto legame tra strutture anatomiche e flusso sanguigno. Dal capitolo nove al quattordici egli dimostra l'effettiva esistenza della circolazione sanguigna. Egli sosteneva che dal cuore partisse una quantit\u00e0 di sangue tale da non poter essere interamente utilizzata dall'organismo e sostituita da sangue prodotto dal fegato (come sosteneva Galeno). La tradizione, infatti, sosteneva che al processo della circolazione partecipassero due sistemi distinti: quello naturale, che conteneva il sangue venoso che proveniva dal fegato e quello vitale, che conteneva gli spiriti e proveniva dal cuore. Harvey per\u00f2, non avendo a disposizione il microscopio ma solo una lente d'ingrandimento, non poteva dimostrare sperimentalmente la connessione tra i due sistemi. Tuttavia, con un semplice esperimento di legatura a un braccio, dimostr\u00f2 che questa connessione esiste:\nL'ultima prova anatomica della circolazione del sangue consiste nella dimostrazione che le valvole all'interno delle vene indirizzano il flusso del sangue sempre verso il cuore, e non servono \u2013 come riportava la tradizione \u2013 per impedire un'eccessiva irrorazione delle estremit\u00e0.\nDopo aver scoperto l'esistenza della circolazione sanguina, Harvey pu\u00f2, nel capitolo sedici, prendere in esame fenomeni in precedenza incomprensibili come per esempio la rapida diffusione dei veleni nell'organismo.\nNell'ultimo capitolo, il diciassette, Harvey fornisce nuove prove anatomiche come per esempio il maggior spessore delle arterie prossime al cuore rispetto alle vene. Le arterie devono, infatti, essere pi\u00f9 spesse e pi\u00f9 resistenti perch\u00e9 sottoposte a una maggiore pressione dovuta alla contrazione del ventricolo sinistro.\nI metodi di analisi utilizzati da Havey per la stesura del De Motu Cordis consistevano nella vivisezione di molti animali di specie diverse. La scoperta \u00e8 stata fatta osservando il cuore di animali come l'anguilla, la lumaca, il pulcino e persino il piccione.\n\u00c8 anche importante precisare che Harvey aveva teorizzato l'esistenza di capillari. Tuttavia, non era in grado di dimostrare la loro esistenza a causa della mancanza di strumenti adeguati: non \u00e8 stato infatti capace di capire come, a livello microscopico, il sangue passasse dalle arteriole alle venule.\nLa circolazione del sangue prima di William Harvey.\nMolti scienziati nel corso dei secoli hanno teorizzato sul ruolo del cuore e sulla circolazione del sangue.\nPer Aristotele, il cuore era l'organo centrale che controllava la circolazione, la sede dell'energia vitale, il punto da cui nasceva il sangue e nel quale il sangue era elaborato e impregnato con il calore animale. Il sangue era contenuto nel cuore e nei vasi sanguigni come in un recipiente, da cui l'uso del termine \u201cvaso\u201d. Dal cuore i vasi sanguigni si estendevano attraverso il corpo come gli schizzi che i pittori tracciano sui muri.\nAristotele non faceva alcuna distinzione fra le arterie e le vene; la vena cava era il vaso pi\u00f9 grande e l'aorta il pi\u00f9 piccolo, ma, entrambi, contenevano il sangue. Non vi era nessun movimento dal cuore ai vasi e il sangue si muoveva incessantemente in tutto il corpo ed era rinnovato dall'assorbimento dei prodotti di digestione.\nLa pulsazione del cuore e delle arterie era considerata da Aristotele come una specie di \u201cebollizione\u201d\ndurante la quale i liquidi erano inondati dal soffio vitale, il cui calore era mitigato dallo pneuma assorbito attraverso i polmoni e trasportato al cuore attraverso i vasi polmonari.\nSecondo l'errata concezione di Prassagora e di Erasistrato, si pensava, invece, che fossero solo le vene a contenere sangue e che le arterie contenessero aria. Prassagora fu uno dei primi a condurre uno studio esaustivo del polso.\nGaleno arriv\u00f2 quasi a scoprire il funzionamento della circolazione sanguigna. In contrapposizione alle teorie di Prassagora, dimostr\u00f2 con un esperimento che le arterie contenessero sangue. Galeno identific\u00f2 il sangue contenuto nelle vene descrivendolo come scuro e denso e credeva servisse per apportare nutrimento al corpo. Il sistema arterioso era, invece, ricco di sangue fluido e chiaro pieno di spirito vitale. I due sistemi erano chiusi e comunicavano al livello del cuore attraverso dei pori posti nella membrana che separa i ventricoli e alla periferia attraverso i capillari definiti \u201cvasi invisibili\u201d.\nL'organo principale per la nutrizione e la sanguificazione era il fegato dal quale partivano le \"venae cavae\" per irrorare il corpo. Egli, non avendo capito che il cuore funzionasse come una pompa, credeva che la forza pulsatile risiedesse nelle pareti del cuore e nelle arterie. Considerava il cuore come un \u201ccaminetto\u201d dal quale aveva origine il calore innato del corpo. Il raffreddamento del sangue competeva invece ai polmoni.\nAltri scienziati e medici teorizzarono la circolazione sistemica, come Realdo Colombo, Michele Serveto e Andrea Cesalpino. Harvey fu per\u00f2 il primo ad averla dimostrata attraverso il metodo sperimentale.\nStudi sull'embriologia.\nNegli ultimi anni della sua carriera, Harvey si dedic\u00f2 allo studio dell'embriologia. Con il trattato del 1651, le Exercitationes de generatione animalium, egli appoggi\u00f2 la teoria aristotelica secondo cui gli embrioni si formano gradualmente e che nel loro stadio iniziale non possiedono le caratteristiche di un adulto. Nel libro, assai pi\u00f9 lungo del De Motu Cordis, Harvey esamin\u00f2 le uova di gallina e di molti altri animali per seguire giornalmente lo sviluppo dell'embrione. Arriv\u00f2 alla conclusione che il seme non entra in contatto con l'uovo, ma che un principio formativo viene trasmesso dal seme all'uovo per via non materiale."}
{"id": "788747", "revid": "287204", "url": "https://it.wikipedia.org/wiki?curid=788747", "title": "Distretto di Nachod", "text": ""}
{"id": "788761", "revid": "486946", "url": "https://it.wikipedia.org/wiki?curid=788761", "title": "Pallascout", "text": ""}
{"id": "788762", "revid": "486946", "url": "https://it.wikipedia.org/wiki?curid=788762", "title": "Palla scout", "text": ""}
{"id": "788763", "revid": "486946", "url": "https://it.wikipedia.org/wiki?curid=788763", "title": "Palla scalpo", "text": ""}
{"id": "788768", "revid": "22475", "url": "https://it.wikipedia.org/wiki?curid=788768", "title": "Pierre Matthieu", "text": "Biografia.\nPierre Matthieu comp\u00ec i propri studi dai Gesuiti, dove impar\u00f2 rapidamente il latino, il greco antico e l'ebraico. A 19 anni inizi\u00f2 ad aiutare il padre, insegnante nel collegio di Vercel, nel Doubs. Faceva recitare agli alunni la tragedia \"Esther\" (stampata a Lione nel 1585). Continu\u00f2 i suoi studi di diritto a Valence, conseguendo il titolo di dottore nel 1586, e divenne avvocato al tribunale di Lione. \nSebbene avesse testimoniato il suo attaccamento ai signori di Guisa e alla Lega Cattolica, nel febbraio 1594 fu tra i deputati inviati dagli abitanti di Lione ad assicurare a Enrico IV la loro fedelt\u00e0. Durante la visita alla citt\u00e0 del re, l'anno seguente, Matthieu fu incaricato di sovrintendere a tutte le cerimonie relative all'accoglienza del re. Si rec\u00f2 quindi a Parigi, dove la protezione di Pierre Jeannin gli consent\u00ec di ottenere il titolo di storiografo. Molto ben visto a corte, intratteneva rapporti piuttosto cordiali con Enrico IV, che non disdegnava di metterlo a parte delle particolarit\u00e0 del suo regno.\nSi ammal\u00f2 mentre accompagnava Luigi XIII all'assedio di Montauban e mor\u00ec a Tolosa all'et\u00e0 di 58 anni.\nOpere.\nPierre Matthieu scrisse cinque tragedie: \"Clitemnestra\" (1578), \"Esther\" (1581), \"Vashti\" (1589), \"Aman, o della perfidia\" (1589) e \"La Guisiade\" (1589). In poesia pubblic\u00f2 \"Tavolette della vita e della morte\" e \"Quartine della vita e della morte\". I suoi romanzi \"La Maga\", \"Aelius Sejanus\", \"La Femme Cathenoise\" erano ostili a Concino Concini e alla moglie Leonora Dori Galigai.\nScrisse inoltre numerose opere storiografiche.\nCome il gesuita Pierre Cotton, anche Pierre Matthieu fu accusato di plagio da Agrippa d'Aubign\u00e9."}
{"id": "788769", "revid": "729019", "url": "https://it.wikipedia.org/wiki?curid=788769", "title": "Legione Autonoma Mobile Ettore Muti", "text": "La Legione autonoma mobile Ettore Muti fu un corpo militare della Repubblica Sociale Italiana con compiti di polizia politica e militare, composto principalmente da elementi del fascismo milanese, integrati da volontari della Milizia Volontaria per la Sicurezza Nazionale, attiva principalmente nella provincia di Milano e nel cuneese fra il 18 marzo 1944 ed il 27 aprile 1945, che si rese protagonista di rastrellamenti che saranno oggetto di un processo nel 1947.\nIl reparto fu intitolato a Ettore Muti, pluridecorato della prima guerra mondiale, della guerra civile spagnola e della seconda guerra mondiale, morto nel 1943.\nLa Squadra d'azione \"Ettore Muti\".\nL'11 settembre 1943, con la consegna da parte del generale Vittorio Ruggero, Milano venne occupata dalla Prima Divisione Granatieri Corazzati Leibstandarte \"Adolf Hitler\" della Waffen SS.\nPochi giorni dopo, il 18 settembre 1943, fu costituita ufficialmente la \"Squadra d'Azione Ettore Muti\" inglobando altre quattro squadre formatesi precedentemente sotto il comando dell'ex squadrista Francesco Colombo. Le prime reclute furono arruolate tra fascisti di provata fede, a cui si aggiunse anche un variegato gruppo di detenuti per reati comuni provenienti dal riformatorio di Vittuone e dal Carcere di San Vittore.\nQuando Aldo Resega lo incontr\u00f2 per la prima volta dopo la costituzione della RSI gli contest\u00f2 la presenza all'interno della propria squadra di alcuni elementi di dubbia moralit\u00e0 e gli chiese di operare una selezione, Colombo gli rispose:\nQuesta presa di posizione determin\u00f2 la nascita di due distinte correnti nella citt\u00e0 di Milano: quella \"moderata\", che faceva capo allo stesso federale Aldo Resega e poi a Vincenzo Costa e sostanzialmente alla maggioranza degli iscritti al Partito Fascista Repubblicano, e quella estremista, capeggiata dal comandante della \"Muti\" Francesco Colombo.\nLe squadre si dispiegarono inizialmente in difesa delle sedi di partito che poco alla volta venivano riaperte. La prima azione compiuta dagli uomini di Colombo fu l'arresto di alcune persone che avevano favorito l'evasione di un imprecisato numero di prigionieri di guerra inglesi, e alcuni giorni dopo l'arresto di un borsanerista. A quest'ultimo fu sequestrato circa un quintale di riso che fu poi distribuito alla popolazione.\nLe uccisioni di fascisti isolati, effettuati dai GAP, come quell'industriale Gerolamo Crivelli il 25 novembre e dello squadrista Primiero Lamperti il 9 dicembre, acuirono i contrasti.\nI contrasti col federale di Milano Aldo Resega.\nL'11 dicembre 1943, il direttorio del Partito Fascista Repubblicano, presieduto dal federale di Milano Aldo Resega, decise di epurare gli elementi pi\u00f9 riottosi (di cui si decise di stendere un elenco) e di inquadrare poi gli altri elementi nelle file della GNR.\nIl 16 dicembre, come testimoniato dal vice federale Vincenzo Costa, si approv\u00f2 nel corso di una riunione del PFR lo scioglimento della Squadra d'Azione:\nLe uccisioni commesse dai GAP, di Piero de Angeli la sera stessa e la mattina dopo dello stesso federale Aldo Resega, fecero tuttavia prevalere momentaneamente la fazione estremista di Colombo e della sua Squadra che port\u00f2 a capo della federazione milanese Dante Boattini. Il questore Domenico Coglitore, che si era dimesso in seguito all'omicidio di Aldo Resega, fu sostituito con il colonnello Camillo Santamaria Nicolini. Il nuovo federale Boattini decise di non procedere pi\u00f9 allo scioglimento della \"Muti\".\nIl 18 gennaio 1944, su ordine di Mussolini, furono arrestati il vicecomandante della \"Muti\" Arrigo Alemagna e l'avvocato Mistretta. Ad Alemagna subentr\u00f2 Ampelio Spadoni.\nBattaglione Ausiliario della GNR.\nNel periodo seguente la Squadra Muti assunse la denominazione di \"Battaglione Ausiliario della GNR\"\" anche se in realt\u00e0 continu\u00f2 a rimanere autonoma rispetto alla Guardia Nazionale Repubblicana.\nLa Muti fu impiegata nel corso degli scioperi iniziati il 1\u00ba marzo 1944 per ripristinare i servizi essenziali, in particolare conducendo i tram cittadini al posto dei tranvieri.\nLa Legione Autonoma Mobile Ettore Muti.\nNasce la Legione.\nLa Legione Autonoma Mobile Ettore Muti nacque ufficialmente il 18 marzo 1944:\nFu posta alla dipendenza del Ministero degli Interni e, essendo un reparto militare, ebbe la qualifica di \"Forza armata di Polizia\". Francesco Colombo ne divenne comandante; il Ministro dell'interno lo nomin\u00f2 questore, grado corrispondente nell'esercito al grado di colonnello, mentre nell'esercito, fino ad allora, aveva raggiunto solo il grado di caporale.\nAl momento della costituzione ufficiale della Legione circa quindici squadristi furono espulsi per indegnit\u00e0 o allontanati.\nLa RSI riservava ai militi della Muti un trattamento di favore pagandoli quasi sei volte un soldato dell'esercito regolare. Anche il comandante della Legione percepiva un \"soldo\" di 13.125 lire mentre un colonnello dell'esercito solo 7.650 lire. Il trattamento economico non era l'unica ragione del successo nell'arruolamento della Legione, ma anche la totale autonomia ed indipendenza della Legione che attirava chi cercava una strada per un risorgimento morale.\nLa Legione era autonoma dalla Questura di Milano e dalla Polizia della RSI, ma la sua autonomia cessava al momento in cui riceveva una richiesta di truppe dallo stato maggiore del generale Wilhelm Tensfeld (\"SS-Brigadef\u00fchrer und Generalmajor der Polizei\"), responsabile della lotta antipartigiana nel settore nord-ovest.\nA seguito di una circolare del comando generale della Guardia Nazionale Repubblicana, i comandi locali erano a disposizione dei tedeschi per le operazioni di polizia militare.\nUn esempio fu la partecipazione di militi della legione al plotone di esecuzione della Strage di Piazzale Loreto.\nIl comando della legione.\nI comandanti pi\u00f9 importanti furono:\nLegione Autonoma Mobile Ettore Muti fu suddivisa in due battaglioni permanenti intitolati a due dei caduti del dicembre precedente uccisi per strada dai gappisti, il pilota Piero de Angeli e l'ex federale Aldo Resega. I volontari della Muti assunsero l'appellativo di \"Arditi della Muti\":\nA questi si affiancarono altri sette battaglioni \"ausiliari\" di limitata entit\u00e0.\nNel maggio 1944, il ministro degli interni Guido Buffarini Guidi promosse un'inchiesta contro la Muti, che port\u00f2 ad una riorganizzazione dell'unit\u00e0 che, di fatto, pass\u00f2 brevemente sotto il controllo della polizia tedesca. Nel luglio assunse la nuova denominazione di \"Legione Autonoma di Polizia Ettore Muti\" e fu posta sotto il comando del capo della provincia Piero Parini. I battaglioni \"ausiliari\" furono sciolti e ricostituiti in compagnie di circa cento uomini ciascuna. Fu costituito inoltre il Battaglione di riserva \"Luigi Russo\".\nIn Piemonte.\nTra il 18 e il 23 marzo il 1\u00ba Battaglione \u201cAldo Resega\u201d, il 2\u00ba Battaglione \u201cDe Angeli\u201d e la Compagnia speciale \"Baragiotta\" furono dislocati nel cuneese di presidio ai piccoli centri. Qui si scontrarono principalmente con le formazioni partigiane di Enrico Martini detto \"Mauri\". Tra il 25 marzo e il 2 aprile si svolse l'\"operazione Wien\" per contrastare le formazioni partigiane. Il 5 aprile mor\u00ec in seguito alle ferite riportate l'ardito Luigi Russo, il primo caduto della Legione. Il 12 aprile si svolse l'\"operazione Stuttgart\". Il 28 maggio part\u00ec l'\"operazione Hamburg\", che si concluse il 3 giugno.\nIn seguito alla ristrutturazione della Legione \"Muti\", avvenuta nel luglio 1944, l'\"Aldo Resega\" fu sciolto e i reparti ricostituiti in compagnie. Queste, unitamente a una compagnia del Piero De Angeli, furono riuniti in un unico battaglione, il \"Cuneo\". A fine giugno anche il battaglione \"Cuneo\" rientr\u00f2 a Milano ove fu sciolto. I presidi nella provincia di Cuneo e nell'astigiano furono rilevati dalla Compagnia \"Savino\" e dalla Compagnia \"Figini\", in seguito rinforzate da altre Compagnie. Il 30 agosto si concluse il ciclo operativo dalla Legione Autonoma Mobile Ettore Muti nel basso Piemonte e tutte le compagnie rientrarono a Milano (Compagnia \"Domenico Savino\", Compagnia \"Umberto Bardelli\", Compagnia \"Plinio Figini\", Compagnia \"Francesco Tedeschi\" e Compagnia \"Gaetano Ferrara\").\nIl 10 settembre 1944 inizi\u00f2 un nuovo ciclo operativo che interess\u00f2 la Valsesia. Furono inizialmente dislocate le Compagnie \"Domenico Savino\", \"Plinio Figini\" e \"Francesco Tedeschi\". Qui si scontrarono principalmente con le formazioni comuniste guidate da Cino Moscatelli. Le compagnie dislocate in Valsesia presero parte all'operazione Hockland che cominci\u00f2 il 25 febbraio 1945. Nel corso delle operazioni fu scoperta un'importante stazione radio e fu intercettato un grosso rifornimento di armi che aerei alleati avevano destinato alle formazioni partigiane. Il 16 marzo una reazione partigiana su larga scala pose in difficolt\u00e0 le varie compagnie dislocate nel comprensorio tanto che il presidio di Romagnano Sesia fu costretto alla resa mentre il presidio di Borgosesia fu duramente stretto d'assedio.\nIl 24 aprile tutte le Compagnie in Valsesia puntarono su Novara dove si unirono a quelle gi\u00e0 in citt\u00e0. Il 25 aprile i reparti ancora in Piemonte, al comando del Tenente Colonnello Ampelio Spadoni, rientrarono difficoltosamente a Milano. Mentre transitava nel centro della citt\u00e0, la colonna fu attaccata e bloccata dai partigiani. Il comandante Spadoni, nel tentativo di trattare la resa per tutto il raggruppamento con rappresentanti del CLN, fu separato dal resto dei suoi uomini e preso prigioniero dai partigiani. La truppa, privata del comandante, si arrese diverse ore dopo. \nIl 1\u00ba battaglione citt\u00e0 \"Aldo Resega\", poi Battaglione \"Cuneo\".\nIl 1\u00ba battaglione \"Aldo Resega\" prese il nome dal federale del Partito Fascista Repubblicano che venne assassinato il 16 dicembre dai gappisti.\nIl 23 marzo 1944 il Battaglione, al comando del maggiore Alessandro Bongi, si trasfer\u00ec a Limone Piemonte. Si trasferirono a Cuneo anche il comandante Colombo e il vice Spadoni che stabilirono il comando a Cuneo. Presidi furono creati nei paesi dei dintorni.\nIl 13 aprile 1944 i partigiani uccisero presso Borgo San Dalmazzo l'ardito Enrico Maggi e il meccanico Rinaldo Savi, rimasti in panne col proprio mezzo, e catturarono Ignazio Pagani, ardito di quattordici anni. Il giorno dopo furono effettuati rastrellamenti nell'area e in seguito anche nella zona di Entracque. Il 29 aprile, sempre ad Entracque fu ucciso dai partigiani il segretario del Fascio, seguirono rastrellamenti guidati da Spadoni. Il 17 aprile, a Demonte, dopo essere stato catturato dai partigiani, fu ucciso il diciottenne ardito della \"Muti\" Domenico Savino, cui sar\u00e0 intitolata la 2\u00aa Compagnia speciale.\nIl 2 giugno i presidi di Ceva e Lesegno furono attaccati dalle formazioni partigiane di Enrico Martini, nome di battaglia \"Mauri\". Il presidio di Ceva respinse l'attacco mentre il presidio di Lesegno dovette arroccarsi nel castello della citt\u00e0 da cui partigiani non riuscirono a snidarli. Considerato troppo esposto il 7 giugno fu abbandonato il presidio di Ormea e gli arditi della \"Muti\" si trasferirono a Ceva. L'11 giugno i partigiani occuparono nuovamente Lesegno e uccisero alcuni civili iscritti al Partito Fascista Repubblicano. Fortemente ridotto negli effettivi il 21 giugno fu abbandonato anche il presidio di Ceva e tutti i reparti ripiegarono su Cuneo.\nAlla fine di giugno il 1\u00ba battaglione \"Aldo Resega\" assunse la nuova denominazione di Battaglione \"Cuneo\" e incorpor\u00f2 una compagnia gi\u00e0 facente parte del 2\u00ba Battaglione \"Piero De Angeli\" che era stata lasciata di presidio a Ceva. Il nuovo battaglione fu posto sotto il comando del maggiore Alessandro Bongi. Pochi giorni pi\u00f9 tardi cominci\u00f2 il rientro a Milano di tutti i reparti dislocati nella Provincia di Cuneo e furono sostituiti dalla Compagnia \"Savino\" e dalla Compagnia \"Figini\".\nIl 2\u00ba battaglione provincia \"Piero De Angeli\".\nIl 2\u00ba battaglione \"Piero De Angeli\" prese il nome da un pilota collaudatore dell'Aeronautica Nazionale Repubblicana che venne assassinato, poche ore prima del federale di Milano Aldo Resega, sulla porta della sua casa di Cusano Milanino il 16 dicembre 1943 a causa della sua fede fascista.\nIl 20 marzo 1944 il Battaglione \"Piero De Angeli\", forte di circa 800 effettivi, al comando del maggiore Luciano Folli, part\u00ec per il Piemonte e si acquartier\u00f2 a Cuneo nella ex sede della GIL.\nIl 5 aprile, nell'ospedale della citt\u00e0, mor\u00ec l'ardito Luigi Russo, gravemente ferito due giorni prima in un'imboscata presso Demonte: \u00e8 il primo caduto della Muti. Il 1\u00ba maggio furono costituiti presidi anche a Ormea, Ceva e Lesegno. Ai primi di giugno i presidi di Lesegno e di Ormea furono rilevati dal 1\u00ba Battaglione \"Aldo Resega\" mentre Ormea viene abbandonata.\nTra il 28 maggio e il 3 giugno il 2\u00ba battaglione provincia \"Piero De Angeli\", ad eccezione della compagnia di presidio a Ceva, partecip\u00f2 all'operazione \"Hamburg\" che contemplava rastrellamenti nel Vercellese. Una colonna di arditi della \"Muti\", attaccata dai partigiani subisce perdite. Cadono il sergente Plinio Figini e sei arditi. La colonna fu costretta a riparare in un'abitazione a Sellaret dove fu stretta d'assedio finch\u00e9 non ricevette soccorso da reparti germanici. Al termine delle operazioni il \"De Angeli\" rimase a presidiare il Canavese e il Biellese.\nAlla fine di giugno il Battaglione fece ritorno a Milano dove fu sciolto, tranne la compagnia dislocata nelle Langhe che unita al Battaglione \"Aldo Resega\" costitu\u00ec il Battaglione \"Cuneo\".\nCompagnia \"Domenico Savino\".\nAi primi di luglio la neo costituita Compagnia \"Domenico Savino\", al comando del capitano Osvaldo Esposito, si attest\u00f2 nel presidio di Canelli nell'astigiano. Gi\u00e0 il 3 luglio 1944 la compagnia fu impiegata nei primi rastrellamenti nell'area circostante. L'8 luglio fu inoltre costituito un presidio presso il viadotto ferroviario di Villafranca d'Asti. Il 14 luglio la vettura del capitano Esposito fu fatta oggetto di un attacco partigiano. Nel corso della sparatoria cadde un partigiano mentre fu ferito lievemente il capitano Esposito.\nIl 18 luglio la Compagnia \"Savino\" fu rinforzata dalla Compagnia \"Plinio Figini\" e il 28 luglio rientr\u00f2 brevemente a Milano per rientrare in zona d'operazione 5 agosto.\nIl 10 settembre 1944 la Compagnia inizi\u00f2 un nuovo ciclo operativo che interess\u00f2 la Valsesia. Il 2 ottobre, dopo essere stato preso prigioniero dai partigiani fu ucciso il tenente Curzio Casalecchi che fu, dal governo della RSI, decorato con la medaglia d'argento alla memoria.\nIl 25 febbraio 1945 la Compagnia prese parte all'operazione Hockland, poi si disloc\u00f2 a Borgosesia. Quando si scaten\u00f2 l'offensiva partigiana la Compagnia \"Domenico Savino\", unitamente alla Compagnia \"Francesco Tedeschi\" fu cinta d'assedio. Nell'assedio cadde il comandante della Compagnia Amadio Martinelli e un altro ardito. L'assedio fu rotto da un nucleo di dieci arditi della \"Bardelli\" che al comando del sergente Vitali, rimasti isolati dal proprio reparto per l'attacco improvviso, si diressero presso il comando a Borgosesia su di un blindato a cercare informazioni. Giunti nel paese si trovarono casualmente alle spalle dei partigiani intenti ad attaccare riuscendo cos\u00ec a disperderli.\nIl 24 aprile la Valsesia fu abbandonata e la Compagnia si un\u00ec a tutte le altre raggiungendo Novara.\nCompagnia \"Plinio Figini\".\nIl 3 luglio 1944 la neo costituita Compagnia \"Plinio Figini\", al comando del capitano Primo Galeazzi rinforza la Compagnia \"Domenico Savino\".\nIl 23 luglio la compagnia, nei pressi di Villafranca d'Asti, fu sorpresa da un bombardamento Alleato. La Compagnia riport\u00f2 sei caduti, numerosi feriti e la perdita di alcuni automezzi; pertanto il 28 luglio rientr\u00f2 a Milano.\nIl 10 settembre 1944 la Compagnia inizi\u00f2 un nuovo ciclo operativo che interess\u00f2 la Valsesia. Il 25 febbraio 1945 la Compagnia prese parte all'operazione Hockland, poi si disloc\u00f2 a Varallo Sesia.\nIl 24 aprile la Valsesia fu abbandonata e la Compagnia si un\u00ec a tutte le altre raggiungendo Novara.\nCompagnia \"Francesco Tedeschi\".\nIl 25 febbraio 1945 la Compagnia prese parte all'operazione Hockland, poi si disloc\u00f2 a Borgosesia. Quando si scaten\u00f2 l'offensiva partigiana la Compagnia \"Francesco Tedeschi\", unitamente alla Compagnia \"Domenico Savino\" fu cinta d'assedio.\nIl 24 aprile la Valsesia fu abbandonata e la Compagnia si un\u00ec a tutte le altre raggiungendo Novara.\nCompagnia \"Bardelli-Bardi\".\nIl 22 luglio 1944 la neo costituita Compagnia \"Umberto Bardelli\", al comando del capitano Schieppati sostituisce la Compagnia \"Tedeschi\" nel presidio di Alba. Due giorni dopo un rastrellamento nei pressi di Alba port\u00f2 ad un abboccamento con le formazioni partigiane di Enrico Martini. Il 26 luglio la Compagnia intercett\u00f2 una formazione partigiana infliggendo diciassette perdite e il 15 agosto altre sette. Il 13 agosto furono catturati diversi partigiani. Altri nove partigiani caddero nel corso di un ennesimo rastrellamento a Bene Vagienna il 30 agosto. Nel novembre parte della compagnia prese parte alle operazioni che portarono allo smantellamento della repubblica partigiana proclamata ad Alba.\nIl 3 gennaio 1945, a Grignasco, dopo essere stato preso prigioniero dai partigiani, fu ucciso il tenente Leo Bardi che, dal governo della RSI, fu decorato alla memoria con la Medaglia d'oro al valor militare. In suo onore la compagnia assunse il doppio nome di Compagnia \"Bardelli-Bardi\".\nIl 25 febbraio 1945 la Compagnia prese parte all'operazione Hockland, poi si disloc\u00f2 a Coggiola. Quando si scaten\u00f2 l'offensiva partigiana i quindici arditi di presidio si trovavano in perlustrazione e riuscirono a ricongiungersi con il presidio di Romagnano Sesia tenuto dai paracadutisti della \"Mazzarini\". Qui furono stretti d'assedio dalle formazioni partigiane. Si tratt\u00f2 quindi la resa e alle formazioni fasciste fu permesso, disarmati, di ricongiungersi con le proprie truppe. Il presidio di Romagnano fu abbandonato definitivamente.\nIl 24 aprile la Valsesia fu abbandonata e la Compagnia si un\u00ec a tutte le altre raggiungendo Novara.\nCompagnia Speciale \"Baragiotta-Salines\".\nLa Compagnia Speciale \"Baragiotta\", intitolata al brigadiere Celestino Baragiotta della Guardia Nazionale Repubblicana caduto il 23 dicembre 1943 a Pray nel biellese, fu costituita in marzo, al comando del maggiore Italo Salines. La compagnia fu anch'essa destinata al Piemonte e costitu\u00ec presidi a Caraglio e a Piozzo. Salines fu ucciso a Carr\u00f9 durante uno scontro a fuoco coi partigiani il 15 giugno 1944. Salines fu insignito dal governo della RSI della medaglia d'argento alla memoria e in suo onore la compagnia assunse il doppio nome di Compagnia Speciale \"Baragiotta-Salines\".\nAd agosto la Compagnia Speciale \"Baragiotta-Salines\" fu impiegata a Cortemaggiore e in altre localit\u00e0 del piacentino. Il 14 agosto la Compagnia partecip\u00f2 a un rastrellamento in provincia di Pavia a Varzi appoggiata dalla Compagnia mezzi pesanti \"Pietro Del Buffa\". Le due Compagnie sono direttamente comandate dal comandante Francesco Colombo. Il rastrellamento in localit\u00e0 Pietra Gavina incontr\u00f2 una forte resistenza che immobilizz\u00f2 momentaneamente la colonna. Impossibilitata a proseguire la colonna ripieg\u00f2 su Varzi. Il 16 agosto l'operazione fu sospesa e la Compagnia rientr\u00f2 a Piacenza. Il 12 settembre la \"Baragiotta-Salines\" concluse il proprio ciclo operativo e rientr\u00f2 a Milano.\nIn seguito all'uccisione del nuovo capo della provincia di Torino Raffaele Manganiello e della sua scorta, il 18 settembre 1944 lungo l'autostrada Torino-Milano la compagnia fu inviata a presidiare l'intera autostrada costituendo presidi nei vari caselli autostradali.\nIl 24 ottobre, al casello autostradale di Rondissone fu ucciso il sergente Arrigo Varvelli.\nIl 15 novembre 1944 la Compagnia fi mobilitata per prendere parte all'operazione Koblenz-S\u00fcd, che termin\u00f2 a met\u00e0 dicembre e interess\u00f2 la provincia di Vercelli e di Asti.\nNel 1945 la compagnia si attest\u00f2 in Valsesia. Il 25 febbraio 1945 la Compagnia prese parte all'operazione Hockland e il 16 marzo, si attest\u00f2 a Crevacuore.\nIl 23 aprile 1945 la compagnia rientr\u00f2 a Milano. La fine della guerra la sorprese a Cernobbio in Lombardia. L'ultimo caduto della compagnia fu l'ardito Gustavo Lab\u00f2 fucilato a Varallo Sesia il 19 maggio.\nImpiegata in tutti i teatri di operazione, fu considerata \"l'unit\u00e0 di punta\" della Legione \"Ettore Muti\".\nA Milano e provincia.\nA Milano la Muti era acquartierata in cinque caserme, la caserma del comando era in Via Rovello, nei locali del dopolavoro del comune di Milano (oggi Piccolo Teatro). In quella struttura vennero organizzati tutti i servizi (fureria, armeria, autorimessa, ecc). Presso la caserma della Legione di via Rovello, dove gli oppositori del regime venivano torturati, fu creato un magazzino per la distribuzione di alimenti e vestiario da cui potevano attingere le famiglie pi\u00f9 povere.\nIn provincia le caserme di rilievo furono quelle di Monza, Melzo e Cornaredo. Il compito principale della Legione Muti a Milano era quello di garantire alcuni servizi essenziali e preservare l'ordine pubblico (a questo fine furono attuate spesso operazioni di polizia).\nIl 10 agosto 1944 in seguito ad un attentato avvenuto in viale Abruzzi, che alcuni storici ascrivono al GAP di Greco, e durante il quale vennero uccisi sei civili italiani e feriti altri undici. La Muti insieme a militi della Guardia Nazionale Repubblicana compose il plotone d'esecuzione con l'ordine di fucilare per rappresaglia, in piazzale Loreto, un gruppo di 15 detenuti politici milanesi. Piero Parini aveva inutilmente cercato di limitarne l'attivit\u00e0, rassegn\u00f2 polemicamente le dimissioni quando non riusc\u00ec ad impedire la Strage di Piazzale Loreto.\nIl 27 agosto fu fucilato il partigiano Giuseppe Pozzi sorpreso con indosso una divisa della Legione \"Muti\"..\nNell'autunno del 1944 la situazione a Milano divent\u00f2 ancora pi\u00f9 incandescente con l'arrivo a Milano del \"Reparto Speciale di Polizia Repubblicana\"\", la cosiddetta Banda Koch, in precedenza dislocata a Roma. Il ministro Buffarini Guidi intervenne nel tentativo di allontanare da Milano questi ultimi, ma il tentativo fall\u00ec a causa del rifiuto di Pietro Koch di abbandonare Milano.\nIl 25 settembre 1944 una compagnia della Legione Muti al comando del maggiore Luciano Folli, su ordine del questore di Milano, e per intervento diretto di Mussolini, procedette all'arresto dei componenti del reparto comandato da Koch, traducendoli al Carcere di San Vittore. Pietro Koch, quel giorno non al reparto, sfuggi momentaneamente all'arresto.\nIl 15 ottobre 1944 gli arditi della \"Muti\" parteciparono ai soccorsi in seguito al bombardamento del quartiere milanese di Gorla che caus\u00f2 una strage in una scuola.\nIl 17 dicembre 1944 Mussolini, in visita a Milano, si rec\u00f2 al comando della Legione \"Muti\" in via Rovello dove rese omaggio alla lapide con tutti i nomi dei caduti della Legione. Poi, da un balcone della stessa, tenne un breve discorso ai legionari e alla popolazione accorsa:\nA seguito della fucilazione di 5 gappisti al centro sportivo Giuriati di Milano, i partigiani decisero di reagire. In questo contesto matur\u00f2 l'idea di colpire la trattoria \"Leon d'Oro\" in via Pontaccio, usata come mensa dai militi della \"Muti\" e dove furono raccolte molte munizioni. Giovanni Pesce affid\u00f2 il compito a Luigi Franci (detto \"Gino\") che guider\u00e0 altri 4 partigiani: Maria Salvetti (detta \"Lina\"), Albino Ressi (detto \"Erminio\"), Albino Trecchi (detto \"Bimbo\") e Luigi Arcalini (detto \"Lince\").\nIl 4 febbraio 1945 una bomba nella mensa del \"Leon d'oro\" provoc\u00f2 la morte di alcuni militi tedeschi e fascisti di cui due arditi della \"Muti\". Nello scoppio trovarono la morte anche Maria Selvetti, Albino Trecchi e Luigi Franci. Albino Ressi, rimasto gravemente ferito, mor\u00ec in seguito all'ospedale. Anche Luigi Arcalini rimase ferito nello scoppio, ma venne scambiato per un cliente della trattoria e quindi portato in ospedale per essere curato. Ancora degente, il 7 marzo, venne riconosciuto da una ragazza e portato in questura dove fu processato e condannato a morte. L'esecuzione avvenne il 17 marzo al centro sportivo Giuriati di Milano. Gli esecutori della condanna a morte furono i militi della \"Muti\".\nIl 15 marzo 1945 la Legione \"Ettore Muti\" fu decorata con la Croce di guerra al valor militare.\nIl 25 aprile 1945 parte dei legionari della \"Muti\" scortarono Mussolini fino a Como. Colombo, dopo aver inutilmente atteso i reparti provenienti dal Piemonte, part\u00ec per Como il 26 aprile con i circa 200 legionari rimasti ancora a Milano ricongiungendosi con la colonna. Avendo perso Mussolini, nel frattempo ripartito per Menaggio, la colonna fascista stipul\u00f2 un accordo con il CLN per avere libero transito, ma il mattino del 27 aprile, contravvenendo agli accordi, i partigiani bloccarono la strada presso Cernobbio intimando la resa. I reparti fascisti si arresero e si sciolsero. Anche Colombo si risolse a sciogliere i reparti della \"Muti\":\nBattaglione di riserva \"Luigi Russo\".\nIl Battaglione di riserva \"Luigi Russo\" fu costituito il 1\u00ba luglio 1944 e fu posto al comando del capitano Carlo Bonomi. In luglio, a seguito allo scioglimento di tutti i battaglioni \"ausiliari\" in esso confluirono tutti gli arditi che non intendevano smobilitare in attesa di essere destinati ad una compagnia operativa. Si occup\u00f2 dell'ordine pubblico a Milano creando presidi stradali.\nCompagnia presidiaria \"Roberto Muzzana\".\nLa Compagnia presidiaria, successivamente intitolata a \"Roberto Muzzana\", fu costituita 1\u00ba luglio 1944 e posta al comando del capitano Pasquale Cardella. Si occup\u00f2 prevalentemente dell'ordine pubblico a Milano e della scorta ai mezzi di trasporto con i generi alimentari.\nIl 15 novembre 1944 aliquote della Compagnia, insieme a elementi della \"Baragiotta\", presero parte all'operazione di rastrellamento, \"Koblenz\", che termin\u00f2 a met\u00e0 dicembre e interess\u00f2 la provincia di Vercelli e di Asti.\nGli uomini della Legione vennero inquadrati nel I Bataillon/SS-Polizei-Regiment 15, sotto diretto comando tedesco.\nCompagnia \"Alfiero Feltrinelli\".\nLa Compagnia \"Alfiero Feltrinelli\" fu costituita il 18 luglio 1944 per inquadrare i volontari pi\u00f9 giovani (tra i 15 e i 17 anni). Non prese parte a nessun combattimento e si sciolse il 30 ottobre 1944.\nReparti \"Ricostruzione e Rinascita\".\nIl 10 ottobre 1944 furono inoltre costituiti i reparti \"Ricostruzione e Rinascita\" abbreviato in \"R.R.\", al comando del tenente Franco Cacciamalli, impiegati essenzialmente nello sgombero macerie delle costruzioni distrutte dai bombardamenti. Il personale impiegato era costituito da persone che per un motivo o per l'altro erano invise al Regime come \"renitenti, condannati per reati annonari, disoccupati non in regola con i documenti di lavoro, sfaccendati, persone dedite alla borsa nera\". L'assegnazione ai Reparti \"Ricostruzione e Rinascita\" permise a molte persone, tra cui alcuni ebrei, di evitare l'arresto e il rischio di essere deportate in Germania.\nL'iniziativa di creare i nuovi reparti ottenne l'avallo dell'arcivescovo di Milano Alfredo Ildefonso Schuster che vi distacc\u00f2 due suoi emissari Monsignor Corbella e Monsignor Bicchierai che entrarono a far parte del direttorio.\nCompagnia mezzi pesanti \"Pietro Del Buffa\".\nIl 2 luglio 1944, venne istituita una nuova compagnia di supporto: quella motorizzata, che doveva coordinare i mezzi utilizzati, data in comando al tenente Bonacina. Il 29 luglio veniva creato un plotone di mezzi pesanti agli ordini del capitano Bonomi.\nL'8 agosto nasceva ufficialmente la Compagnia mezzi pesanti \"Pietro Del Buffa\", che incorporava tutte le precedenti ed aveva il compito di fungere da unit\u00e0 di supporto d'attacco. Infatti non oper\u00f2 mai autonomamente.\nIl 14 agosto una parte della nuova compagnia venne inviata a Varzi dove dovevano contrastare i partigiani del luogo insieme alla Compagnia Speciale \"Baragiotta-Salines\". Nel febbraio 1945 furono aggiunte altre 3 nuove compagnie a quelle esistenti: mortai, mitragliere e pezzi d'artiglieria di vario calibro.\nNel febbraio 1945 con personale proveniente dalla Compagnia mezzi pesanti furono costituite tre nuove compagnie:\nLa Divisione di Polizia e l'ordine pubblico a Milano.\nGli esordi e l'inchiesta del 18 maggio 1944.\nIl 3 febbraio 1944 il questore di polizia Santamaria Nicolini fu oggetto di un attentato che lo lasci\u00f2 miracolosamente illeso, fu invece ucciso l'agente di custodia Spalvieri. La polizia fall\u00ec nella ricerca degli attentatori che furono invece tutti catturati dagli uomini di Colombo, unitamente al reparto di polizia della GNR, ricorrendo a metodi molto efficaci, anche se non proprio ortodossi come evidenziato dallo stesso questore Santamaria Nicolini.\nLe azioni arbitrarie di elementi della \"Muti\" che si arrogarono illegittimamente compiti di polizia crearono problemi a Colombo, il quale sull'atteggiamento di parte dei legionari aveva spesso lasciato correre. Per\u00f2 in seguito alle denunce delle forze dell'ordine contro la \"polizia politica\" della \"Muti\" e lo stesso Colombo che, in base ai suoi precedenti penali, veniva definito come:\nIl ministro degli Interni Buffarini Guidi il 18 maggio 1944 invi\u00f2 il prefetto Gino Gallarini a svolgere una inchiesta sull'operato della formazione. L'inchiesta port\u00f2 ad una momentanea destituzione del comandante Colombo, sostituito da Ampelio Spadoni. Colombo fu comunque reintegrato al suo posto gi\u00e0 il 4 giugno. Gallarini espresse apprezzamento per i reparti operativi dislocati in Piemonte:\nma fu molto critico con le Squadre locate a Milano che operavano spesso in maniera arbitraria e illegale:\nLa sezione fu riorganizzata e, di fatto, pass\u00f2 brevemente sotto il controllo della polizia tedesca fino a luglio. Poi assunta la nuova denominazione di \"Legione Autonoma di Polizia Ettore Muti\" fu posta sotto il comando del capo della provincia Piero Parini. Buffarini Guidi ne approfitt\u00f2 per inserire uomini di sua fiducia in ruoli importanti della Legione come Ferdinando Pepe che fu posto alla guida dell'ufficio giudiziario della \"Muti\".\nFu creata una struttura di polizia politica denominata \"Divisione di Polizia\", con circa trenta uomini, composta da due uffici. Uno di polizia politica dotato anche di una squadra mobile e l'altro di polizia giudiziaria.\nUfficio di polizia politica.\nAlla guida dell'ufficio politico, locato nella caserma di via Rovello, fu nominato il maggiore Alceste Porcelli.\nL'ufficio politico condusse una dura lotta contro la criminalit\u00e0 comune e contro il fenomeno partigiano nella citt\u00e0 di Milano non disdegnando di estorcere le informazioni con la violenza e la tortura, o ricorrendo ampiamente alla delazione. In alcuni casi, quando non si riusciva ad ottenere le informazioni, si ricorse anche alla falsa fucilazione.\nSi occupavano invece di effettuare i fermi i membri della squadra mobile guidati dal capitano Arnaldo Asti.\nL'8 dicembre 1944 fu arrestato Giorgio Peyronel, importante leader del CVL.\nLe informazione date dall'ex capo del GAP Giuseppe Piantoni, catturato il 30 novembre, portarono all' uccisione, il 9 dicembre 1944, di Sergio Kasman, Capo di Stato Maggiore del Comando Piazza di Milano delle Squadre di Azione Patriottica nelle file di Giustizia e Libert\u00e0. Kasman, intercettato nel Duomo di Milano ove aveva un appuntamento con l'ex gappista si diede alla fuga ma fu raggiunto da un colpo di pistola. Piantoni oltre a rivelare numerose informazioni diede appuntamenti agli ex compagni di lotta in luoghi gi\u00e0 concordati con l'ufficio politico della \"Muti\" provocando numerose catture.\nIl 24 gennaio, in seguito ad una soffiata, la squadra mobile cattur\u00f2 i partigiani Dante Tarantino, Umberto Giaume, Maria Cant\u00f9, Arnaldo De Wolf e Angelo Finzi. Quattro furono sommariamente fucilati nei giorni seguenti e i corpi abbandonati nella periferia milanese. Arnaldo De Wolf, ancora minorenne, fu graziato e in seguito si mise al servizio dell'Ufficio politico provocando la cattura di altri partigiani. Nella abitazione di Maria Cant\u00f9 furono sequestrati circa due milioni di lire pi\u00f9 800.000 lire trovati addosso a Vito Finzi. Non fu mai chiarita la posizione di De Wolf, se fosse una spia o se avesse semplicemente accettato di collaborare.\nIl 20 febbraio 1945 fu ucciso Giuseppe Roman\u00f2 che, arruolatosi nella Legione aveva svolto opera di spionaggio per le Brigate Matteotti, aveva poi disertato. Il 24 febbraio furono catturati due ex arditi che, dopo aver disertato, rapinavano i negozianti di viale Abruzzi indossando la divisa della \"Muti\".\nIl 2 marzo 1945 fu arrestato Giuseppe Canevari mentre affiggeva volantini antifascisti. Per ottenere informazioni l'arrestato fu soggetto a violenze fisiche tanto che mor\u00ec durante la notte per le lesioni interne riportate. Il 2 aprile furono arrestati tre gappisti in compagnia di tre ragazze all'interno dell'albergo Broletto. Due gappisti riuscirono comunque a liberarsi e a scappare, quello rimasto fu immediatamente passato per le armi.\nNell'autunno fu aperta anche una \"sezione staccata\" presso la caserma Salines guidata dal maggiore Celestino Cairella noto anche come \"Conte di Toledo\".\nUfficio di polizia giudiziaria.\nQuesto ufficio fu diretto da funzionario di Pubblica Sicurezza Ferdinando Pepe inviato direttamente dalla Questura di Milano. Ha come compito principale di mantenere i contatti con la Questura di Milano e di ufficializzare gli arresti.\nI caduti della Legione.\nSecondo le pi\u00f9 recenti ricerche il numero documentato dei caduti fra gli arditi della Legione \u00e8 di 314. Di questi solo 161 al 26 aprile incluso, data in cui tutti i reparti si arresero e consegnarono le armi. I restanti furono sommariamente fucilati e spesso anche assassinati nelle convulse giornate che seguirono la caduta della Repubblica Sociale Italiana. Tra il 1946 e il 1949 furono assassinati dalla Volante Rossa quattro arditi (Bruno Sestini, Giuseppe Celpa, Igino Mortari e Felice Ghisalberti).\nFelice Ghisalberti, assassinato il 27 gennaio 1949 fu l'ultimo caduto della Legione.\nIl processo del 1947 all'ufficio politico della \"Muti\".\nNel 1947 si svolse un processo che vide imputati quattordici reduci della Legione Autonoma Mobile Ettore Muti. Quasi tutti appartenevano all'ufficio politico e alla squadra mobile oltre al vice-comandante Ampelio Spadoni. Poich\u00e9 la Muti non era un corpo militare regolare, le azioni di polizia furono considerate come reati comuni. Le carcerazioni di partigiani furono considerate sequestri, le fucilazioni furono considerate come omicidi e i sequestri di beni come furti.\nAlceste Porcelli fu condannato a 30 anni di reclusione di cui 10 immediatamente condonati, mentre il vicecomandante Ampelio Spadoni a 24 anni di cui 8 immediatamente condonati. Entrambi ottennero infatti le attenuanti. Arnaldo Asti e altri due membri della squadra mobile furono condannati a morte, le condanna furono poi tramutate in ergastoli. Nel giro di pochi anni tutti gli imputati furono scarcerati.\nDistintivi.\nLe mostrine erano nere, pentagonali, decorate con un piccolo fascio littorio rosso in alto e con un teschio in basso sovrapposto a due tibie incrociate con il pugnale fra i denti.\nSul braccio destro della divisa era presente lo scudetto, simbolo della Legione, composto da un fascio repubblicano sovrapposto a due pugnali incrociati, sotto al quale era riportata la scritta \"Legione Autonoma E. Muti\", tutto in campo azzurro.\nLo stemma era di metallo verniciato per gli ufficiali, mentre era di panno colorato per i militi.\nLa divisa della legione era il completo da paracadutista, con il basco, giacca con quattro tasche senza colletto con calzoni lunghi fermati alla caviglia, scarponi bassi.\nSul basco, i graduati e gli arditi portavano un grosso teschio a tibie incrociate.\nIl comandante Colombo preferiva la divisa nera, simile a quella delle SS."}
{"id": "788770", "revid": "1714743", "url": "https://it.wikipedia.org/wiki?curid=788770", "title": "Elena Vasil'evna Glinskaja", "text": "Biografia.\nFiglia del Principe Vasilij L'vovi\u010d Glinskij e della Principessa Anna di Serbia dovette la sua fortuna alla parentela con il suo potente zio, Principe Michail Glinskij, e alla scelta del Principe Basilio di divorziare nel 1526 dalla sua precedente moglie, Solomoncja Saburova, per sposarla.\nNonostante la forte opposizione della Chiesa ortodossa russa, il divorzio acquist\u00f2 efficacia ed Elena diede alla luce i figli Ivan (il futuro Ivan il Terribile) nel 1530 e Jurij (futuro principe di Ugli\u010d) in 1532. Sul suo letto di morte, Basilio III trasfer\u00ec i suoi poteri a Elena Glinskaja fino a quando il primogenito Ivan non fosse stato abbastanza maturo per governare il paese. Gli storici del tempo non ci forniscono alcun'altra informazione sullo status di Elena dopo la morte di marito: tutto ci\u00f2 che \u00e8 dato sapere \u00e8 che il suo potere poteva essere definito come reggenza e che tutti i boiardi avrebbero dovuto rendere a lei conto. Per questa ragione il tempo intercorrente tra la morte di Basilio e quella della moglie nel 1538 viene chiamato con l'espressione \"il regno di Elena\".\nElena Glinskaja si oppose alle rivendicazioni dei fratelli del marito, Jurij di Dmitrov e Andrej di Staritsa che riusc\u00ec a far imprigionare rispettivamente nel 1534 e nel 1537. Il regno di Elena \u00e8 anche conosciuto per i frequenti conflitti tra la stessa e il Metropolita Daniele a causa delle sue relazioni con il giovane boiardo chiamato Ivan F\u00ebdorovi\u010d Ov\u010dina-Telepnev-Obolenskij. Nel 1535 Elena pose in essere una riforma dell'apparato valutario che port\u00f2 all'introduzione di sistema monetario unico all'interno del regno. In politica estera provvide a siglare l'armistizio con la Lituania nel 1536.\nAlcuni storici ritengono che sia stata avvelenata dalla famiglia boiarda dei \u0160ujskij, che usurparono il potere dopo la sua morte."}
{"id": "788781", "revid": "1573940", "url": "https://it.wikipedia.org/wiki?curid=788781", "title": "\u02bfAmr M\u016bs\u0101", "text": "Biografia.\nTra il 1958 e il 1972 ha lavorato in diverse missioni, tra cui l'Egitto Ambasciata in Svizzera e la missione egiziana presso le Nazioni Unite.\nDal 1974 al 1977 \u00e8 stato consigliere del Ministro degli affari esteri.\nDal 1977 al 1981 e di nuovo dal 1983 al 1990, \u00e8 stato il Direttore del Dipartimento delle Organizzazioni Internazionali presso il Ministero degli Affari Esteri.\nDal 1981 al 1983, Moussa \u00e8 stato il Vice Rappresentante Permanente presso le Nazioni Unite a New York, poi 1983-1986 ambasciatore in India.\nNel 1990, fu promosso rappresentante permanente dell'Egitto alle Nazioni Unite.\n\u00c8 stato nominato Ministro degli Affari Esteri del Primo Ministro Atef Sedki il 20 maggio 1991.\nFu ministro fino al 15 maggio 2001, quando \u00e8 stato eletto Segretario Generale della Lega Araba.\nMoussa \u00e8 stato pesantemente coinvolto con la politica estera dell'Egitto dal 1958. \u00c8 stato Ambasciatore dell'Egitto presso le Nazioni Unite, l'India e la Svizzera per un totale di 21 anni. Moussa \u00e8 stato tra i molti diplomatici arabi e internazionali che hanno cercato di risolvere la guerra in Libano (1975-1990), e per questo viene criticato per aver preso una forte posizione anti-cristiana.\nMoussa \u00e8 stata una figura politica molto popolare in Egitto a causa della sua critica della politica israeliana verso Gaza e la Cisgiordania.\nAl Forum per la nuova diplomazia nel febbraio 2010, Moussa ha pronunciato un discorso in cui ha criticato il doppio standard del Governo degli Stati Uniti a sostegno della politica di armamento nucleare di Israele, ma che non permette all'Iran di perseguire l'energia nucleare.\nEgli ha anche criticato i paesi occidentali, compresi gli Stati Uniti, per non riconoscere i risultati delle elezioni palestinesi del 2006 che hanno portato Hamas al potere.\nCome El-Baradei e dei Fratelli musulmani, egli sostiene l'apertura della Striscia di Gaza.\nLe sue critiche hanno fatto Moussa estremamente popolare. \nIl 1\u00ba marzo 2011 Amr Moussa ha annunciato la sua candidatura alle elezioni presidenziali del 2012, alle quali si \u00e8 poi classificato al 5\u00ba posto, ottenendo l'11.13%."}
{"id": "788783", "revid": "486946", "url": "https://it.wikipedia.org/wiki?curid=788783", "title": "Scout ball", "text": ""}
{"id": "788785", "revid": "287204", "url": "https://it.wikipedia.org/wiki?curid=788785", "title": "Alberto Missiroli", "text": "Biografia.\nDopo la laurea in medicina, conseguita all'Universit\u00e0 di Bologna nel 1908, e dopo un breve periodo in cui ha svolto la professione di medico condotto a Castiglione di Cervia, a partire dal 1910 si dedic\u00f2 all'attivit\u00e0 di ricerca in batteriologia, presso l'Istituto di Igiene dell'Universit\u00e0 di Siena, interessandosi di numerose malattie infettive, fra cui il colera e la brucellosi. In particolare, recandosi in Puglia per combattere una epidemia di colera scoppiata nel 1910 e in Tripolitania, nel 1911, per studiare sul campo la Brucellosi. Nel 1914 divenne assistente del Prof. Bartolomeo Gosio, direttore del \"Laboratorio di Sanit\u00e0 pubblica\" di Roma; cominciar\u00f2 a interessarsi allora, sulla scorta degli studi iniziati da Giovanni Battista Grassi e Carlos Chagas, all'attuazione di misure profilattiche per il controllo della Malaria basate sul controllo delle zanzare. Nel 1918 insieme a Gosio, fond\u00f2 la Scuola di malariologia a Nettuno, organizzando corsi di igiene nelle scuole dell'obbligo dell'Agro pontino e cominciando a sperimentare il DDT contro le anofele, vettrici della malattia. \nLa lotta contro la malaria ricevette un grande impulso nel 1925 quando la Rockefeller Foundation procedette alla realizzazione della \"Stazione Sperimentale per la Lotta Antimalarica\", diretta da Missiroli e dall'americano Lewis Hackett. La strategia antimalarica di Missiroli e Hackett era basata, piuttosto che sullo sviluppo di un metodo generale per il controllo della malaria, su protocolli di controllo locale della malattia; vennero preso contatti con amministratori sanitari in Calabria, Sicilia, Sardegna, Lazio e nel Ferrarese. La messa in atto delle misure suggerite da Missiroli e Hackett permisero non soltanto di eliminare definitivamente il flagello della malaria in Italia, ma costituirono il modello per la lotta antimalarica negli altri paesi. La \"Stazione\" divenne in breve tempo il principale punto di riferimento in campo mondiale nella lotta antimalarica svolgendo fra l'altro un'importante opera nell'addestramento e nella formazione del personale attivo nella lotta antimalarica, non solo di nazionalit\u00e0 italiana. \nNel 1928 Missiroli, col supporto finanziario iniziale della Rockefeller Foundation e del governo italiano, diede il via al processo di creazione dell\"Istituto di Sanit\u00e0 Pubblica\" inaugurato nel 1934, destinato a diventare il principale istituto di igiene in Italia con compiti di ricerca, formazione e controllo della pubblica sanit\u00e0. L'\"Istituto di Sanit\u00e0 Pubblica\" alla fine del 1941 (con il Regio Decreto n.1265 del 17 ottobre 1941) modificher\u00e0 la propria denominazione in \"Istituto Superiore di Sanit\u00e0\" Nel 1946, al termine della Seconda guerra mondiale, partecip\u00f2 alla creazione dell'Ente Regionale per la Lotta Anti-Anofelica in Sardegna (\"ERLAAS\") su mandato dell\"Alto Commissariato Italiano per l'Igiene e la Sanit\u00e0\" (non esisteva ancora il ministero della Salute). In soli cinque anni, grazie all'utilizzo di sostanze chimiche quali il \"DDT\" e \"piretro\", e alla messa in atto di opere di bonifica idaraulica, la malaria venne debellata (due soli casi nel 1951 contro gli 80\u00a0000 del 1944). Operazioni analoghe vennero messe in atto in altre regioni italiane. \nLa morte lo colse alla vigilia della vittoria contro la temibile malattia; la sua bara venne portata a spalla, in segno di riconoscenza, da cittadini dell'Agro Pontino."}
{"id": "788791", "revid": "13302", "url": "https://it.wikipedia.org/wiki?curid=788791", "title": "Geronimo Fabrizio", "text": ""}
{"id": "788800", "revid": "287204", "url": "https://it.wikipedia.org/wiki?curid=788800", "title": "I2C", "text": ""}
{"id": "788803", "revid": "106456", "url": "https://it.wikipedia.org/wiki?curid=788803", "title": "John Fitzgerald Kennedy Jr.", "text": "\u00c8 famoso soprattutto per essere stato il figlio minore del presidente John Fitzgerald Kennedy (1917-1963) e di Jacqueline Kennedy Onassis (1929- 1994), e per aver fondato la rivista \"George\". Mor\u00ec insieme alla moglie Carolyn Bessette e alla cognata Lauren Bessette in seguito a un incidente aereo, su un aeroplano che lui stesso pilotava al largo delle coste di Martha's Vineyard.\nBiografia.\nNato 17 giorni dopo l'elezione di suo padre alla presidenza, John F. Kennedy Jr., visse sotto i riflettori sin dalla pi\u00f9 tenera et\u00e0, avendo trascorso la sua prima infanzia alla Casa Bianca. Il nomignolo \"John-John\" deriva da un malinteso del reporter che non aveva capito che Kennedy stava chiamando (ripetendo il nome \"John\" due volte in rapida successione) suo figlio. Suo padre venne assassinato il 22 novembre 1963, tre giorni prima del suo compleanno. Il saluto di John F. Kennedy Jr. alla bara del padre durante il funerale (avvenuto il giorno del suo terzo compleanno) divenne un'immagine icona degli anni sessanta.\nJohn Jr. crebbe nell'Upper East Side di Manhattan. Nonostante fosse ancora ragazzo, veniva spesso fotografato e citato con il suo soprannome nonostante questo non fosse stato mai usato in famiglia. Dopo la morte del padre, sua madre si rispos\u00f2 con il magnate greco Aristotele Onassis. Il matrimonio dur\u00f2 dal 1968 al 1975, quando Onassis mor\u00ec. Il suo patrigno non gioc\u00f2 un particolare ruolo nella vita di John. Dai tre agli otto anni ricopr\u00ec il ruolo di figura paterna lo zio Robert Kennedy che fu vicino a Jackie, John e Caroline dopo la morte del fratello.\nIstruzione.\nJohn F. Kennedy Jr. frequent\u00f2 la Collegiate School a \"New York\" per i primi dieci anni scolastici, e in seguito si diplom\u00f2 alla Phillips Academy. In seguito si iscrisse alla Brown University ricevendo nel 1983 il diploma di laurea (bachelor) in Storia. Durante il periodo universitario, Kennedy fu membro della Phi Psi, un ramo ora inattivo dell'associazione Phi Kappa Psi. Nel 1989 si laure\u00f2 in Giurisprudenza alla New York University School of Law. Fu bocciato due volte prima di passare al terzo tentativo.\nCarriera e matrimonio.\nKennedy parl\u00f2 durante il Congresso del Partito Democratico del 1988 ad Atlanta. Divenne in seguito avvocato, attivo a New York tra il 1989 e il 1993. Nel 1995 fond\u00f2 la rivista \"George\", un mensile dove vennero pubblicati alcuni \"scoop\" sulla famiglia Kennedy e che cess\u00f2 le pubblicazioni subito dopo la morte del fondatore. Nel 1987 fu eletto uomo vivente pi\u00f9 sexy dalla rivista \"People\". Dagli anni ottanta fino alla morte, John Kennedy fu un personaggio molto in vista a Manhattan. Il 21 settembre 1996 spos\u00f2 Carolyn Bessette a Cucumberland Island, in Georgia. Prima del suo matrimonio ebbe relazioni con Madonna, Sarah Jessica Parker e Daryl Hannah.\nMorte.\nIl 16 luglio 1999, all'et\u00e0 di 38 anni, Kennedy mor\u00ec assieme alla moglie e alla cognata Lauren Bessette, perch\u00e9 l'aereo che stava pilotando, N9253N, un Piper Saratoga II HP, precipit\u00f2 nella notte nell'Oceano Atlantico. Il velivolo era partito dall'aeroporto della contea di Essex per raggiungere la residenza della famiglia Kennedy sull'isola di Martha's Vineyard, dove si sarebbe celebrato il matrimonio della cugina Rory Kennedy, per questo posticipato. Kennedy era un pilota con 310 ore di volo alle spalle, di cui solo 55 in volo notturno e 36 con il Piper Saratoga: aveva infatti portato a termine met\u00e0 dei corsi di addestramento da pilota e non aveva ancora ricevuto il brevetto per il volo strumentale e quindi per pilotare di notte o in condizioni atmosferiche avverse. L'indagine della National Transportation Safety Board non trov\u00f2 prove che l'incidente fosse avvenuto per un malfunzionamento e concluse che la probabile causa fosse stata l'incapacit\u00e0 del pilota nel mantenere il controllo dell'aereo. Ulteriori cause dell'incidente furono ascritte alla scarsa luce e alle cattive condizioni atmosferiche.\nDurante la cerimonia funebre del 23 luglio, lo zio di Kennedy, il senatore democratico del Massachusetts Edward Kennedy, disse che \u00ab...speravamo che questo John Kennedy si sarebbe pettinato i capelli quando sarebbero diventati grigi, con la sua adorata Carolyn al suo fianco. Ma, come suo padre, gli si \u00e8 dato tutto tranne una lunga vita\u00bb. E quanto al matrimonio del nipote, ricord\u00f2 ci\u00f2 che aveva detto sulla presidenza del fratello: entrambi durarono 1.000 giorni. Il presidente degli Stati Uniti, Bill Clinton, suo amico, era presente alla cerimonia e ordin\u00f2 di ammainare a mezz'asta la bandiera in cima alla Casa Bianca in onore di John F. Kennedy Jr.\nSecondo un ordine del presidente, le navi da guerra della marina statunitense assistettero alle ricerche dell'aereo precipitato. Col permesso del segretario della Difesa William Cohen, venne celebrata una cerimonia funebre sulla nave della marina USS \"Briscoe\". Le spoglie di Kennedy, della moglie e della cognata furono cremate e in seguito le ceneri furono sparse nell'Oceano Atlantico dalla costa dell'isola Martha's Vineyard. La famiglia Kennedy risarc\u00ec la famiglia Bessette, per evitare una possibile azione legale relativa all'incidente. Alla morte di John Kennedy Jr. \u00e8 stata associata, come al tempo della morte del padre, una teoria del complotto."}
{"id": "788817", "revid": "122253938", "url": "https://it.wikipedia.org/wiki?curid=788817", "title": "Saxa Rubra", "text": "Saxa Rubra \u00e8 una frazione di Roma Capitale, situata in zona Z. LVI Grottarossa, nel territorio del Municipio Roma XV (ex Municipio Roma XX).\n\u00c8 situata a nord, lungo la via Flaminia, all'interno del Grande Raccordo Anulare.\nIl nome latino \"Saxa Rubra\" (sassi rossi) \u00e8 dovuto alla presenza di tufo rosso nella zona.\nNelle sue vicinanze si svolse la battaglia del Cremera (477 a.C.) ed ebbe inizio la battaglia di Ponte Milvio (312).\nA \"Saxa Rubra\" ha sede il Centro radiotelevisivo Biagio Agnes della Rai."}
{"id": "788818", "revid": "1543377", "url": "https://it.wikipedia.org/wiki?curid=788818", "title": "Distretto di Doma\u017elice", "text": "Il distretto di Doma\u017elice (in ceco \"okres \u00dast\u00ed nad Orlic\u00ed\") \u00e8 un distretto della Repubblica Ceca nella regione di Plze\u0148. Il capoluogo di distretto \u00e8 la citt\u00e0 di Doma\u017elice.\nSuddivisione amministrativa.\nIl distretto conta 85 comuni:"}
{"id": "788821", "revid": "767487", "url": "https://it.wikipedia.org/wiki?curid=788821", "title": "Monastero di Santa Chiara (film)", "text": "Monastero di Santa Chiara \u00e8 un film italiano del 1949, diretto da Mario Sequi, tratto dalla canzone napoletana \"Munasterio 'e Santa Chiara\".\n\u00c8 conosciuto anche con il titolo Napoli ha fatto un sogno.\nTrama.\nLa cantante ebrea Ester di Veroli, ha due ammiratori: Rudolf, l'ufficiale delle SS ed il napoletano Enrico. La fidanzata precedente di Rudolf, la tedesca Greta, gelosa di Ester, fa in modo che quest'ultima, che ha trovato rifugio presso un prete, venga arrestata.\nMa Rudolf, invece di condurla in prigione, l'affida alle suore del Monastero di Santa Chiara, che viene per\u00f2 distrutto da un bombardamento, cos\u00ec Ester va in cerca di Rudolf, ma cade in mano alla rivale e finisce in un campo di concentramento, dove fortunatamente \u00e8 liberata grazie all'arrivo degli alleati. Viene cos\u00ec ospitata dal direttore del teatro che l'accompagnava al pianoforte e ritrova Enrico, che diventa ricco trattando loschi affari.\nEster viene per\u00f2 attirata in un tranello dalla rivale ed entrambe muoiono, uccise da colpi di armi da fuoco.\nProduzione.\nLa pellicola \u00e8 ascrivibile al filone melodrammatico-sentimentale (comunemente detto \"strappalacrime\"), molto popolare tra il pubblico italiano negli anni del secondo dopoguerra (in seguito ribattezzato dalla critica con il termine \"neorealismo d'appendice\").\nDistribuzione.\nIl film fu distribuito nelle sale cinematografiche italiane il 20 marzo del 1949.\nCritica.\nEnnio Flaiano su \"Il Mondo\" del 12 marzo 1949 \"Il film che Alberto Moravia ha voluto avallare con la sua presenza avr\u00e0 certamente il successo di altri simili film di appendice. Viene dopo \"Monaca santa\", dopo \"Nennella\", dopo \"Io t'ho incontrata a Napoli\". Non gli manca, di questi film, il faticoso respiro e la generosa grossolanit\u00e0. Della commozione si fa un'arma che adopera senza ritegno. Espone un dissidio tra Amore e Dovere e lo risolve con un suicidio."}
{"id": "788822", "revid": "131962", "url": "https://it.wikipedia.org/wiki?curid=788822", "title": "Napoli ha fatto un sogno", "text": ""}
{"id": "788825", "revid": "47767", "url": "https://it.wikipedia.org/wiki?curid=788825", "title": "Distretto di Klatovy", "text": "Il distretto di Klatovy (in ceco \"okres Klatovy\") \u00e8 un distretto della Repubblica Ceca nella regione di Plze\u0148. Il capoluogo di distretto \u00e8 la citt\u00e0 di Klatovy.\nSuddivisione amministrativa.\nIl distretto conta 94 comuni:"}
{"id": "788830", "revid": "1543377", "url": "https://it.wikipedia.org/wiki?curid=788830", "title": "Distretto di Plze\u0148-jih", "text": "Il distretto di Plze\u0148-jih (in ceco \"okres Plze\u0148-jih\") \u00e8 un distretto della Repubblica Ceca nella regione di Plze\u0148. Il capoluogo di distretto \u00e8 la citt\u00e0 di Plze\u0148.\nSuddivisione amministrativa.\nIl distretto conta 90 comuni:"}
{"id": "788833", "revid": "1543377", "url": "https://it.wikipedia.org/wiki?curid=788833", "title": "Distretto di Plze\u0148-sever", "text": "Il distretto di Plze\u0148-sever (in ceco \"okres Plze\u0148-sever\") \u00e8 un distretto della Repubblica Ceca nella regione di Plze\u0148. Il capoluogo di distretto \u00e8 la citt\u00e0 di Plze\u0148.\nSuddivisione amministrativa.\nIl distretto conta 98 comuni:"}
{"id": "788836", "revid": "2107609", "url": "https://it.wikipedia.org/wiki?curid=788836", "title": "Ahmed Asmat Abdel-Meguid", "text": "Serv\u00ec come ministro degli esteri egiziano tra il 1984 e il 1991; tra il 1991 e il 2001 fu Segretario Generale della Lega Araba.\nAbdel Meguid ottenne un dottorato in legge internazionale dall'Universit\u00e0 di Parigi. Lavor\u00f2 in molti dipartimenti, tra cui anche nelle sezioni francesi e britanniche del ministero degli esteri egiziano prima di diventare alto rappresentante alle Nazioni Unite nel 1972. Mantenne tale incarico fino al 1983 e in seguito divenne ministro degli esteri."}
{"id": "788838", "revid": "1543377", "url": "https://it.wikipedia.org/wiki?curid=788838", "title": "Distretto di Rokycany", "text": "Il distretto di Rokycany (in ceco \"okres Rokycany\") \u00e8 un distretto della Repubblica Ceca nella regione di Plze\u0148. Il capoluogo di distretto \u00e8 la citt\u00e0 di Rokycany.\nSuddivisione amministrativa.\nIl distretto conta 68 comuni:"}
{"id": "788841", "revid": "1543377", "url": "https://it.wikipedia.org/wiki?curid=788841", "title": "Comma-separated values", "text": "Il comma-separated values (abbreviato in CSV) \u00e8 un formato di file basato su file di testo utilizzato per l'importazione ed esportazione (ad esempio da fogli elettronici o database) di una tabella di dati.\nNon esiste uno standard formale che lo definisca, ma solo alcune prassi pi\u00f9 o meno consolidate.\nDescrizione del formato.\nIn questo formato, ogni riga della tabella (o \"record\" della base dati) \u00e8 normalmente rappresentata da una linea di testo, che a sua volta \u00e8 divisa in campi (le singole colonne) separati da un apposito carattere separatore, ciascuno dei quali rappresenta un valore.\nIl formato CSV non specifica una codifica di caratteri, n\u00e9 la convenzione per indicare il fine linea (nei sistemi operativi Unix e Unix-like viene usato il carattere ASCII \"line-feed\", nei sistemi operativi Microsoft Windows si usa la sequenza di caratteri ASCII \"carriage return\"+\"line-feed\", mentre in altri pu\u00f2 essere usato il solo carattere \"carriage return\"), n\u00e9 il carattere da usare come separatore tra campi e nemmeno convenzioni per rappresentare date o numeri (tutti i valori sono considerati come semplici stringhe di testo) e se la prima riga \u00e8 solo di intestazione o meno. Questi dettagli possono dover essere specificati dall'utente tutte le volte che si importano o esportano dati in formato CSV in un programma come ad esempio un foglio elettronico.\nNel caso pi\u00f9 semplice non sono ammessi valori che contengano caratteri di fine linea o il carattere che separa i campi: in questo caso, ad ogni riga della tabella corrisponde esattamente una linea di testo.\nPer ovviare a questo limite si ricorre alla codifica che segue: se il valore contiene caratteri di fine linea, il carattere separatore o i doppi apici (\"), esso viene racchiuso tra doppi apici e quelli eventualmente presenti nel valore sono raddoppiati. Ad esempio il valore\n foo, \"bar\" \n baz \nviene trasformato in\n \"foo, \"bar\"\n baz\"\nCon questa codifica, una riga (o \"record\") pu\u00f2 essere rappresentata con pi\u00f9 linee di testo, ed in fase di importazione dei dati occorre tener conto della trasformazione effettuata per suddividerli nelle righe e colonne originarie.\nCarattere che separa i campi.\nNei sistemi operativi Microsoft Windows alcuni programmi (tra cui Microsoft Excel) utilizzano come carattere separatore tra i campi il separatore di elenco specificato nelle opzioni di internazionalizzazione (nel pannello di controllo). Il valore predefinito \u00e8 la virgola nei paesi anglosassoni, ed il punto e virgola nei paesi come Spagna, Italia e Francia (ove la virgola viene usata come separatore delle cifre decimali).\nEsempi.\nL'esempio qui sopra si potrebbe rappresentare in CSV come:\n OPERA;AUTORE;CASA EDITRICE\\n\n I Robot e l'Impero;Isaac Asimov;Mondadori\\n\n Il lungo meriggio della Terra;Brian W. Aldiss;Minotauro\\n\n \"Absolute OpenBSD \"2d Edition\"\";Michael W. Lucas;No Starch Press\\n\n I mercanti dello spazio;\"Frederik Pohl; C. M. Kornbluth\";Mondadori\\n\nSi noti che:"}
{"id": "788842", "revid": "1543377", "url": "https://it.wikipedia.org/wiki?curid=788842", "title": "Distretto di Tachov", "text": "Il distretto di Tachov (in ceco \"okres Tachov\") \u00e8 un distretto della Repubblica Ceca nella regione di Plze\u0148. Il capoluogo di distretto \u00e8 la citt\u00e0 di Tachov.\nSuddivisione amministrativa.\nIl distretto conta 51 comuni:"}
{"id": "788846", "revid": "256896", "url": "https://it.wikipedia.org/wiki?curid=788846", "title": "Segretari generali della Lega Araba", "text": ""}
{"id": "788850", "revid": "14314", "url": "https://it.wikipedia.org/wiki?curid=788850", "title": "Ahmad Esmat abd al Meguid", "text": ""}
{"id": "788855", "revid": "287204", "url": "https://it.wikipedia.org/wiki?curid=788855", "title": "Telluric Chaos", "text": "Telluric Chaos \u00e8 un album dal vivo del gruppo proto-punk statunitense The Stooges, pubblicato nel 2005 dalla Skydog.\nIl disco.\nL'album documenta l'ultima data del primo tour giapponese del gruppo, precisamente la data del 22 marzo 2004, con l'esibizione al Shibuya Axe di Tokyo, Giappone. I pezzi eseguiti durante il concerto sono tratti principalmente dai primi due album (\"The Stooges\" e \"Fun House\", quest'ultimo eseguito per intero), escludendo pezzi tratti da \"Raw Power\". Sono inoltre presenti alcune tracce dall'album solista di Iggy Pop del 2003, \"Skull Ring\", alla realizzazione del quale hanno partecipato i fratelli Asheton. \u00c8 inclusa anche la canzone inedita \"My Idea of Fun\", versione primordiale dell'omonimo pezzo presente nell'album del 2007 degli Stooges, \"The Weirdness\"."}
{"id": "788856", "revid": "62004", "url": "https://it.wikipedia.org/wiki?curid=788856", "title": "Real Majorca", "text": ""}
{"id": "788858", "revid": "228587", "url": "https://it.wikipedia.org/wiki?curid=788858", "title": "Quartina", "text": ""}
{"id": "788864", "revid": "13302", "url": "https://it.wikipedia.org/wiki?curid=788864", "title": "Hieronymus Fabricius", "text": ""}
{"id": "788867", "revid": "640389", "url": "https://it.wikipedia.org/wiki?curid=788867", "title": "Abdullah \u00d6calan", "text": "Dopo essere stato catturato a Nairobi, in Kenya, il 15 febbraio 1999, \u00e8 stato condannato a morte il 29 giugno 1999 per attivit\u00e0 separatista armata, considerata come terrorismo da Turchia, Stati Uniti e Unione europea. La pena \u00e8 stata commutata in ergastolo nel 2002, allorch\u00e9 la Turchia ha abolito la pena di morte. Da allora \u00e8 l'unico detenuto dell'isola-prigione di \u0130mral\u0131.\nNel 2002 il Consiglio dell'UE ha incluso il PKK nell'elenco di persone, gruppi ed entit\u00e0 coinvolti in atti terroristici. Nel 2018 la Corte di Giustizia Europea ha dichiarato che non erano stati soddisfatti i requisiti per includere il PKK nell'elenco, e che quindi l'inserimento del 2002 deve ritenersi nullo. Tuttavia, le successive versioni dell'elenco dei soggetti terroristici stabilito dell'UE hanno incluso il PKK; nel 2020 \u00e8 ancora presente in questo elenco.\nDalla prigione, \u00d6calan ha pubblicato diversi libri, il pi\u00f9 recente nel 2015. La gineologia, nota anche come scienza delle donne, \u00e8 una forma di femminismo sostenuta da \u00d6calan e successivamente un principio fondamentale dell'Unione delle Comunit\u00e0 del Kurdistan.\nBiografia.\nAbdullah \u00d6calan nasce ad \u00d6merli, un villaggio della provincia di Sanliurfa (nell'Anatolia Sud-Orientale), il 4 aprile del 1948. Dopo aver frequentato il liceo statale di una piccola citt\u00e0 di provincia, si iscrisse alla facolt\u00e0 di Scienze Politiche dell'Universit\u00e0 di Ankara, che negli anni della contestazione studentesca era particolarmente attiva in manifestazioni e nella partecipazione degli studenti ai movimenti di sinistra, ma caratterizzata dalla presenza anche di alcuni movimenti studenteschi di destra. Dopo il colpo di Stato militare del 1971 molti studenti di sinistra preferirono lasciare gli studi o si trovarono costretti a farlo. \u00d6calan, tra questi, si arruol\u00f2 nel servizio civile a Diyarbak\u0131r.\nInfluenzato dalla situazione della popolazione curda, Abdullah \u00d6calan divenne un membro attivo della Associazione Democratica Culturale Dell'Est, un'associazione promotrice di diritti per il popolo curdo.\nNel 1977, fonda il Partito dei Lavoratori del Kurdistan (PKK), che lotta per l'autonomia del Kurdistan, contro i clan \"feudali\" che spadroneggiano sul territorio, per l'ecologia, per l'emancipazione della donna e per la distruzione del sistema patriarcale e capitalista. Lo stesso anno, due militanti vengono uccisi dalla polizia.\nNel 1984, in seguito alla condanna a morte di 90 militanti da parte del governo turco, il PKK inizier\u00e0 una campagna di conflitto armato comprendente attacchi dei militanti contro le forze governative in Iraq, Iran, e Turchia col fine di creare uno Stato curdo indipendente. Tra il 1984 e il 2003 circa 30.000 persone rimasero uccise nei conflitti che ne seguirono.\nAlcune fonti sostengono che \u00d6calan sia stato aiutato dalla Siria a fondare il PKK, essendo la Siria interessata a destabilizzare la zona per rallentare i lavori della diga di Atat\u00fcrk sull'Eufrate, diga che avrebbe lasciato in mano alla Turchia il controllo sulla portata del fiume. Anche la Grecia e l'Unione Sovietica, generalmente interessate a destabilizzare la Turchia, avrebbero appoggiato il PKK. Il PKK \u00e8 stato definito organizzazione terroristica da molti stati tra i quali la Turchia, gli Stati Uniti, la Siria, il Canada, l'Iran e l'Australia e dall'Unione europea.\nCattura e processo.\nLa Grecia sosteneva in modo discreto il partito dei Lavoratori del Kurdistan \"(Part\u00eeya Karker\u00e9n Kurd\u00eestan\" - PKK), e la Siria agli inizi aveva addirittura concesso all'organizzazione una base di addestramento sul proprio territorio. I rapporti fra Siria e Turchia si fecero tesi e nel 1998 i due paesi si trovarono sull'orlo di un conflitto armato a causa della costruzione di dighe turche destinate a imbrigliare, pi\u00f9 a valle, le acque dell'Eufrate. Le autorit\u00e0 siriane scelsero di non consegnare il leader del PKK ai Turchi, ma gli intimarono di lasciare subito il paese. Per \u00d6calan fu l'inizio di una lunga odissea alla ricerca di un asilo politico e sempre braccato dagli agenti dei servizi segreti turchi. Egli si rifugi\u00f2 dapprima in Russia da cui fu invitato ad allontanarsi dopo pochi giorni.\nL'unico sostegno rimastogli erano alcuni agenti dei Servizi segreti greci tra cui Sabbas Kalenteridis, agenti che lo scortavano continuamente per evitarne la cattura da parte dei rivali turchi, ma agendo in maniera indipendente senza l'avallo formale del governo greco. \u00d6calan aveva nominato suo legale Britta B\u00f6hler, un'avvocatessa tedesca di grande fama, ed altri principi del foro in vari paesi europei tra cui l'Italia. Questi sostenevano la legittimit\u00e0 della battaglia da lui condotta in favore del popolo curdo, ma nessuno di loro riusc\u00ec a strappare al proprio governo la concessione dell'asilo. Da Mosca \u00d6calan giunse a Roma il 12 novembre 1998 accompagnato da Ramon Mantovani, deputato di Rifondazione Comunista. Il leader del PKK si consegn\u00f2 alla polizia italiana, sperando di ottenere in qualche giorno asilo politico, ma la minaccia di boicottaggio verso le aziende italiane spinse il neo-formato governo D'Alema a ripensarci.\nIl governo italiano non poteva estradare \u00d6calan in Turchia, paese in cui era ancora in vigore la pena di morte, n\u00e9 poteva concedergli asilo: infatti in Italia la concessione dell'asilo spetta alla magistratura, che lo riconobbe a \u00d6calan, ma troppo tardi. Una soluzione sarebbe potuta arrivare dalla notifica, da parte del cancelliere tedesco Gerhard Schr\u00f6der, del mandato di cattura in vigore contro di lui in Germania, ma Schr\u00f6eder probabilmente non volle creare tensioni nell'ampia minoranza di immigrati curdi in Germania. Il 16 gennaio 1999, dopo 65 giorni, \u00d6calan fu convinto a partire per Nairobi, in Kenya. Il \"caso \u00d6calan\" fu origine di critiche al governo D'Alema, accusato tra l'altro di aver trascurato gli articoli 10 e 26 della Costituzione italiana che regolano il diritto d'asilo e vietano l'estradizione passiva in relazione a reati politici.\nIl 15 febbraio 1999 \u00d6calan fu catturato dagli agenti dei Servizi segreti turchi del Mill\u00ee \u0130stihbarat Te\u015fkilat\u0131 durante un suo trasferimento dalla sede della rappresentanza diplomatica greca in Kenya all'Aeroporto di Embakasi di Nairobi. Fu quindi fatto salire a bordo di un aereo messo a disposizione da un imprenditore turco e portato in Turchia dove fu subito recluso in un carcere di massima sicurezza ad \u0130mral\u0131, un'isola del Mar di Marmara. Il suo arresto provoc\u00f2 immediatamente una serie di massicce proteste di Curdi e non, che in vari punti del globo presero d'assalto le sedi diplomatiche greche. Essi ritenevano che il loro capo fosse stato tradito dai Greci e che proprio questi lo avessero consegnato al nemico. Anche in Italia a causa dell'arresto vi furono manifestazioni di protesta: a Roma sfociarono in scontri che portarono a perquisizioni ed arresti. Una volta prigioniero, evit\u00f2 la pena di morte, abolita dalla Turchia nell'agosto del 2002 su pressione dell'Unione europea, e oggi il capo del PKK sconta l'ergastolo nelle carceri turche.\nSituazione attuale.\nFino al suo arresto \u00d6calan ha proposto una soluzione pacifica al conflitto curdo entro i confini della Turchia. \u00d6calan richiese alle istituzioni curde la fondazione di una \"Commissione di Verit\u00e0 e Giustizia\" per investigare i \"crimini di guerra\" commessi dal PKK e dalle forze di sicurezza turche. Una struttura parallela ha iniziato ad operare nel maggio 2006. Nel marzo 2005 Abdullah \u00d6calan ha rilasciato la \"Dichiarazione di Confederazione Democratica in Kurdistan\" in cui ha richiesto una confederazione libera da confini tra le regioni curde della Turchia (chiamate Kurdistan Nordoccidentale dal PKK), della Siria (\"Piccola parte del Kurdistan Meridionale\"), Iraq (\"Kurdistan Meridionale\") e dell'Iran (\"Kurdistan orientale\"). In questa zona verrebbero utilizzati tre diversi sistemi legislativi: quello dell'Unione europea, quello di Turchia/Siria/Iraq/Iran e quello curdo. Questa prospettiva \u00e8 stata inclusa nel programma del PKK in seguito al \"Congresso di Rifondazione\" ad aprile 2005.\nDal suo arresto \u00d6calan ha significativamente mutato la sua ideologia, leggendo teorici sociali del mondo occidentale come Murray Bookchin, Immanuel Wallerstein, Fernand Braudel e modellando la sua societ\u00e0 ideale come una \"Societ\u00e0 democratico-ecologista\", in seguito ridefinita come \"Societ\u00e0 liberazionista sul genere e democratico-ecologista\" nell'attuale programma del PKK, riferendosi a Nietzsche come \"profeta\". Ha inoltre scritto libri e articoli sulla storia della Mesopotamia pre-capitalista e sulle religioni abramitiche..\nIl 28 gennaio 2016 la giunta comunale di Napoli, guidata dal sindaco Luigi de Magistris ha conferito a \u00d6calan la cittadinanza onoraria della Citt\u00e0 di Napoli \u00abquale pubblico attestato dei sentimenti di condivisione dei principi di democrazia, uguaglianza e libert\u00e0 per il Popolo curdo, al quale la Citt\u00e0 di Napoli \u00e8 legata da affetto, stima ed amicizia\u00bb. Il 5 ottobre 2019 il comune emiliano di Berceto ha compiuto un'operazione analoga, suscitando la reazione e le proteste del governo turco di Recep Tayyip Erdo\u011fan.\nRichiesta di tregua.\nIl 28 settembre 2006 \u00d6calan ha fatto rilasciare una dichiarazione al suo legale, Ibrahim Bilmez, in cui chiedeva al PKK di dichiarare un armistizio e cercare di raggiungere la pace con la Turchia. Il Comunicato di \u00d6calan affermava che \"Il PKK non dovrebbe utilizzare le armi tranne che se attaccato con l'intento di annichilimento\" e che \"\u00e8 molto importante costruire un'unione democratica tra i Turchi e i Curdi. Con questo processo la via al dialogo democratico verr\u00e0 finalmente aperta\".\nLa nipote Dilek \u00d6calan si \u00e8 candidata con il Partito Democratico dei Popoli (Hdp) alle elezioni politiche del 2015 ed \u00e8 stata eletta come deputata al Parlamento turco. Nel 2018 verr\u00e0 arrestata e condannata a due anni e sei mesi dal governo pubblico per avere preso parola durante un funerale. L'accusa \u00e8 di incitamento all'insurrezione ed al terrorismo.\nAntisemitismo.\nNei testi di \u00d6calan si trovano diversi riferimenti a teorie del complotto antisemite e tipici motivi antisemiti.\nNel primo volume del suo manifesto per la civilizzazione democratica (\"\u201cMaskeli Tanr\u0131lar Ve \u00d6rt\u00fck Krallar \u00c7a\u011f\u0131\u201d\") \u00d6calan fa sue alcune posizioni di Hitler: \u00abHitler incolpava gli Ebrei della sconfitta durante la prima guerra mondiale. Aveva del tutto a ragione riconosciuto che la superiorit\u00e0 di Londra dipendeva dall'ideologia ebraica e dal nazionalismo ebraico. La Germania era stata tradita. I responsabili erano gli Ebrei\u00bb.\n\u00d6calan inizia verso la fine degli anni 1980 a sostenere che il nazionalismo turco fosse stato creato dal capitale britannico ed ebraico al fine di controllare la Turchia e messo in Atto tramite ebrei convertiti, i \"D\u00f6mne\". La tesi viene ripetuta nel terzo Volume die \"Sociologia della Libert\u00e1\". In un colloquio del 1 marzo 2008, pubblicato su \"Yeni \u00d6zg\u00fcr Politika\", sostiene che gli ebrei sostengano finanziariamente il Partito della Giustizia e dello Sviluppo perch\u00e9 questa possa finanziare regali in cambio di voti. \n\u00d6calan presenta in uno dei protocolli una visione della storia cospirazionista e antisemita e si afferma una responsabilit\u00e1 \"sionista\" nello sterminio degli Armeni: \u00abI templari sono un'organizzazione molto segreta. Un'organizzazione massone. La loro sorgente \u00e9 costituita dall'ideale del sionismo. Ci\u00f3 non significa che io abbia qualcosa contro gli Ebrei o che io sia antisemita. Io sono a favore del fatto che gli Ebrei si prendano il loro posto nel medio oriente in modo democratico. Ma il sionismo \u00e9 un'altra cosa. Il sionismo si crea da solo i suoi nemici. Il nazionalismo del partito Baath \u00e9 nato in opposizione al sionismo. Anche la Scia \u00e9 cresciuta in opposizione al Sionismo. [...] Questa organizzazione [il sionismo] fond\u00f3 il Comitato per l'unit\u00e1 e il progresso, nel quale non si trovava un solo elemento turco.[...] Per mano di 'Unit\u00e1 e Progresso' vennero massacrati gli Armeni\"\u00bb.\nLa giornalista Aliza Marcus sostiene che i motivi antisemiti negli scritti di \u00d6calan siano dovuti primariamente ad un pragmatismo che ha portato ad assumere posizioni antisemite di possibili alleati.\nOnorificenze.\nCittadinanze onorarie.\n\"Elenco incompleto\""}
{"id": "788868", "revid": "83531", "url": "https://it.wikipedia.org/wiki?curid=788868", "title": "Monti Lessini Pinot nero", "text": "Il Monti Lessini Pinot nero \u00e8 un vino DOC prodotto nelle provincie di Verona e Vicenza."}
{"id": "788869", "revid": "1177882", "url": "https://it.wikipedia.org/wiki?curid=788869", "title": "Monti Lessini Bianco", "text": "Il Monti Lessini Bianco \u00e8 un vino bianco dei Monti Lessini in provincia di Verona ottenuto da uve Chardonnay per almeno il 50% e Pinot bianco, Pinot nero, Pinot grigio e Sauvignon per la differenza. \nViene prodotto anche in versione Superiore (12,50%): \u00e8 vino fresco, sapido e armonico.\nAbbinamenti gastronomici.\nSi consiglia con piatti a base di pesce e con gli antipasti:"}
{"id": "788870", "revid": "1305772", "url": "https://it.wikipedia.org/wiki?curid=788870", "title": "KAD", "text": ""}
{"id": "788878", "revid": "1543377", "url": "https://it.wikipedia.org/wiki?curid=788878", "title": "Distretto di Chomutov", "text": "Il distretto di Chomutov (in ceco \"okres Chomutov\") \u00e8 un distretto della Repubblica Ceca nella regione di \u00dast\u00ed nad Labem. Il capoluogo di distretto \u00e8 la citt\u00e0 di Chomutov.\nSuddivisione amministrativa.\nIl distretto conta 44 comuni:"}
{"id": "788884", "revid": "1543377", "url": "https://it.wikipedia.org/wiki?curid=788884", "title": "Distretto di D\u011b\u010d\u00edn", "text": "Il distretto di D\u011b\u010d\u00edn (in ceco \"okres D\u011b\u010d\u00edn\") \u00e8 un distretto della Repubblica Ceca nella regione di \u00dast\u00ed nad Labem. Il capoluogo di distretto \u00e8 la citt\u00e0 di D\u011b\u010d\u00edn.\nSuddivisione amministrativa.\nIl distretto conta 52 comuni:"}
{"id": "788885", "revid": "290948", "url": "https://it.wikipedia.org/wiki?curid=788885", "title": "Marketing operativo", "text": "Il marketing operativo \u00e8 la parte finale dell'intero processo di marketing, a monte del quale ci sono le fasi di marketing analitico e marketing strategico. La componente operativa (o tattica) del marketing ha il compito di realizzare concretamente le strategie definite nelle fasi precedenti.\nLe caratteristiche del marketing operativo sono:\nIl marketing mix.\nLa combinazione di strumenti operativi che un'impresa decide di utilizzare per il raggiungimento dei suoi obiettivi strategici \u00e8 detta marketing mix.\nSecondo un modello molto utilizzato, le componenti del marketing mix possono essere suddivise in quattro grandi categorie, dette le \"quattro P\":"}
{"id": "788886", "revid": "1599878", "url": "https://it.wikipedia.org/wiki?curid=788886", "title": "Hanns H\u00f6rbiger", "text": "La notoriet\u00e0 gli deriva dalla sua \"teoria del Ghiaccio Cosmico\" (\"Welteislehre\" o WEL, esposta nel libro \"Glazial-Kosmogonie\" del 1913) che ebbe vasta notoriet\u00e0 in Germania prima e durante il Nazismo, tanto che la accettarono persino Adolf Hitler e un ampio numero di gerarchi e scienziati nazionalsocialisti.\nTeoria del ghiaccio cosmico.\nLa teoria di H\u00f6rbiger sosteneva che la Terra ha avuto, nel suo passato arcaico almeno 7 o 8 diversi satelliti, catturati dallo spazio come comete e progressivamente precipitati sulla Terra stessa, provocando immani cataclismi. I periodi di avvicinamento dei satelliti avrebbero provocato (per diminuzione della gravit\u00e0) la nascita di stirpi di giganti, di cui parlano la varie mitologie. \nLa cattura dell'attuale satellite della Terra, la Luna, avrebbe inoltre provocato la sommersione di Atlantide e Lemuria. La caduta della Luna provocher\u00e0 probabilmente, in futuro, la fine della vita sulla Terra. \nLa teoria del Ghiaccio Cosmico trov\u00f2 all'epoca una vasta eco popolare e diede origine ad un vero culto pseudoscientifico (WEL) da parte di milioni di persone; promossa dal regime nazista per le sue implicazioni razziali, \u00e8 oggi totalmente screditata."}
{"id": "788887", "revid": "1543377", "url": "https://it.wikipedia.org/wiki?curid=788887", "title": "Distretto di Litom\u011b\u0159ice", "text": "Il distretto di Litom\u011b\u0159ice (in ceco \"okres Litom\u011b\u0159ice\") \u00e8 un distretto della Repubblica Ceca nella regione di \u00dast\u00ed nad Labem. Il capoluogo di distretto \u00e8 la citt\u00e0 di Litom\u011b\u0159ice.\nSuddivisione amministrativa.\nIl distretto conta 105 comuni:"}
{"id": "788888", "revid": "767487", "url": "https://it.wikipedia.org/wiki?curid=788888", "title": "Susanna tutta panna", "text": "Susanna tutta panna \u00e8 un film di coproduzione italiana e spagnola del 1957, diretto da Steno.\nTrama.\nUna giovane pasticcera milanese, Susanna, lavora nel laboratorio di dolci della sua famiglia e deve difendersi sia dal fidanzato geloso sia dalla concorrenza di altri pasticceri che cercano di conoscere la ricetta della rinomata torta alla crema che porta lo stesso nome della giovane, \"Susanna tutta panna\". Uno dei maggiori concorrenti della giovane cerca di far entrare nel laboratorio una spia, nei panni di Arturo, che cerca in tutti i modi di scoprire la ricetta del dolce.\nLa ricetta scritta dalla giovane finisce all'interno di una torta, destinata come regalo al geloso fidanzato Alberto, ma il dolce viene messo tra quelli da consegnare ad altri clienti: si apre cos\u00ec una folle caccia della torta con la ricetta all'interno del dolce.\nNote.\nLa canzone dei titoli di testa, \"Susanna tutta panna\" (in spagnolo \"Susana pura nata\") \u00e8 cantata dal Quartetto Cetra; gli autori del testo sono Alberto Testa e Marcello Marchesi, per le musiche Piero Piccioni ed Ezio Levi. Il film usc\u00ec nelle sale iberiche nel 1958 col titolo \"Susana, pura nata\".\nCritica.\nMorando Morandini sul quotidiano \"La Notte\" del 18 ottobre 1957 espresse un giudizio critico particolarmente negativo: \"Steno \u00e8 il regista a braccio che conosciamo da anni, gli sceneggiatori Metz e Marchesi appartengono a quel gruppo di umoristi italiani che, conclusa da tempo la loro stagione fruttifera, vivono di rendita. Con queste premesse non si \u00e8 nemmeno in grado di parlare di recitazione: tra i numerosi attori e caratteristi noti e chiamati a questo carosello frenetico e sguaiato, ciascuno mette in mostra lo scarto del proprio bagaglio recitativo\"."}
{"id": "788889", "revid": "1543377", "url": "https://it.wikipedia.org/wiki?curid=788889", "title": "Distretto di Louny", "text": "Il distretto di Louny (in ceco \"okres Louny\") \u00e8 un distretto della Repubblica Ceca nella regione di \u00dast\u00ed nad Labem. Il capoluogo di distretto \u00e8 la citt\u00e0 di Louny.\nSuddivisione amministrativa.\nIl distretto conta 70 comuni:"}
{"id": "788891", "revid": "1543377", "url": "https://it.wikipedia.org/wiki?curid=788891", "title": "Distretto di Most", "text": "Il distretto di Most (in ceco \"okres Most\") \u00e8 un distretto della Repubblica Ceca nella regione di \u00dast\u00ed nad Labem. Il capoluogo di distretto \u00e8 la citt\u00e0 di Most.\nSuddivisione amministrativa.\nIl distretto conta 26 comuni:"}
{"id": "788894", "revid": "1543377", "url": "https://it.wikipedia.org/wiki?curid=788894", "title": "Distretto di Teplice", "text": "Il distretto di Teplice (in ceco \"okres Teplice\") \u00e8 un distretto della Repubblica Ceca nella regione di \u00dast\u00ed nad Labem. Il capoluogo di distretto \u00e8 la citt\u00e0 di Teplice.\nSuddivisione amministrativa.\nIl distretto conta 34 comuni:"}
{"id": "788896", "revid": "287204", "url": "https://it.wikipedia.org/wiki?curid=788896", "title": "Nikon EM", "text": "La Nikon EM \u00e8 la fotocamera SLR per pellicola 35\u00a0mm pi\u00f9 piccola ed economica prodotta dalla Nikon.\n\u00c8 stata costruita dalla Nippon Kogaku K. K. (oggi Nikon Corporation) in Giappone dal 1979 al 1982. \nDiversamente dalle Nikon che l'hanno preceduta, la EM vede un largo impiego di policarbonato (nonostante la scocca sia in alluminio) e la commercializzazione del solo modello completamente nero.\nDisegnata da Giorgetto Giugiaro, la Nikon EM si propose al mercato come macchina \"entry level\", indirizzata prevalentemente a coloro che trovavano le reflex classiche impegnative e pesanti (si tenne infatti un occhio di riguardo all'utenza femminile) o ai professionisti che avevano necessit\u00e0 di un secondo corpo macchina leggero, poco ingombrante e dal costo contenuto.\nLe speranze di vendita della Nikon furono comunque disattese: i gi\u00e0 proprietari di SLR Nikon non gradirono l'assenza dell'impostazione manuale dell'esposizione e di altre caratteristiche tecniche presenti nei modelli precedenti e il mercato femminile semplicemente non decoll\u00f2."}
{"id": "788904", "revid": "1305772", "url": "https://it.wikipedia.org/wiki?curid=788904", "title": "KAS", "text": ""}
{"id": "788905", "revid": "1543377", "url": "https://it.wikipedia.org/wiki?curid=788905", "title": "Distretto di \u00dast\u00ed nad Labem", "text": "Il distretto di \u00dast\u00ed nad Labem (in ceco \"okres \u00dast\u00ed nad Labem\") \u00e8 un distretto della Repubblica Ceca nella regione omonima. Il capoluogo di distretto \u00e8 la citt\u00e0 di \u00dast\u00ed nad Labem.\nSuddivisione amministrativa.\nIl distretto conta 23 comuni:"}
{"id": "788915", "revid": "198277", "url": "https://it.wikipedia.org/wiki?curid=788915", "title": "Virginio De Paoli", "text": "Carriera.\nGiocatore.\nClub.\nCentravanti cresciuto nell'Isola Fiore di Pavia, passa quindi alle giovanili del , club che lo manda in prestito prima alla e poi al , cedendolo infine al dove \u00e8 suo malgrado protagonista di un \u00abgiallo\u00bb di mercato: nell'estate del 1961, infatti, la propriet\u00e0 del cartellino di De Paoli, in compartecipazione fra i nerazzurri e il , viene decisa alle buste; i toscani tuttavia vengono a conoscenza della somma stabilita dai veneti e offrono la stessa cifra maggiorandola di 10 lire, beffando i concorrenti. Il Pisa ceder\u00e0 quindi De Paoli al nella stessa estate.\nCon la maglia delle rondinelle ha segnato 102 reti in 260 gare di campionato fra Serie A e Serie B, secondo cannoniere di tutti i tempi della squadra lombarda dietro ad Andrea Caracciolo, raggiungendo due promozioni nella massima serie, nelle annate 1964-1965 e 1968-1969, e laureandosi in entrambe le occasioni capocannoniere del torneo, ultimo calciatore in ordine cronologico ad aver bissato tale titolo fra i cadetti.\nPassa poi alla con la quale vince il campionato 1966-1967, quello che per i bianconeri \u00e8 il tredicesimo scudetto, rimasto nella memoria collettiva per il sorpasso all'ultima giornata su una \"Grande Inter\" al tramonto. Nel suo biennio a Torino \u00e8 il centravanti titolare della \u00absquadra operaia\u00bb tutta \"movimiento\" allenata da Heriberto Herrera, con cui nel 1968 raggiunge anche la semifinale di Coppa dei Campioni, prima di tornare a Brescia dove conclude la carriera nel 1972.\nNazionale.\nA livello di squadra nazionale, De Paoli era stato inserito nella rosa dei 22 giocatori che, nel settembre 1964, si stavano preparando per la partecipazione ai Giochi Olimpici di Tokyo, poi non effettuata per l'imputazione di professionismo rivolta ad alcuni componenti da parte del C.I.O. (Comitato Olimpico Internazionale), bench\u00e9 essi fossero formalmente in regola con le norme della F.I.F.A.\nHa disputato 3 partite in Nazionale (la prima quando giocava ancora in serie B), segnando nel novembre del 1966 un gol a Napoli in Italia-, vinta per 3-1 dagli azzurri e valida per le qualificazioni al campionato europeo di calcio 1968 che gli azzurri avrebbero poi vinto in casa.\nDopo il ritiro.\nNelle annate 1974-1975 e 1975-1976 ha guidato la formazione sarda del Tharros, in Serie D, non riuscendo, nella seconda di esse, a evitare la retrocessione nel campionato di Promozione. Ritiratosi dal mondo del calcio, inizia la carriera di opinionista televisivo per le emittenti locali bresciane Teletutto e Retebrescia.\nAll'et\u00e0 di settantuno anni, dopo una lunga malattia, si spegne il 24 agosto 2009 a Brescia. Nel 2011, nel centenario di fondazione del club, il Brescia gli ha dedicato una lapide commemorativa all'ingresso dello stadio, in compagnia dei giornalisti Gino Cavagnini e Giorgio Sbaraini, che di Gigi De Paoli hanno cantato le gesta. Il figlio Massimo \u00e8 tutt'oggi dirigente del club bresciano."}
{"id": "788916", "revid": "1305772", "url": "https://it.wikipedia.org/wiki?curid=788916", "title": "KGF", "text": ""}
{"id": "788917", "revid": "104458", "url": "https://it.wikipedia.org/wiki?curid=788917", "title": "Reinfried Herbst", "text": "Biografia.\nStagioni 1998-2006.\nNato a Salisburgo e originario di Unken, Herbst si \u00e8 dedicato prevalentemente allo slalom speciale, nel quale ha ottenuto tutti i principali piazzamenti della sua carriera a partire dall'esordio in Coppa Europa, il 6 gennaio 1998 a Kranjska Gora (29\u00ba), e dal primo podio nel circuito continentale, il 19 marzo 2000 a See (3\u00ba). Ha esordito in Coppa del Mondo il 21 gennaio 2001 a Kitzb\u00fchel, senza completare la gara.\nIl 10 gennaio 2004 ha conquistato a Todtnau la sua prima vittoria in Coppa Europa e a fine stagione \u00e8 risultato 2\u00ba nella classifica di specialit\u00e0 del circuito, mentre non ha ottenuto risultati di particolare rilievo in Coppa del Mondo fino alla stagione 2005-2006, durante la quale ha conquistato il suo primo podio (2\u00ba il 22 gennaio a Kitzb\u00fchel). Ha quindi vinto la medaglia d'argento ai XX Giochi olimpici invernali di , suo esordio olimpico, nella gara vinta dal suo connazionale Benjamin Raich; nel prosieguo della stagione ha ottenuto la prima vittoria in Coppa del Mondo, l'11 marzo a Shigak\u014dgen.\nStagioni 2007-2009.\nInfortunatosi giocando a calcio, \u00e8 tornato alle gare nel gennaio del 2007 e in febbraio ha debuttato ai Campionati mondiali nella rassegna iridata di \u00c5re, senza completare la gara. Nella stagione 2007-2008 in Coppa del Mondo ha ottenuto tre podi con due vittorie (tra le quali quella del 9 febbraio sulla prestigiosa pista Gudiberg di Garmisch-Partenkirchen) e si \u00e8 piazzato al 3\u00ba posto nella classifica della Coppa del Mondo di slalom speciale; nella stessa stagione in Coppa Europa, sempre nella classifica di specialit\u00e0, \u00e8 stato 2\u00ba.\nIl 27 gennaio 2009 ha vinto il classico slalom speciale in notturna della Planai a Schladming, mentre il mese dopo ai Mondiali di Val-d'Is\u00e8re \u00e8 uscito durante la prima manche. Anche quell'anno in Coppa Europa \u00e8 stato 2\u00ba nella classifica di specialit\u00e0.\nStagioni 2010-2016.\nNel 2010 ha bissato il successo sulla Planai (il 26 gennaio) e ai XXI Giochi olimpici invernali di si \u00e8 piazzato 10\u00b0; in quella stagione in Coppa del Mondo ha conquistato, grazie anche a cinque podi nella specialit\u00e0 (quattro vittorie - tra le quali l'ultima in carriera, il 31 gennaio a Kranjska Gora - e un terzo posto), la coppa di cristallo di slalom speciale con 22 punti di vantaggio sul francese Julien Lizeroux. Nella stessa stagione ha colto la sua ultima vittoria in Coppa Europa, il 12 febbraio a Oberjoch, mentre in quella successiva ai Mondiali di Garmisch-Partenkirchen 2011 non ha concluso la prova e in seguito, il 27 febbraio a Bansko, \u00e8 salito per l'ultima volta sul podio in Coppa del Mondo (2\u00ba).\nIl 13 febbraio 2012 ha ottenuto a Pamporovo l'ultimo podio in Coppa Europa (2\u00ba); non ha concluso la prova ai XXII Giochi olimpici invernali di , suo congedo olimpico, e ai Mondiali di Vail/Beaver Creek 2015, ultima presenza iridata di Herbst, \u00e8 stato invece 13\u00ba. Ha disputato l'ultima gara in carriera il 6 marzo 2016 a Kranjska Gora, senza completare lo slalom speciale di Coppa del Mondo in programma.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale\nCoppa Europa.\nCoppa Europa - vittorie.\nLegenda:\nSL = slalom speciale"}
{"id": "788918", "revid": "1833487", "url": "https://it.wikipedia.org/wiki?curid=788918", "title": "Yeah Yeah Yeahs", "text": "Gli Yeah Yeah Yeahs (a volte abbreviati in YYYs) sono un gruppo alternative rock di New York. La band \u00e8 un trio formato dalla cantante Karen O, dal chitarrista Nick Zinner e dal batterista Brian Chase.\nStoria del gruppo.\nIl gruppo nasce ufficialmente a Williamsburgh (Brooklyn) nel 2000. Qualche anno prima per\u00f2, in Ohio, presso l'Oberlin Conservatory of Music, Karen Orzolek (in arte Karen O), originaria del New Jersey, stringe amicizia con Brian Chase. Lei prende lezioni di chitarra, scrive e registra qualche pezzo, prima di trasferirsi a New York, dove incontra Nick Zinner, fotografo giramondo, e i due intraprendono subito un sodalizio artistico che li porta a lavorare con una drum machine sotto il nome Unitard. In seguito i due reclutano Brian Chase per provare a formare una band d'ispirazione rock, sulla scia di gruppi come Jon Spencer Blues Explosion o Blonde Redhead. Anche se senza bassista, danno il via all'esperienza degli Yeah Yeah Yeahs, il cui nome deriva dal fatto che la gente di New York non dice solo una volta \"yeah\", ma lo ripete tre volte.\nNel 2000 la band viene contattata per fare da gruppo spalla agli White Stripes in un concerto alla Bowery Ballroom. Nei primi mesi del 2001 viene inciso presso i Tell's Funhouse Studios a Manhattan l'EP di debutto, chiamato semplicemente \"Yeah Yeah Yeahs\" (Shifty), noto anche come \"Bang!\" o \"Master\".\nNel 2002 la band, dopo un tour con i Girls Against Boys, sbarca in Europa dove suona insieme ai Jon Spencer Blues Explosion, da sempre band preferita di Karen O. L'EP di debutto viene inoltre ripubblicato in Inghilterra dalla Wichita Recordings nell'aprile 2002 e ristampato negli Stati Uniti dalla Touch &amp; Go. In giugno il gruppo suona con David Bowie in due tappe. Sul finire del 2002 la band si mette al lavoro in vista della pubblicazione del primo LP.\nTornati a Brooklyn, gli YYYs iniziano a registrare i nuovi pezzi. In settembre pubblicano un nuovo EP, \"Machine\" (Wichita Recordings) intraprendono poi un tour insieme a diversi gruppi, tra cui i The Liars, il cui cantante Angus \u00e8 stato per molto tempo fidanzato con Karen O.\nAll'inizio del 2003 il gruppo completa l'album d'esordio che viene mixato a Londra insieme ad Alan Moulder (gi\u00e0 collaboratore di U2, The Cure e Depeche Mode). Il disco esce in maggio per Universal (Polydor per l'Europa e Interscope per gli Stati Uniti) e prende il nome di \"Fever to Tell\".\nNell'ottobre 2004 esce \"Tell Me What Rockers to Swallow\", DVD live registrato al Fillmore di San Francisco. Il DVD \u00e8 accompagnato dall'uscita di \"Y-Control\" su vinile.\nSuccessivamente la band si prende una pausa di circa un anno, in cui vengono comunque portati a termine diversi progetti paralleli: Brian suona in diverse band, Karen scrive ed interpreta \"Hello Tomorrow\" per uno spot della Adidas, mentre Nick pubblica il suo terzo libro fotografico, chiamato \"I Hope You Are All Happy Now\".\nNel 2006 gli YYYs pubblicano l'album \"Show Your Bones\", uscito precisamente il 27 marzo per Universal. Registrato a Los Angeles e prodotto da Squeak E. Clean, il disco \u00e8 anticipato dal singolo \"Gold Lion\", a cui seguono \"Turn Into\" e \"Cheated Hearts\". Viene intrapreso un nuovo tour che porta il gruppo a suonare negli Stati Uniti con il chitarrista Imaad Wasif (New Folk Implosion).\nNel luglio 2007 viene pubblicato un nuovo EP, prodotto da Nick Launay e intitolato \"Is Is\". Il disco viene diffuso in tre formati: CD, vinile 7\" e penna USB. L'uscita \u00e8 accompagnata da cinque video girati il 7 maggio 2007 prima davanti a un pubblico di soli uomini e poi davanti a sole ragazze.\nNel marzo 2009 viene pubblicato l'album \"It's Blitz!\". Dall'album vengono estratti i singoli \"Zero\", \"Heads Will Roll\" e \"Skeletons\".\nL'uscita del disco era prevista per il mese di aprile, ma \u00e8 stata anticipata a causa della diffusione su internet di alcune tracce. L'album \u00e8 stato prodotto da Nick Launay (gi\u00e0 con Nick Cave, Arcade Fire e Talking Heads) e da Andrew Sitek dei TV on the Radio.\nInoltre il disco, nel dicembre 2009, \u00e8 stato nominato ai Grammy Award nella categoria \"Best Alternative Music Album\".\nIl 25 febbraio 2013 viene pubblicato il singolo \"Sacrilege\", che anticipa l'uscita dell'album \"Mosquito\", avvenuta il 12 aprile seguente. Anche in questo caso il gruppo si affida a diversi produttori: a Launay e Sitek si aggiunge James Murphy dei LCD Soundsystem.\nStile musicale.\nLo stile del gruppo pu\u00f2 essere definito come un art rock influenzato da post punk, dancefloor e, vocalmente parlando, Blondie e Siouxsie and the Banshees."}
{"id": "788920", "revid": "105911", "url": "https://it.wikipedia.org/wiki?curid=788920", "title": "Daniel Dennett", "text": "Biografia.\nInfanzia.\nDennett nacque il 28 marzo 1942 a Boston, nel Massachusetts, dai coniugi Ruth Marjorie e Daniel Clement Dennett Jr. Trascorse parte della sua infanzia in Libano, visti i doveri del padre in qualit\u00e0 di agente segreto presso l'Ufficio dei servizi strategici durante la seconda guerra mondiale, ai tempi addetto culturale presso l'Ambasciata americana a Beirut. A seguito della morte del padre, spentosi in un incidente aereo ancora inspiegato, Dennett e la madre faranno ritorno in Massachusetts.\nEducazione.\nLa vita accademica di Dennett \u00e8 segnata dai viaggi intrapresi nelle maggiori universit\u00e0 dell\u2019occidente. Si laurea prima alla Phillips Exeter Academy nel 1959, per poi trascorrere un anno alla Wesleyan University. Nel 1963, ottiene la laurea in filosofia all'Universit\u00e0 di Harvard, dove fu studente di W. V. Quine. Nel 1965, consegue il dottorato in filosofia all'Universit\u00e0 di Oxford, dove ha studiato con Gilbert Ryle ed \u00e8 stato membro dell'Hertford College. Il titolo della sua tesi: \"La mente e il cervello: descrizione introspettiva alla luce dei risultati neurologici; Intenzionalit\u00e0\".\nCarriera.\nA seguito delle lauree conseguite, trov\u00f2 lavoro all'interno dell'ambito accademico. Dopo un breve periodo stabile all\u2019universit\u00e0 della California Riverside, trascorrer\u00e0 il resto della sua carriera alla Tuts University in Melford, Massachusetts. Qui si spos\u00f2 con Susan Bell nel 1962, con cui avr\u00e0 due figli.\nLe sue pubblicazioni sono molteplici (elencate in fondo alla pagina), ma fin dal suo primo libro, intitolato \"Content and Consciouness\", \u00e8 possibile riscontrare l'inizio di un percorso che non rimarr\u00e0 inglobato all'interno di uno specifico campo del sapere. Vent\u2019anni di studi (precisamente gli anni 70 e 80) sui contenuti mentali gli hanno permesso di approfondire i problemi pi\u00f9 angusti che riguardano gli studi sulla mente, la loro evoluzione e il loro ruolo nella societ\u00e0 \u2014 ad es. Intelligenza artificiale, neuroscienze, etologia cognitiva, psicologia generale, ecc. \u2014 mentre le ricerche sulla coscienza, durate per ben 10 anni (gli anni 90), sono state utili all\u2019indagine delle pi\u00f9 ardue difficolt\u00e0 riguardanti tematiche di vario tipo, come disordini della personalit\u00e0, metodi di studio, modelli cognitivi, nonch\u00e9 il cos\u00ec chiamato \u201cproblema del s\u00e9\u201d. Uno dei pi\u00f9 recenti libri di Dennett, \"Brainchildren\" (1998), \u00e8 una collezione di vecchie annotazioni, che nell'insieme trattano di una enorme variet\u00e0 di tematiche: dalla filosofia all\u2019intelligenza artificiale, dall\u2019etica ai pericoli dell\u2019informazione tecnologica; fino alla questione dell\u2019animale, incentrata sia sulla percezione del dolore che sull\u2019evoluzione della coscienza. \nDennett \u00e8 famoso per uno spiccato senso dell'umorismo e per il suo ottimo rapporto con gli studenti. Infatti \u00e8 sempre stato attento a coltivare la crescita di un pensiero indipendente, e mai perpetuare la creazione di discepoli che si conformassero alle sue idee. Tra i suoi hobby troviamo passione e interesse per vari generi di attivit\u00e0, tra cui l'agricoltura, la navigazione e il canto. Egli stesso si descrive come \"un autodidatta o, pi\u00f9 propriamente, il beneficiario di centinaia di ore di tutorial informali su tutti i campi che mi interessano, da alcuni dei principali scienziati del mondo\". \nHa ricevuto una Fulbright Fellowship, due Guggenheim Fellowship e una Fellowship presso il Center for Advanced Study in the Behavioral Sciences. \u00c8 membro del Comitato per l'indagine scettica e laureato umanista presso l'Accademia Internazionale dell'Umanesimo. \u00c8 stato nominato Umanista dell'Anno 2004 dall'American Humanist Association . \nNel febbraio 2010, \u00e8 diventato membro della Commissione onoraria della Fondazione Freedom From Religion per illustri successi. \nNel 2012 gli \u00e8 stato assegnato il premio Erasmo, un premio annuale per le persone che hanno dato un contributo eccezionale alla cultura, alla societ\u00e0 o alle scienze sociali europee, e, nel caso di Dennett, \"per la sua capacit\u00e0 di tradurre il significato culturale della scienza e della tecnologia ad un vasto pubblico\". \nNel 2018, gli \u00e8 stata conferita una laurea honoris causa dall'Universit\u00e0 Radboud di Nimega, nei Paesi Bassi, per il suo contributo e influenza sulla scienza interdisciplinare.\nOccupazione.\nGli attuali impieghi professionali e sociali di Dennett sono molteplici:\nStile e metodo.\nIn qualit\u00e0 di filosofo e scrittore americano, nonch\u00e9 scienziato cognitivista, Dennett si pone all\u2019interno della categoria dei pensatori pi\u00f9 influenti della contemporaneit\u00e0. La sua popolarit\u00e0 si intreccia non solo con il fascino delle sue idee, ma pure con la sua personalit\u00e0 esuberante e uno stile di scrittura che lo ha dipinto agli occhi dei suoi colleghi come un eretico rispetto ai canoni accademici. Lo stile della sua scrittura \u00e8 fortemente caratterizzato dalla tendenza a semplificare e ammorbidire la rigorosit\u00e0 del linguaggio tipicamente scientifico, e ci\u00f2 \u00e8 dovuto dall\u2019influenza di due giganti della realt\u00e0 intellettuale americana: Willard Van Orman Quine e Gilbert Ryle. Anche Wilfrid Sellars tenta di riagganciare il complicato orizzonte di senso dei concetti scientifici con la quotidianit\u00e0 e il suo linguaggio. Non a caso Dennett stesso ammette la vicinanza filosofica al pensiero di Sellars. La scelta di un approccio popolare e l\u2019utilizzo di tecniche stilistiche di difficile interpretazione non deve oscurare il fatto che a Dennett sono stati riconosciute dal mondo accademico alti riconoscimenti per i suoi risultati in ambito scientifico. \nLa figura di Daniel Dennett ricorda quella del \u201cfilosofo classico\u201d, ovvero una persona dotata di uno scetticismo cos\u00ec particolare e profondo, che agli occhi delle persone comuni non pu\u00f2 che suscitare un senso di stranezza. Una delle pi\u00f9 importanti eredit\u00e0 di Dennett \u00e8 il suo metodo: sfidare e scuotere le assunzioni concettuali pi\u00f9 indubitabili e tradizionali, ovvero quelle che lui chiama \u201cintuition pumps\u201d. Un esempio ben chiaro e diretto \u00e8 il famoso \u201czombie argument\u201d: immaginiamo che ognuno di noi abbia un sosia, identico sia per aspetto che per comportamento; e che l\u2019unica differenza tra lui e noi consista nel fatto che il sosia non possiede una coscienza. Questa ambigua situazione \u00e8 solo una fantasia filosofica, ma l\u2019esistenza di questo \u201czombie\u201d \u00e8 logicamente possibile. Perci\u00f2 si pu\u00f2 accertare la plausibilit\u00e0 dell\u2019inesistenza della coscienza nonostante l\u2019apparenza del suo indubitabile possesso.\nPensiero.\nFilosofia naturalista.\nA met\u00e0 degli anni '70, in risposta al pessimismo epistemologico di filosofi come Thomas Nagel e Joseph Levine, del parere che la coscienza di un individuo fosse accessibile solo all'individuo che ne fa esperienza, Dennett inizi\u00f2 a delineare un approccio empirico allo studio della coscienza. La sua ambizione era l'ideazione di una prospettiva filosofica che purificasse l'indagine scientifica sulla mente da qualsiasi riferimento a entit\u00e0 o propriet\u00e0 non fisiche. Daniel Dennett stesso descrive questa prospettiva come \"naturalista\":\nPer Dennett, la filosofia deve essere accolta all'interno del metodo scientifico delle scienze naturali e la filosofia della mente deve integrare i dati delle scienze naturali nella sua spiegazione della coscienza e di altri fenomeni mentali. Non c'\u00e8 motivo di non considerare la coscienza e la mente come fenomeni naturali in grado di ricevere una spiegazione scientifica.\nIl naturalismo di Dennett si oppone quindi direttamente all'idea che i filosofi possano scoprire a \"priori\" i limiti della scienza. A suo parere, non esiste un punto di vista privilegiato come l'introspezione o la \"filosofia prima\", come l'epistemologia o la metafisica, da cui possiamo scoprire o fissare le regole delle scienze naturali. Ma, d'altro canto, a differenza di molti suoi colleghi naturalisti, Dennett non ritiene che dovremmo sempre favorire la scienza rispetto al senso comune.\nIl valore della psicologia popolare.\nSeguendo Wilfrid Sellars, alcuni filosofi naturalisti ritengono che l'essenziale delle nostre credenze comuni sulla mente costituisca una sorta di \"psicologia popolare\", o \"ingenua\", costituita sulla base di nozioni ordinarie come \"dolori\", \"credenze\", \"desideri \", ecc. Per i sostenitori del materialismo eliminativo (Quine, Churchland, Stich in particolare) questa forma di psicologia deve essere abbandonata e sostituita dalle conoscenze fornite dalla neuroscienze e dallo studio scientifico del comportamento. Secondo questa prospettiva, la psicologia popolare ci porterebbe a credere nell'esistenza di entit\u00e0 mentali inesistenti e, nonostante, ci\u00f2 impiegate come principi esplicativi per certi fenomeni naturali. Le entit\u00e0 mentali sarebbero parte di queste funzioni, ma oggi avrebbero comunque un ruolo esplicativo illegittimo nella comprensione del comportamento degli organismi viventi.\nDaniel Dennett prende sul serio il discorso del senso comune sugli stati mentali. Sostiene l'idea che i principi della psicologia popolare siano veri in quanto dotati di un forte potere predittivo riguardo al comportamento degli agenti razionali, ma nega che questa verit\u00e0 sia una ragione sufficiente per credere nell'esistenza di particolari entit\u00e0 psichiche che possiedono una logica solo nelle teorie pi\u00f9 astratte. Per Dennett, il vocabolario che usiamo allo scopo di descrivere la vita mentale fa parte di una strategia evolutiva che permette di prevedere i comportamenti pi\u00f9 significativi di animali e persone. A dimostrazione di ci\u00f2, nella quotidianit\u00e0, siamo in grado di prevedere e spiegare questi comportamenti senza avere una conoscenza profonda e dettagliata della realt\u00e0 fisica degli agenti.\nSebbene la sua ontologia sia chiaramente materialista, Dennett rifiuta di adottare una posizione di eliminazione radicale volta a rendere obsoleta la psicologia popolare. In teoria, non \u00e8 esclusa la possibilit\u00e0 che le scienze naturali potrebbero un giorno ideare un metodo che consenta di predire il comportamento umano senza la necessit\u00e0 di un approccio psicologico; ma nella pratica, questo per Dennett non sembra possibile.\nStrategie di previsione del comportamento.\nPer tenere conto in particolare della specificit\u00e0 della psicologia popolare, Dennett distingue tre tipi di strategia predittiva che corrispondono ai tre livelli di descrizione e spiegazione del comportamento\nPer Dennett, una descrizione o una spiegazione del comportamento in termini di intenzionalit\u00e0 ci consente di rinunciare ai livelli pi\u00f9 sottili e complessi di comprensione, vale a dire il livello fisico e quello funzionale. Se adottiamo una \"strategia interpretativa\" (\"posizione intenzionale\") per quanto riguarda un sistema - organismo o macchina - il sistema in questione \u00e8 trattato come un agente intenzionale o razionale, ossia un essere che agisce secondo le sue convinzioni e i suoi desideri per determinati fini. Data la posizione del sistema nel suo ambiente e i suoi interessi (interesse a sopravvivere e procreare in particolare), attribuiamo ad esso le credenze e i desideri che sono razionali per esso: su questa base, ne prevediamo il comportamento. Si parla di \"sistema intenzionale\" se la maggior parte di queste previsioni ha esito positivo e se non esiste un altro metodo di previsione che abbia lo stesso successo. Infine, oltre a spiegare vari aspetti del comportamento umano, l'intenzionalit\u00e0 \u00e8 un criterio esplicativo che ha fornito impressionanti risultati utili all\u2019etologia cognitiva e all\u2019economia.\nA differenza della strategia dell'interprete, che implica essenzialmente la conoscenza dell'apparente comportamento di un agente in situazioni mutevoli, la \"posizione fisica\" consiste nel prevedere il comportamento di un sistema sulla base della sua composizione fisica, e testare queste previsioni in esperimenti scientifici. Qualcosa \u00e8 un \"sistema fisico\" se questo metodo di previsione viene applicato con successo ad esso. Quando possibile, \u00e8 il metodo di previsione e spiegazione pi\u00f9 affidabile, ma anche il pi\u00f9 complesso.\nA livello intermedio, la \"strategia del tecnico\" (\"posizione progettuale\") consiste nel prevedere il comportamento di un sistema sulla base delle sue propriet\u00e0 funzionali . \u00c8 questo atteggiamento che ad esempio adotta un utente medio verso il suo computer, un cuoco verso gli utensili da cucina o persino un telespettatore verso il suo telecomando. Quando adottiamo questa strategia, non siamo interessati alla composizione fisica del sistema, ma solo alla sua funzione. Qualcosa \u00e8 un \"sistema funzionale\" se questo metodo di previsione fornisce risultati che la strategia del fisico non consente di raggiungere.\nLa coscienza nella sua concezione pi\u00f9 diffusa.\nDescartes \u00e8 considerato da molti l'iniziatore della filosofia moderna. A Dennett interessano in modo particolare due delle sue tesi pi\u00f9 importanti. La prima \u00e8 la teorizzazione della coscienza nei termini di un'entit\u00e0 disincarnata di cui non \u00e8 possibile dubitare l'esistenza. La seconda \u00e8 la concezione che oggi prende il nome di \"dualismo cartesiano\". Molto brevemente, Descartes elabora l'esistenza di due realt\u00e0 separate, ma interconnesse: la res cogitans \u00e8 la dimensione del pensiero, dove ha sede la coscienza, mentre le res extensa \u00e8 la dimensione della corporeit\u00e0. Dennett si pone con un approccio fortemente critico verso entrambe queste posizioni. Innanzitutto egli afferma che la coscienza altro non \u00e8 che un'illusione, e in seguito accusa la contemporaneit\u00e0 di essere ancora influenzata dall'impostazione cartesiana della coscienza, e quindi di averne assorbito gli stessi errori. Oggi, il principale discendente di questa concezione \u00e8 quello che Dennett chiama il modello del \" teatro cartesiano \", originatosi dalla tendenza a caratterizzare l'esperienza cosciente come un punto di vista unificato, simile a una specie di spettatore disincarnato. \u00c8 questa concezione che \u00e8 al centro della teoria computazionale della mente formulata da Jerry Fodor. Questa teoria si baserebbe su una doppia credenza ereditata dalla visione cartesiana:\nDennett critica severamente questa interpretazione della coscienza:\n\"L'idea che esista un centro speciale nel cervello \u00e8 la peggiore e pi\u00f9 tenace di tutte le idee che avvelenano i nostri modi di pensare alla coscienza. \u00bb\nAttraverso la sua critica al teatro cartesiano, Dennett mira a distogliere filosofi e scienziati dalla persistente influenza della filosofia di Cartesio. La maggior parte dei filosofi sembra cercare di comprendere la soggettivit\u00e0, per cos\u00ec dire, dall'interno. Cominciano con quella che credono essere la prova incorruttibile dell'esperienza soggettiva, e da l\u00ec provano a definire la natura della coscienza; ma proseguendo per questa strada si rischia di cadere vittime di quelle che Dennett chiama \"intuitions pumps\" (nella letteratura inglese, l\u2019espressione si riferisce generalmente a un esperimento mentale di qualsiasi tipo). \nOra, se accettiamo il postulato elementare secondo cui il cervello \u00e8 l'organo principale della vita mentale, una concezione della coscienza come cartesio l'ha teorizzata, \u00e8 errata, poich\u00e9 non esiste nel cervello un S\u00e9 o un \"omuncolo\" responsabile di tutte le nostre parole e di tutte le nostre azioni, proprio come non c'\u00e8 un unico sito nel cervello che possa essere identificato come il luogo della coscienza. \nDennett chiama il \"materialismo cartesiano\" la convinzione dell'esistenza di un simile posto nel cervello \"perch\u00e9 \u00e8 la concezione verso la quale sei guidato quando abbandoni il dualismo di Cartesio, ovvero quell'immagine di un teatro centrale (materiale) in cui \"tutto si riunisce\". Questa \u00e8 una falsa convinzione perch\u00e9 non esiste un singolo punto nel cervello a cui tutte le informazioni siano convogliate, come sostiene in particolare Jerry Fodor.\nIl modello MDM.\nDennett propone una concezione alternativa del funzionamento della mente: il modello delle \"versioni multiple\" (\u201cMultiple Draft Model\u201d - MDM). Questo modello stabilisce che tutta l'attivit\u00e0 mentale \u00e8 svolta da una moltitudine di processi cognitivi che si svolgono in parallelo senza dover convergere in un centro di elaborazione delle informazioni:\nMentre tendiamo a supporre che i processi mentali debbano alimentare, da una qualche parte, un centro di elaborazione finale all'interno del quale il cervello potrebbe raccogliere i risultati di molti sottoprocessi a un livello pi\u00f9 o meno consapevole, il modello di Dennett \u00e8 completamente privo di questa fase di elaborazione. Per Dennett, ogni sottoprocesso neurale \u00e8 gi\u00e0 un evento mentale.\nSi ritiene che la teoria delle versioni multiple vada oltre il fatto ampiamente riconosciuto secondo cui la cognizione \u00e8 divisa in pi\u00f9 correnti di elaborazione delle informazioni nel cervello. Dennett \u00e8 davvero interessato alle conseguenze filosofiche indotte dal riconoscimento dell'inesistenza di un punto centrale verso cui convergono tutte queste correnti. Una di queste conseguenze \u00e8 l'assenza di un luogo nel quale le informazioni vengono infine inviate per essere duplicate sotto forma di rappresentazioni. Dennett ha quindi sviluppato argomentazioni e alcuni esperimenti di pensiero per dimostrare che in realt\u00e0 non esiste alcun \" io \", come non esiste alcuna \"interiorit\u00e0\" in cui verrebbe ospitata la mia presunta soggettivit\u00e0. Nella migliore delle ipotesi, il s\u00e9 cosciente sarebbe solo un raggruppamento momentaneo di funzioni a volte collegate da una narrazione.\nInoltre, come aveva gi\u00e0 dimostrato Alan Turing con la sua macchina universale, l'intelligenza pu\u00f2 essere suddivisa in una serie di compiti che possono essere eseguiti da una macchina semplice. I processi che avvengono nel cervello sono tutti meccanismi realizzati da piccole macchine, abilmente sviluppati dalla selezione naturale per fare il loro lavoro, senza nessuno spettatore nel teatro cartesiano che supervisiona o conosce. Queste piccole macchine eseguono una serie di processi di discriminazione delle informazioni e producono, nel mentre, un flusso di elementi di coscienza. Questo flusso \u00e8 instabile e corrisponde ai pochi momenti in cui i processi mentali si combinano per formare un sentimento di piena e completa coscienza. \u00c8 quindi con un atto di illusione retrospettiva che attribuiamo a tutti i nostri atti mentali l'idea che siano coordinati da una singola coscienza.\nDennett propone una metodologia che si basa sulla ricerca empirica e lo sviluppo di teorie neuroscientifiche. Il suo pensiero si \u00e8 caratterizzato su studi di ogni genere riguardanti lo sviluppo della coscienza compreso, il fenomeno delle allucinazioni. Ci\u00f2 gli ha permesso di elaborare una teoria sui meccanismi di apprendimento propri dei neuroni, e di anticipare numerose teorie, tra cui il paradigma dell'elaborazione predittiva.\nDennett ritiene che il pensiero freudiano sul funzionamento della nostra coscienza avr\u00e0 l'ultima parola rispetto a chi crede in un funzionamento della mente secondo il modello cartesiano. Egli sostiene che tutto il controllo dei sistemi nervosi dipenda da segnali emozionali e che non sia presente un centro di elaborazione cos\u00ec come \u00e8 rappresentato nei modelli GOFAI. Quindi, sempre secondo Dennett, i conflitti tempestosi tra le componenti emotive della mente sono proprio le dinamiche che sottostanno alla res cogitans.\nI sogni sono un altro aspetto importante nelle teorie sulla coscienza di Dennett. A suo parere, il modello junghiano, secondo cui i sogni sono delle materializzazioni dell'attivit\u00e0 inconscia attraverso immagini o simboli, pu\u00f2 essere il punto di partenza verso nuove ricerche sul funzionamento della nostra coscienza.\nIn base a questo Dennett propone di studiare la coscienza anche attraverso una sua perturbazione, ossia attraverso la stimolazione del cervello mediante sostanze psicoattive. In particolar modo si parla di terapie mediante l'uso di farmaci psichedelici. Afferma che non si pu\u00f2 avere un'idea della coscienza nel suo complesso se non la si riesce a vedere completamente, e per farlo dobbiamo imparare ad uscire dal nostro s\u00e9 - vedere il tutto e da che cosa esso sia composto. Nonostante il filosofo si presti ad avere una mentalit\u00e0 aperta sulle possibili sperimentazioni in campo terapeutico di sostanze psicoattive, si dimostra cauto e prudente nell'incoraggiarne l'uso, ovviamente dedicato alla pura attivit\u00e0 terapeutica.\nIl libero arbitrio.\nMentre \u00e8 un compatibilista confermato sul libero arbitrio, in \"Dare ai libertari ci\u00f2 che dicono che vogliono\" - capitolo 15 del suo libro \"Brainstorms\" del 1978 - Dennett ha articolato il caso di un modello decisionale in due fasi in contrasto con la visione libertaria. \nMentre altri filosofi hanno sviluppato modelli a due stadi, tra cui William James, Henri Poincar\u00e9, Arthur Compton e Henry Margenau, Dennett difende questo modello per i seguenti motivi: \nI principali filosofi libertari come Robert Kane hanno respinto il modello di Dennett, in particolare l'affermazione secondo cui la casualit\u00e0 di una possibilit\u00e0 \u00e8 direttamente coinvolta in una decisione, sulla base del fatto che credono che ci\u00f2 elimini i motivi e le ragioni dell'agente, il carattere e i valori, i sentimenti e i desideri. Sostengono che, se il caso \u00e8 la causa principale delle decisioni, gli agenti non possono essere responsabili delle azioni risultanti. Kane dice: \nIl dibattito sull'evoluzionismo.\nDagli anni '90, Dennett si occupa della revisione delle sue idee precedenti, in relazione al tema dell'evoluzione. Nel 1995 viene pubblicato \"Darwin's Dangerous Idea\" (DDI), un capolavoro in materia di filosofia della biologia. Le due tesi principali del volume DDI sono le seguenti.\nCi\u00f2 comporta la partecipazione attiva di Dennett al dibattito sulla teoria dell\u2019evoluzione: l\u2019adattazionismo VS l\u2019idea di un\u2019evoluzione fondata meramente sull\u2019intelligenza pratica; l\u2019omogeneit\u00e0 dell\u2019evoluzione VS l\u2019equilibrismo di Stephen Jay Gould; il ruolo della eredit\u00e0 genetica, dei cambiamenti climatici e di vari fattori accidentali. A seguito della natura controversa di alcune sue dichiarazioni, Dennett viene considerato un \u2018ultra-Darwiniano\u2019 - certo le risposte non sono mancate. Una delle pi\u00f9 importanti affermazioni incluse in DDI \u00e8 l\u2019idea secondo cui il linguaggio \u00e8 la chiave per capire non solo la propria mente e quella altrui, ma ci permetter\u00e0 anche di comprendere le verit\u00e0 pi\u00f9 nascoste dell\u2019universo e della sua fisica. Avendo il dono del linguaggio, l\u2019evoluzione ha posto una differenza biologica fondamentale tra chi possiede la capacit\u00e0 di articolare parole e frasi di senso compiuto, in vista di una comunicazione, e chi no. Questa concezione \u00e8 la base teorica del suo prossimo libro, \"Kinds of Minds\", nel quale racchiude in un'unica prospettiva diverse considerazioni sulla natura dell\u2019intenzionalit\u00e0.\nDennett vede l'evoluzione per selezione naturale come un processo algoritmico (sebbene spieghi che gli algoritmi semplici, come una lunga divisione, spesso incorporano un grado significativo di casualit\u00e0 ). Questa idea \u00e8 in conflitto con la filosofia evolutiva del paleontologo Stephen Jay Gould, che ha preferito sottolineare il \"pluralismo\" dell'evoluzione (cio\u00e8 la sua dipendenza da molti fattori cruciali, di cui la selezione naturale \u00e8 solo una). \nLe opinioni di Dennett sull'evoluzione sono identificate come fortemente adattazioniste, in linea con la sua teoria della posizione intenzionale e le opinioni evolutive del biologo Richard Dawkins. In \"Darwin's Dangerous Idea\", Dennett si \u00e8 mostrato ancora pi\u00f9 disposto di Dawkins a difendere l'adattazionismo, dedicando un intero capitolo a una critica delle idee di Gould. Ci\u00f2 deriva dal lungo dibattito pubblico di Gould con E. O. Wilson e altri biologi evoluzionisti sulla sociobiologia umana e la sua discendente psicologia evolutiva, a cui Gould e Richard Lewontin si opposero, ma che Dennett sostenne, insieme a Dawkins e Steven Pinker . Gould ha sostenuto che Dennett ha esagerato le travisato e sue affermazioni per rafforzare quello che Gould descrive come il \"fondamentalismo darwiniano\" di Dennett.\nUn resoconto di religione e moralit\u00e0.\nIn \"L'idea pericolosa di Darwin\", Dennett afferma che l'evoluzione pu\u00f2 spiegare l'origine della moralit\u00e0. Rifiuta l'idea della fallacia naturalistica, come pure l'idea che l'etica si trovi in un regno fluttuante: l'errore consiste nel passaggio indebito dai fatti ai valori. \nNel suo libro del 2006, \"Breaking the Spell: Religion as a Natural Phenomenon\" (\"Rompere l'incantesimo\"), Dennett tenta di spiegare le credenze religiose in modo naturale, mostrando le possibili ragioni evolutive del fenomeno dell'adesione religiosa. \nDurante svariate ricerche su chierici segretamente atei e razionalisti, Dennett trova quella che ha definito una cospirazione \"non chiedere, non dire\". I credenti non volevano sapere della perdita della fede: si sentivano isolati, ma non volevano perdere il lavoro o loro alloggi forniti dalla chiesa e generalmente si consolavano che stavano facendo del bene nei loro ruoli pastorali fornendo conforto e rituale richiesto. La ricerca, con Linda LaScola, fu ulteriormente estesa per includere altre confessioni e religiosi non cristiani. Le ricerche e le storie accumulate da Dennett e LaScola durante questo progetto sono state pubblicate nel loro libro del 2013, \"Caught in the Pulpit: Leaving Belief Behind\" .\nIntelligenza artificiale.\nMentre approva l'aumento dell'efficienza protratto dall'utilizzo di risorse, come sistemi esperti in medicina o GPS nella navigazione, Dennett vede un pericolo nelle macchine che svolgono una proporzione sempre crescente di compiti di base (percezione, memoria e calcolo algoritmico), vista la tendenza delle persone ad antropomorfizzare tali sistemi e attribuire loro poteri intellettuali che non possiedono. Il pericolo pi\u00f9 rilevante dell'IA sembra essere che gli individui fraintendano la natura dei sistemi di intelligenza artificiale, definendoli \"parassiti\", piuttosto che impiegarli in modo costruttivo per sfidare e sviluppare i poteri di comprensione dell'utente. \nCome indicato nel suo libro pi\u00f9 recente, \"From Bacteria to Bach and Back\", le opinioni di Dennett sono in contraddizione con quelle di Nick Bostrom . Pur riconoscendo che \"in linea di principio\" \u00e8 possibile creare un'intelligenza artificiale con una comprensione e un'agire simili all'uomo, Dennett sostiene che le difficolt\u00e0 di un simile progetto di \"intelligenza artificiale forte\" sarebbero ordini di grandezza maggiori di quelli che hanno finora suscitato preoccupazioni. Secondo Dennett, la prospettiva della super intelligenza (intelligenza artificiale che supera enormemente le prestazioni cognitive degli umani in tutti i settori) \u00e8 lontana almeno 50 anni e ha un significato molto meno pressante di altri problemi che il mondo deve affrontare.\nAltre opinioni filosofiche.\nDennett ha scritto e sostenuto la nozione di memetica come strumento filosoficamente utile, pi\u00f9 recentemente nel suo \"Brains, Computers and Minds\", una presentazione in tre parti attraverso la Distinguished Lecture Series di MBB 2009 di Harvard. \n\u00c8 stato critico nei confronti del postmoderno, dopo aver detto: Il postmodernismo, la scuola di \"pensiero\" che proclamava \"Non ci sono verit\u00e0, solo interpretazioni\" si \u00e8 ampiamente svolto nell'assurdit\u00e0, ma ha lasciato dietro di s\u00e9 una generazione di accademici nelle discipline umanistiche disabilitati dalla loro sfiducia sull'idea stessa della verit\u00e0 e la loro mancanza di rispetto per le prove, accontentandosi di \"conversazioni\" in cui nessuno ha torto e nulla pu\u00f2 essere confermato, affermato solo con qualsiasi stile tu possa raccogliere. Dennett adott\u00f2 e in qualche modo ridefin\u00ec il significato della parola \"profondit\u00e0\" (originariamente coniato da Miriam Weizenbaum). Il termine sarebbe stato impiegato per affermazioni apparentemente forti, ma in realt\u00e0 banali e insignificanti. Generalmente, \"profondit\u00e0\" ha due (o pi\u00f9) significati: uno vero ma superficiale, e uno stupefacente, ma falso o privo di senso. Esempi sono \"Que sera sera!\" , \"La bellezza \u00e8 solo superficiale!\" , \"Il potere dell'intenzione pu\u00f2 trasformare la tua vita\".\nDennett si propone come critico del pensiero di Quine, anche se l'atteggiamento per il quale dovrebbe rendersi interprete e suggeritore di nuovi metodi di indagine scientifica rimane legato alla convinzione di quella che potrebbe considerarsi la base del pensiero di entrambi, ovvero l'idea che il filosofo dovrebbe fornire il materiale per testare eventuali teorie scientifiche e proporre modelli empirici. Comunque Dennett ha indotto Quine a rivedere le sue posizioni sul comportamentismo, qualificate troppo semplici e definite pi\u00f9 come un \"bel tentativo\", piuttosto che un \"buon espediente\". \nDennett segue il filone di pensiero per cui i filosofi devono proporre soluzioni alle visioni empiriche degli scienziati e possono usare la loro capacit\u00e0 di pensare l'impensabile per definire quelli che sono i rapporti tra la teoria e la ricerca.\nRitiene, inoltre, che Socrate e Platone siano stati gli inventori della metacognizione autocosciente, una peculiarit\u00e0 del discorso filosofico che tende ad intrappolare i filosofi. Comunque il pensiero rappresentato dai filosofi dell'antichit\u00e0 ha il pregio di porsi sempre in modo critico rispetto alla realt\u00e0, e questa \u00e8 una qualit\u00e0 che alimenta la formazione di una mente in grado di saper meglio comprendere le scelte che riguardano qualsiasi attivit\u00e0 di critica o teoretica.\nCritiche.\nSecondo alcuni filosofi, in particolare John Searle la presentazione di Dennett di fenomeni come la coscienza o il libero arbitrio, esclude le propriet\u00e0 determinanti di queste nozioni, come la soggettivit\u00e0 o l'aspetto qualitativo delle esperienze coscienti. In questo modo perderebbe tempo a parlare di robot e biologia evolutiva mentre dovrebbe piuttosto affrontare il difficile problema della coscienza.\nUn altro tipo di critica va ad interessare in particolare la sua teoria dei sistemi intenzionali dove il cambio di prospettiva nell'interprete sembra cambiare il giudizio su ci\u00f2 che pu\u00f2 o non pu\u00f2 essere considerato come un sistema intenzionale. Ora, certamente non vorremmo una situazione in cui lo stato di un sistema intenzionale cambierebbe ogni volta a seconda di chi c'\u00e8 in giro, o perderemmo questo status noi stessi se fossimo osservati da esseri super-intelligenti capaci di fare a meno della strategia dell'interprete per prevedere il nostro comportamento. Al contrario, generalmente non trattiamo i termostati o bancomat come se avessero desideri o credenze, ma in alcune circostanze potrebbe essere utile supporre che il bancomat \"riconosca\" o \"non riconosca\" l'autenticit\u00e0 della mia moneta. Potrei ancora interpretare il mio termostato come se \"credesse\" che la temperatura fosse troppo bassa, che \"desiderasse\" che la temperatura raggiungesse i 20 \u00b0C e che quindi agisse in accordo con queste credenze e questi desideri in modo che la mia caldaia sta iniziando a riscaldare la mia casa. Tuttavia, non saremmo costretti, neppure in queste circostanze, a considerare queste macchine come sistemi realmente intenzionali.\nAltri filosofi (Jerry Fodor, Fred Dretske, tra gli altri) sostengono che se la psicologia popolare si rivela cos\u00ec utile, \u00e8 certamente perch\u00e9 deve fare riferimento a qualcosa di reale nella mente / nel cervello della persona o animale in questione. Contro Dennett, credono che il potere predittivo ed esplicativo degli stati mentali non possa essere compreso se sono considerati solo come il risultato dell'interpretazione di un osservatore esterno. \u00c8 solo perch\u00e9 sono cause interne del comportamento umano o animale che la nostra conoscenza di questi stati deve consentirci di prevederlo o spiegarlo. Per questi pensatori, la psicologia popolare \u00e8 quindi giustificata non solo per ragioni pratiche, ma anche perch\u00e9 rivela le vere cause interne del comportamento."}
{"id": "788921", "revid": "554814", "url": "https://it.wikipedia.org/wiki?curid=788921", "title": "Legamento", "text": "Il legamento (o \"ligamento\") \u00e8 una formazione di tessuto connettivo fibroso denso con la funzione di tenere unite fra loro due o pi\u00f9 strutture anatomiche (per esempio due segmenti ossei) o di mantenere nella posizione che gli \u00e8 propria un organo, ovvero di concorrere a delimitare aperture o cavit\u00e0 nelle quali si trovano altre formazioni anatomiche (vasi sanguiferi o linfatici, tronchi nervosi ecc.).\nTipologie.\nIl nome dei legamenti deriva in genere dalle parti ossee e dagli organi con cui hanno rapporto o che collegano, per esempio: \u00ablegamento femorale, legamento gastroepatico. I legamenti crociati sono fasci fibrosi dell'articolazione del ginocchio tra loro incrociati; i legamenti gialli sono robusti fasci fibrosi, dal particolare colore giallastro, che uniscono due lamine vertebrali adiacenti, mantenendo in rapporto due vertebre contigue."}
{"id": "788923", "revid": "57342", "url": "https://it.wikipedia.org/wiki?curid=788923", "title": "Legamenti", "text": ""}
{"id": "788925", "revid": "599013", "url": "https://it.wikipedia.org/wiki?curid=788925", "title": "Trebbiano di Soave", "text": "Il Trebbiano di Soave \u00e8 un vitigno a bacca bianca presente nei vigneti delle province della DOC Soave.\nIl contributo che pu\u00f2 dare alla Garganega, vitigno tipico del Soave, \u00e8 notevole, soprattutto nella concezione di un Soave meno ricco e pi\u00f9 adatto ad un consumo immediato, ottenuto da un taglio che pu\u00f2 arrivare fino al 20% di Trebbiano locale.\nIl clone di Trebbiano di Soave coltivato nella zona del Lugana per produrre il vino omonimo si chiama Trebbiano di Lugana o, meglio, con l'antico nome autoctono di Turbiana.\nCaratteristiche ampelografiche.\nIl Trebbiano di Soave \u00e8 il clone del Verdicchio. Lo si pu\u00f2 anche evincere da alcuni aromi che questi vini esprimono in uno stato di notevole maturit\u00e0, sentori di mandarino che ci rimandano anche al Pinot Blanc alsaziano (molto diverso dall'elegante Pinot Bianco diffuso nell'Italia nord orientale).\nCertamente il grappolo e la foglia non hanno nulla a che vedere con il Trebbiano Toscano e cos\u00ec la buccia dell'acino: nel Trebbiano di Soave \u00e8 tutto pi\u00f9 minuto e ridotto, pi\u00f9 spargolo e meno vigoroso, la stessa buccia del chicco \u00e8 delicata. Inoltre la sua produttivit\u00e0 non \u00e8 mai elevata.\nStoria.\n\u00c8 probabile che il Trebbiano di Soave sia l'antica \"Turbiana\" di cui si parla almeno dal XVI secolo e che, conosciuta anche come Trebbiano veronese, producesse gi\u00e0 allora vini di gran pregio in Lombardia. I primi segnali affidabili sulla reale presenza veronese della Turbiana risalgono al 1818, quando il Pollini nelle sue \"Osservazioni Agrarie\" lo indica come coltivato in tutta la provincia, anche se poi rischia di far confusione con il Trebbiano Toscano e Romano.\nDopo Pollini c'\u00e8 stata una massa di studiosi pronti a scommettere sulla unicit\u00e0 di questo Trebbiano, sulla sua diffusione e sulla qualit\u00e0 di base dei vini. Il pi\u00f9 deciso \u00e8 stato il Cosmo che alla fine del 1939 segnala la sostanziosa presenza del vitigno nell'area del Soave (fino al 20%), al punto che lo si considerava indispensabile per fare un bianco all'altezza della sua fama.\nDopo la seconda guerra mondiale, poich\u00e9 il Trebbiano di Soave non \u00e8 un vitigno facile, la sua produttivit\u00e0 \u00e8 minuta, e l'anticipo di maturit\u00e0 rispetto alla Garganega viene quasi considerato un limite, lo si comincia a sostituire con il pi\u00f9 sicuro e \"legnoso\" Trebbiano Toscano: inoltre il ceppo autoctono veronese ha un profilo organolettico troppo particolare. Sono oggi pochissimi i vigneti con presente l'antica Turbiana, riconoscibile dal suo profumo di rosa e nella sua fragile sapidit\u00e0.\nPresenza sul territorio.\nIl Trebbiano di Soave \u00e8 presente in pochi vigneti del comune di Soave. Alcune delle sottozone in cui \u00e8 stato individuato sono \"Castelcerino\", \"Fitt\u00e0\", \"Calvarino\" e \"Palestrello\". \u00c8 pi\u00f9 raro trovarlo a Monteforte d'Alpone."}
{"id": "788926", "revid": "767487", "url": "https://it.wikipedia.org/wiki?curid=788926", "title": "Francesco Franceschi", "text": "Le sue radici erano a Siena, anche se non si conosce la data di nascita, ma la sua attivit\u00e0 si svolse a Venezia.\nBreve biografia.\nFranceschi fu famoso per l'ottima qualit\u00e0 delle sue stampe, che erano realizzate usando forme in metallo anzich\u00e9 in legno come d'uso a quei tampi. Evelyn Tribble descrive in dettaglio la sua edizione del 1565 dell'Orlando furioso di Ludovico Ariosto, che influenz\u00f2 diversi editori inglesi, riccamente illustrata ed istoriata con un disegno a tutta pagina inserito prima di ogni canto.\nFrancesco fu anche famoso per le edizioni di partiture musicali. Secondo il \"New Grove\", egli stamp\u00f2 le opere di Gioseffo Zarlino e diversi volumi di scritti sulla musica. Due suoi parenti, Giovanni Antonio de' Franceschi (che fu attivo a Palermo e Venezia) e Giacomo Franceschi a Venezia, stamparono musiche anche loro."}
{"id": "788929", "revid": "1305772", "url": "https://it.wikipedia.org/wiki?curid=788929", "title": "KGM", "text": ""}
{"id": "788932", "revid": "1501558", "url": "https://it.wikipedia.org/wiki?curid=788932", "title": "Il crollo", "text": "Il crollo (\"Things Fall Apart\", 1958) \u00e8 un romanzo dello scrittore nigeriano Chinua Achebe. Viene generalmente considerato il pi\u00f9 importante romanzo della letteratura africana. Tradotto in oltre 50 lingue, con pi\u00f9 di 10 milioni di copie vendute in tutto il mondo, \"Il crollo\" rappresenta un fenomeno unico di successo internazionale di un'opera letteraria africana. \u00c8 adottato come libro di testo in moltissime scuole africane.\nDescrizione.\nLa fortuna del libro si deve a molti fattori, tutti in qualche modo legati alla portata epica ed epocale delle vicende narrate. Attraverso le vicissitudini del protagonista Okonkwo, eroe tragico, il romanzo descrive un'epoca di transizione fra due culture (quella tradizionale e quella occidentale imposta dalla colonizzazione) che ha segnato non solo la Nigeria ma l'intera Africa. Il titolo originale del romanzo, \"Things Fall Apart\" (letteralmente \"le cose crollano\") \u00e8 tratto dalla poesia \"The Second Coming\" di W. B. Yeats. Nei suoi versi, Yeats si riferiva al crollo del Cristianesimo (che egli riteneva imminente): era infatti convinto che la storia avesse una struttura circolare, e che il ciclo del cristianesimo (il \"vecchio mondo\") fosse prossimo alla fine. Riprendendo questa frase, Achebe identificava invece col \"vecchio mondo\" la cultura del suo popolo (gli Igbo), frantumata dall'avanzare del \"nuovo\" sistema di valori religiosi e sociali portati dagli inglesi.\nLa lingua impiegata da Achebe riflette questa dicotomia culturale. L'onnisciente voce narrante si esprime in inglese, ma nell'opera si fa anche un largo uso di termini intraducibili tratti dalla lingua igbo (di cui l'edizione originale riportava un glossario). Particolarmente ricchi di espressioni igbo sono i dialoghi. Elementi tradizionali africani si ritrovano anche nel frequente ricorso a proverbi e metafore.\n\"Il crollo\" \u00e8 il primo di una trilogia di romanzi che comprende anche i successivi \"Ormai a disagio\" (\"No Longer at Ease\", 1960) e \"La freccia di Dio\" (\"The Arrow of God\", 1964), entrambi pubblicati anche in Italia. Gli altri due romanzi narrano le vicende di discendenti di Okonkwo nella realt\u00e0 della Nigeria postcoloniale. Altre due opere di Achebe, \"Un uomo del popolo\" (\"A Man of the People\", (1966) e \"I formicai della savana\" (\"Anthills of the Savannah\", 1987), sono spesso considerati concettualmente prosecuzione della trilogia del \"Crollo\", sebbene personaggi e ambientazione non siano in alcun modo correlati. Nel 1997 Biyi Bandele lo ha adattato per il teatro.\nNel 2002 \u00e8 stato inserito nella lista de I 100 libri migliori di tutti i tempi compilata dalla Norwegian Book Club.\nTrama.\nIl romanzo si svolge nei primi decenni del XX secolo, periodo in cui gli Europei non si erano ancora stabiliti nella regione, e l'ambientazione complessiva corrisponde a quella in cui ha avuto luogo l'infanzia di Achebe. Okonkwo \u00e8 un Igbo del villaggio immaginario di Umofia, situato nei pressi di Onitsha, sulla sponda orientale del fiume Niger, e gode di grande fama grazie alle sue abilit\u00e0 di lottatore. Costui trascorre gran parte della sua vita ad ottenere la rispettabilit\u00e0 sociale che suo padre, pigro e sfortunato, non gli ha garantito. Applicandosi con implacabile autodisciplina nel lavoro e nel rispetto delle tradizioni del suo clan, Okonkwo giunge infine ad acquisire uno \"status\" sociale di altissimo livello (al punto di essere fra i pochi a cui spetta il compito di indossare le maschere degli dei).\nL'ascesa di Okonkwo ha bruscamente termine quando egli uccide fortuitamente Ikemafuna, un prigioniero politico e figlio di un altro membro del clan durante una cerimonia: il brutto \u00e8 che Okonkwo lo aveva cresciuto come fosse un suo figlio per tre anni, ma in seguito gli anziani del villaggio ne hanno decretato la morte. Il pi\u00f9 anziano del villaggio avverte Okonkwo di tenersi completamente fuori dall'uccisione, in modo da evitare l'ira degli dei come se avesse ucciso il proprio figlio, ma Okonkwo, non volendo apparire debole di fronte a tutti, rifiuta il consiglio e uccide il ragazzo. La conseguente ira degli dei porta la malasorte al nobile, il quale compie addirittura un omicidio accidentale, dopo il quale decide di costituirsi. Seguendo le leggi del suo popolo, Okonkwo accetta dunque di trascorrere un periodo di esilio di sette anni presso il villaggio di sua madre, dove viene accolto da uno zio e aiutato a costruire una nuova fattoria. Pur riuscendo a diventare un importante membro della societ\u00e0 del villaggio materno, Okonkwo prepara intanto il suo ritorno a Umofia, poich\u00e9 profondamente deciso a riacquistare il pi\u00f9 velocemente possibile il prestigio perduto.\nQuando Okonkwo torna al proprio villaggio, per\u00f2, il mondo a cui attendeva impazientemente di tornare sta iniziando a scomparire. I missionari inglesi hanno infatti cominciato a predicare il Cristianesimo e criticare le usanze degli antenati, e parte della popolazione si \u00e8 gi\u00e0 convertita, tra cui anche uno dei figli di Okonkwo, Nwoye. Addolorato per questo disonore, Okonkwo rinnega il figlio e prende apertamente posizione contro la minaccia rappresentata dalla nuova cultura portata dai bianchi. L'influenza britannica si fa sempre pi\u00f9 forte: ai missionari segue l'esercito, e alla religione la legge, e sale la tensione fra i cristiani e i nativi, tanto che uno dei cristiani osa infrangere uno dei tab\u00f9 pi\u00f9 importanti del villaggio togliendo la maschera a uno stregone-dio; felice di poter finalmente agire per ristabilire l'antico ordine delle cose, Okonkwo guida una rappresaglia che culmina nella distruzione della chiesa.\nTale atto scatena per\u00f2 la reazione del governatore britannico, che chiede ai capi del clan di incontrarlo per discutere della questione. L'invito risulta per\u00f2 essere una trappola e Okonkwo e gli altri anziani vengono catturati, torturati, umiliati e costretti a scendere a patti. Incapace di adattarsi alla nuova realt\u00e0 imposta dagli inglesi, e di rinunciare al codice di comportamento a cui ha dedicato tutta la vita, dopo aver ucciso un soldato inglese, Okonkwo finisce per impiccarsi: questo non solo termina la sua vita alla stregua di un reietto, proprio come il padre, ma rappresenta anche una tragica violazione imperdonabile della legge degli antenati. Il culmine della sua tragedia si avr\u00e0 quando i membri del villaggio si rifiuteranno di togliere il cadavere di Okonkwo dall'albero sul quale si \u00e8 impiccato, per non commettere un sacrilegio, e il corpo dovr\u00e0 essere rimosso dagli inglesi."}
{"id": "788933", "revid": "15756", "url": "https://it.wikipedia.org/wiki?curid=788933", "title": "Daniele Piccinini", "text": "Primi anni e formazione.\nNato a Pradalunga in provincia di Bergamo in una famiglia benestante legata alla produzione e al commercio di pietre coti e battezzato \"Daniele Maria Giuseppe\", Daniele frequent\u00f2 tre anni di \u2018grammatica\u2019 nella casa di educazione Grismondi di Redona; sostenne i tre esami come privatista all\u2019 Imperiale Regio Ginnasio (l\u2019attuale Liceo Sarpi) negli anni 1841, 42 e 43. Prosegu\u00ec gli studi presso l\u2019Imperiale Regio Ginnasio di Pavia, citt\u00e0 della famiglia materna. Alcune sue espressioni di patriottismo provocarono richiami da parte di insegnanti e dirigenza scolastica; ma il suo rifiuto di cantare l\u2019inno \u201cDio salvi l\u2019Imperatore\u201d in occasione di una cerimonia, fu la causa della sua espulsione da tutti gli istituti dell\u2019Imperiale Regno Austriaco. Partecip\u00f2 quindi volontario nel 1848 ai moti di Milano e Bergamo.\nCon entusiasmo patriottico si arruol\u00f2 il 28 marzo 1859 nei Cacciatori delle Alpi, V Compagnia, II Reggimento, con il quale partecip\u00f2 alle battaglie di Treponti, di Varese e di San Fermo (27 maggio), dove fu ferito a una mano. Il 16 ottobre 1859 fu congedato col grado di Sergente. Ricevette una Menzione onorevole per la campagna 1859.\nCon i Mille.\nL'anno successivo si arruol\u00f2 nella spedizione dei Mille con altri concittadini, tra cui Francesco Nullo e Francesco Cucchi.\nIl 5 maggio 1860 si imbarc\u00f2 a Quarto, assegnato alla VIII Compagnia, come Comandante della II Squadra. Durante la battaglia di Calatafimi (15 maggio), il Piccinini si lanci\u00f2 davanti a Giuseppe Garibaldi, aprendo il suo mantello per coprire la sgargiante camicia rossa del generale. Garibaldi non si scord\u00f2 pi\u00f9 di quel bergamasco, tanto da conferirgli sul campo la promozione a ufficiale e a volerlo al suo fianco nelle successive battaglie. Il 27 maggio fu ferito alla gamba destra a Porta Termini, durante la presa di Palermo.\nL'11 giugno fu nominato capitano ed assegnato al V Battaglione, II Reggimento, II Brigata, XV Divisione. Il mese successivo fu comandante della IV Compagnia, VII Battaglione, II Reggimento, II Brigata. Il 20 luglio fu Presidente di una commissione straordinaria per reprimere reati ed intemperanze nei comuni delle zone appena conquistate.\nRicevette una medaglia d'argento, assegnatagli con Regio decreto il 12 giugno 1861.\nDeluso dagli aspetti politici degli eventi, si conged\u00f2 il 15 dicembre 1860; mantenne i contatti con gli ambienti patriottici, incontrando Garibaldi presso Trescore Balneario, per pianificare missioni, tra cui la liberazione del Trentino e della citt\u00e0 di Roma. Un dipinto di Cesare Maironi commissionato dal garibaldino Agostino Lur\u00e0 rappresenta Garibaldi con alcuni volontari a Trescore nel 1862. Piccinini in piedi parla; Garibaldi \u00e8 seduto circondato dai garibaldini Cristofoli, Isnenghi, Comi, Lur\u00e0 e Muro; \u00e8 presente una sorella del Piccinini, si presume Giuditta, coinvolta col fratello in azioni patriottiche. Il quadro \u00e8 stato donato al comune di Trescore ed esposto nella sala del consiglio comunale.\nSegu\u00ec l\"'eroe dei due mondi\" nella battaglia d'Aspromonte del 1862, combattendo con il ruolo di Capitano. Arrestato con Garibaldi e tutti suoi seguaci, Piccinini spezz\u00f2 la sua spada, gettandola poi verso il capitano dei Bersaglieri che li arrestava, giurando che mai pi\u00f9 ne avrebbe impugnata una.\nTerza guerra d'Indipendenza.\nMantenne il giuramento: combatt\u00e9 nel 1866 la terza guerra d'indipendenza da soldato semplice nel I Reggimento Volontari comandato dal colonnello Federico Salomone del Corpo Volontari Italiani. segnalandosi nella Battaglia di Lodrone, e il 10 luglio 1866 ricevette una seconda Medaglia d'argento.\nAl termine dei combattimenti si ritir\u00f2 nella tranquillit\u00e0 della sua valle, dedicandosi alle sue passioni tre cui le escursioni montane e la caccia.\nGli ultimi anni.\nRitiratosi dalla vita pubblica, si dedic\u00f2 alle sue passioni. Nel 1889 intraprese un viaggio verso Calabria e Sicilia al fine di verificare la situazione di queste zone dopo la spedizione che lo aveva visto tra i protagonisti.\nA Tagliacozzo, dove si era trattenuto per compiere battute di caccia ed escursioni sul Gran Sasso, a causa di un colpo accidentale partito dalla sua pistola (per mano di un inesperto conoscente, da lui subito scagionato), mor\u00ec dopo cinque giorni di agonia, il 9 agosto 1889.\nL'aprile 1890 la salma fu traslata a Pradalunga, paese natale, e tumulata con l'epigrafe \"Daniele Piccinini, uno dei mille\"."}
{"id": "788936", "revid": "436907", "url": "https://it.wikipedia.org/wiki?curid=788936", "title": "Bon Jovi (album)", "text": "Bon Jovi \u00e8 il primo album in studio del gruppo musicale statunitense omonimo, pubblicato nel 1984 dalla Mercury Records.\nProdotto da Tony Bongiovi, \u00e8 significativo per essere l'unico disco del gruppo in cui \u00e8 presente una canzone (\"She Don't Know Me\") che non \u00e8 stata scritta da alcun membro della band. Dopo la pubblicazione di \"Slippery When Wet\" del 1986, i brani di \"Bon Jovi\" vennero raramente eseguiti dal vivo nei concerti del gruppo, ad eccezione della hit \"Runaway\". Tuttavia, durante il \"The Circle Tour\" del 2010, sono state suonate tre canzoni del disco: \"Roulette\", \"Shot Through the Heart\", e \"Get Ready\".\nDa \"Bon Jovi\" furono estratti tre singoli: \"Runaway\", \"She Don't Know Me\", e \"Burning for Love\" (quest'ultimo solo per il mercato giapponese).\nAntefatti.\nNel 1980, Jon Bon Jovi inizi\u00f2 a lavorare ai Power Station Studios, studi di registrazione il cui co-proprietario era suo cugino Tony Bongiovi. Jon registr\u00f2 qui numerose demo, e le mand\u00f2 a svariate case discografiche, ma senza ottenere risultati.\nNel 1982, invece, Jon Bon Jovi si rec\u00f2 alla WAPP 103.5FM \"The Apple\", radio locale del New Jersey. Qui ascoltarono una delle demo di Jon, \"Runaway\", e se ne innamorarono cos\u00ec tanto che decisero di inserirla in una loro compilation di talenti locali. I musicisti che contribuirono alla registrazione del brano, noti come \"The All Star Review\", furono: i chitarristi Dave Sabo (soprannominato \"The Snake\") e Tim Pierce, il tastierista Roy Bittan, il batterista Frankie LaRocka, e il bassista Hugh McDonald.\nSuccessivamente, \"Runaway\" cominci\u00f2 ad essere trasmessa nei dintorni di New York, permettendo alla canzone di guadagnare ancora pi\u00f9 popolarit\u00e0. Questo permise a Jon di firmare il suo primo contratto con la Mercury Records, parte della societ\u00e0 PolyGram. A quel punto, Jon Bon Jovi necessitava solamente di un gruppo.\nNel marzo del 1983, Jon chiam\u00f2 il tastierista David Bryan, che a sua volta port\u00f2 il bassista Alec John Such, insieme un batterista esperto di nome Tico Torres. In quel lasso di tempo, il chitarrista della band rimase Dave Sabo, che in seguito former\u00e0 ed entrer\u00e0 a far parte degli Skid Row. Sabo non fu mai totalmente d'accordo con il sound troppo \"glam\" che Jon e compagni ricercavano, e per questo venne scalzato dall'arrivo di Richie Sambora. Per il nome ufficiale del gruppo si pens\u00f2 dapprima a \"Victory\", ma poi lo staff A&amp;R della Mercury Records fece giustamente notare la popolarit\u00e0 che Jon aveva gi\u00e0 raggiunto con il suo nome, convincendo cos\u00ec la band a chiamarsi \"Bon Jovi\".\nI Bon Jovi iniziarono dunque le registrazioni del loro album in studio di debutto (originariamente pensato per intitolarsi \"Talk Tough\", ma poi la casa discografica decise che era pi\u00f9 saggio farlo uscire con il nome del gruppo) agli stessi Power Station Studios di Tony Bongiovi, che fu nominato produttore del disco. La maggior parte delle canzoni furono scritte da Jon Bon Jovi, Richie Sambora, e David Bryan: le prime a essere pensate per l'album furono \"Burning for Love\" e \"Come Back\".\nAccoglienza.\n\"Bon Jovi\" ha ottenuto buon successo, venendo certificato con due dischi d'oro e due dischi di platino per le vendite. Negli Stati Uniti d'America, dove arriv\u00f2 a vendere pi\u00f9 di 2 milioni di copie, si piazz\u00f2 alla posizione #43 della Billboard 200, e raggiunse la posizione 39 della ARIA Charts australiana. In totale, \"Bon Jovi\" \u00e8 arrivato a muovere circa 3.5 milioni di dischi nel mondo.\nL'album ha ricevuto una critica molto positiva dalla rivista \"Kerrang!\", che ha particolarmente lodato anche gli stessi Bon Jovi. La rivista ha inoltre stilato una classifica dei suoi 100 album heavy metal pi\u00f9 belli di sempre, inserendo \"Bon Jovi\" alla posizione 54.&lt;ref name=\"Bon Jovi alb\u00fcm\u00fcn\u00fcn Kerrang dergisinin yapm\u0131\u015f oldu\u011fu t\u00fcm zamanlar\u0131n en iyi Hard Rock/Heavy Metal alb\u00fcmleri s\u0131rlamas\u0131ndaki pozisyonu\"&gt;Rocklist.net Bon Jovi alb\u00fcm\u00fcn\u00fcn Kerrang dergisinin yapm\u0131\u015f oldu\u011fu t\u00fcm zamanlar\u0131n en iyi hard rock/heavy metal alb\u00fcmleri s\u0131rlamas\u0131ndaki pozisyonu&lt;/ref&gt;\nTour promozionale.\nPer promuovere l'album, il gruppo intraprese il Bon Jovi Tour, partito il 24 settembre 1983 dal Madison Square Garden di New York, come supporter degli ZZ Top, e conclusosi il 5 novembre del 1984 al Le Z\u00e8nith di Parigi come supporter dei Kiss."}
{"id": "788951", "revid": "111583198", "url": "https://it.wikipedia.org/wiki?curid=788951", "title": "Calamo (torrente)", "text": "Il Calamo \u00e8 un torrente della Calabria, situato nel territorio della citt\u00e0 di Acri in provincia di Cosenza. \u00c8 lungo 18\u00a0km.\n. Questo fiume attraversa tutta la citt\u00e0 fino alla parte pi\u00f9 bassa dell'antico quartier Iungie per poi precipitare in una cascata detta \"Vullo di Iudii\"(Pozza dei Giudei) di oltre duecentocinquanta metri, confluendo nel fiume Mucone; \u00e8 probabile che il nome richiamasse il concetto di cascata o di cadere gi\u00f9, precipitare. Il calamo, dal greco k\u00e0lamos (\u03ba\u03ac\u03bb\u03b1\u03bc\u03bf\u03c2), \u00e8 un pezzo di canna o giunco con un'estremit\u00e0 appuntita usata come penna dagli scribi antichi. Si dice che lungo le sponde crescevano molti giunchi. Il nome Cadamo potrebbe avere anche essere legato a questa parola.\nCollegamenti esterni.\nhttp://www.maicar.com/GML/Cadmus.html"}
{"id": "788952", "revid": "767487", "url": "https://it.wikipedia.org/wiki?curid=788952", "title": "7800\u00b0 Fahrenheit", "text": "7800\u00b0 Fahrenheit \u00e8 il secondo album in studio dei Bon Jovi, pubblicato nel 1985 dalla Mercury Records. Il nome del disco si rif\u00e0 alla temperatura all'interno di un vulcano in eruzione e, inoltre, la sua copertina introdusse per la prima volta il classico logo del gruppo degli anni ottanta, che in seguito sarebbe stato utilizzato anche nei successivi \"Slippery When Wet\" e \"New Jersey\".\nNegli anni, la band ha sostanzialmente quasi dimenticato \"7800\u00b0 Fahrenheit\", considerandolo un album non allo stesso livello qualitativo di quelli che avrebbe pubblicato negli anni successivi. A eccezione di alcune esibizioni estremamente rare della canzone \"Tokyo Road\" (tra l'altro avvenute solo in Giappone), infatti, nessuna canzone di tale disco \u00e8 stata suonata dal vivo dai Bon Jovi per oltre venti anni. Tuttavia, durante il The Circle Tour del 2010, il gruppo \u00e8 tornato a eseguire le canzoni di \"7800\u00b0 Fahrenheit\", insieme anche a quelle del precedente disco \"Bon Jovi\".\nDa \"7800\u00b0 Fahrenheit\" furono estratti quattro singoli: \"Only Lonely\", \"In and Out of Love\", \"The Hardest Part Is the Night\", e \"Silent Night\".\nGenesi e contesto.\nDopo la fine del Bon Jovi Tour, a Jon Bon Jovi e Richie Sambora furono concessi solamente quattro giorni di riposo per iniziare a comporre il secondo album in studio del gruppo, \"7800\u00b0 Fahreneheit\". I due scrissero le canzoni del nuovo disco in sole tre settimane, aiutati anche da altri membri interni e non ai Bon Jovi. Si tratta dell'unico album del gruppo in cui viene accreditata la composizione di un brano al batterista Tico Torres, che \u00e8 tra gli autori dell'ultima traccia \"Secret Dreams\".\nIl poco tempo messo a disposizione ai Bon Jovi per comporre \"7800\u00b0 Fahrenheit\" influ\u00ec molto, e port\u00f2 poi a decretare il disco un insuccesso sotto diversi punti di vista, rendendolo ancora oggi forse il punto debole dell'intera discografia dei Bon Jovi.\nL'album \u00e8 stato registrato presso gli studi Warehouse (Philadelphia, Pennsylvania) e, come il precedente disco \"Bon Jovi\", fu prodotto da Tony Bongiovi, cugino di Jon Bon Jovi. Pare che durante le fasi registrazione, i cinque membri della band dormirono insieme in un appartamento composto da due camere da letto.\nRiscontro di critica e pubblico.\n\"7800\u00b0 Fahrenheit\" fu accolto in maniera abbastanza tiepida sia da critica che pubblico, ma arriv\u00f2 a vendere comunque circa 2.5 milioni di copie nel mondo - tuttavia, ancora oggi risulta l'album in studio meno venduto di tutti tra quelli pubblicati dai Bon Jovi. I primi due singoli estratti dal disco (\"Only Lonely\" e \"In and Out of Love\") riuscirono a entrare nella Billboard Hot 100, ma entrambi non si piazzarono nella top 40, come era invece successo a \"Runaway\" del precedente album \"Bon Jovi\". Il gruppo considera \"7800\u00b0 Fahrenheit\" il suo disco meno riuscito perlomeno riguardo alla prima parte della sua carriera, anche se va detto che negli anni successivi alla sua pubblicazione sar\u00e0 molto rivalutato da parte del pubblico e della critica. Oggi, a distanza di trent'anni, l'album \u00e8 considerato insieme al precedente un piccolo \"cult\" del pop-metal di quel periodo.\nTracce.\nCD Bonus dell'edizione speciale.\nLe seguenti canzoni sono state registrate dal vivo in Giappone durante il \"7800\u00ba Fahrenheit Tour\".\nTour promozionale.\nPer promuovere l'album, il gruppo intraprese il 7800\u00ba Fahrenheit Tour, partito il 20 aprile 1985 dal Nakano Sunplaza di Tokyo, e conclusosi il 31 dicembre dello stesso anno alla San Diego Sports Arena di San Diego."}
{"id": "788953", "revid": "767487", "url": "https://it.wikipedia.org/wiki?curid=788953", "title": "A Grand Don't Come for Free", "text": "A Grand Don't Come for Free \u00e8 un concept album del rapper inglese The Streets, pubblicato nel maggio del 2004.\nLa storia.\n\"A Grand Don't Come for Free\" \u00e8 un concept album. Nella storia, il protagonista perde 1000 sterline. Nella prima traccia dell'album, \"It Was Supposed to Be So Easy\", perde il denaro mentre \u00e8 fuori da una videoteca che sta cercando di effettuare un prelievo al bancomat. Mentre cerca di recuperare i suoi soldi, il ragazzo:\nLa \"b-side\" del primo singolo estratto dall'album, \"Fit But You Know It\", contiene la canzone \"Soaked By The Ale\". La storia di questo pezzo ha luogo tra gli eventi di \"Fit But You Know It\" e \"Such A Twat\". Esso ha come protagonista un amico di Mike, accusato da quest'ultimo per avergli rubato del gelato durante una vacanza in Spagna come risultato di un bere eccessivo. L'ordine cronologico si intuisce in \"Such A Twat\", dove Skinner dice:"}
{"id": "788954", "revid": "154893", "url": "https://it.wikipedia.org/wiki?curid=788954", "title": "7800 Fahrenheit", "text": ""}
{"id": "788957", "revid": "1924342", "url": "https://it.wikipedia.org/wiki?curid=788957", "title": "Slippery When Wet", "text": "Slippery When Wet \u00e8 il terzo album in studio dei Bon Jovi, pubblicato nel 1986 dalla Mercury Records. Molto probabilmente il disco di maggior successo del gruppo, rest\u00f2 8 settimane consecutive in vetta alla Billboard 200 e arriv\u00f2 a vendere circa 33 milioni di copie nel mondo, di cui circa 12 nei soli Stati Uniti, ricevendo un disco d'oro e un totale di 12 dischi di platino. Nel 1987, risult\u00f2 essere l'album pi\u00f9 venduto dell'anno negli Stati Uniti d'America e attualmente \u00e8 il 14\u00ba disco pi\u00f9 venduto di tutti i tempi e soprattutto uno dei dischi di riferimento per il Pop Rock degli anni '80. L'uscita dell'album fu supportata dalla registrazione \"\", una raccolta dei videoclip promozionali estratti dal disco.\nDa \"Slippery When Wet\" furono estratti quattro singoli: \"You Give Love a Bad Name\", \"Livin' on a Prayer\", \"Wanted Dead or Alive\", e \"Never Say Goodbye\" - i primi tre riuscirono tutti a raggiungere le prime dieci posizioni della Billboard Hot 100, permettendo a tale disco di diventare il primo album hard rock nella storia della musica ad aver avuto tre hit nella top 10 in classifica.\nGenesi e contesto.\nDopo lo scarso successo, soprattutto di critica, ottenuto dal loro disco precedente (\"7800\u00b0 Fahrenheit\"), i Bon Jovi decisero di cambiare completamente approccio per il loro terzo album. Per prima cosa, si avvalsero della collaborazione del compositore Desmond Child nella stesura dei brani e, inoltre, cambiarono produttore assumendo Bruce Fairbairn, che and\u00f2 a sostituire Tony Bongiovi. Iniziarono dunque le sessioni di registrazione presso i Little Mountain Sound Studios a Vancouver, in Canada, a cui prese parte anche Bob Rock in qualit\u00e0 di ingegnere del suono.\nGran parte del contenuto dell'album \u00e8 stato scritto da Jon Bon Jovi e Richie Sambora, ad eccezione di \"You Give Love a Bad Name\", \"Livin' on a Prayer\", e \"Without Love\", che sono state co-scritte dal gi\u00e0 citato Desmond Child. Questi fu introdotto dalla Mercury Records allo scopo di aiutare Jon e Richie nella stesura di alcuni brani. Era la prima volta che Child collaborava con i due, e per farlo dovette raggiungerli in New Jersey, dove lavorarono insieme nel seminterrato della casa della madre di Sambora.\nInizialmente, Jon Bon Jovi non era molto convinto del fatto d'inserire \"Livin' on a Prayer\" all'interno del disco, dal momento che non era rimasto soddisfatto dalle varie demo del brano (una di queste la si pu\u00f2 trovare come traccia fantasma del quarto disco nel box set \"100,000,000 Bon Jovi Fans Can't Be Wrong\" del 2004). Desmond Child, non era affatto d'accordo con Jon, anzi era convinto che con questa canzone i Bon Jovi avrebbero sicuramente potuto sfondare in modo definitivo nel mondo della musica. Dello stesso avviso era anche Richie Sambora, che alla fine riusc\u00ec a convincere Jon a inserire il brano nell'album e, visto l'enorme successo avuto poi dal singolo, ad avere ragione.\nUna delle tante canzoni scritte durante la realizzazione dell'album \u00e8 stata \"Edge of a Broken Heart\", non comparsa poi nella versione finale del disco. La canzone fu pubblicata per la prima volta nel 1987 come colonna sonora del film \"Disorderlies\" e, successivamente, fu inserita dal gruppo nel gi\u00e0 citato box set \"100,000,000 Bon Jovi Fans Can't Be Wrong\" del 2004 e nel CD Bonus dell'edizione speciale del primo greatest hits del gruppo, \"Cross Road\", del 1994.\nNome e copertina dell'album.\nCos\u00ec il tastierista David Bryan ha commentato il periodo di registrazione del disco:\nRiscontro di critica e pubblico.\n\"Slippery When Wet\" fu un enorme successo commerciale. Tra il 1986 e il 1987, infatti, produsse una serie incredibile di singoli di successo, tra cui tre giunti nella top 10 della Billboard Hot 100, due dei quali (\"You Give Love a Bad Name\" e \"Livin' on a Prayer\") arrivarono anche in prima posizione, rendendo i Bon Jovi la prima band hard rock ad aver avuto due primi posti consecutivi in classifica. Inoltre, sempre in tale classifica, fu il primo album nel suo genere ad aver avuto tre singoli nelle prime dieci posizioni. Il disco ebbe anche una notevole capacit\u00e0 di resistenza, con 38 settimane di permanenza all'interno della Billboard 200, di cui 8 in vetta alla classifica (primo album dei Bon Jovi a riuscirci). Risult\u00f2 essere il disco pi\u00f9 venduto negli Stati Uniti nel 1987, dove fu certificato disco d'oro e ben 12 volte disco di platino dalla RIAA per aver venduto circa 12 milioni di copie solamente negli USA, risultando ancora oggi il 48\u00ba album con il maggior successo di sempre negli USA.\nNel Regno Unito, invece, \"Slippery When Wet\" raggiunse la posizione numero 6, stabilendo un totale di 123 settimane nella top 100, di cui 23 nella top 20. Risulta ancora oggi l'album dei Bon Jovi dal maggiore successo di sempre in Inghilterra, con oltre 1 milione di copie vendute e tre dischi di platino ricevuti. Altri riconoscimenti importanti arrivarono in Canada, disco di diamante, e Australia, 6 volte disco di platino.\nLa rivista \"Kerrang!\" lo ha definito il 44\u00ba \"Album Heavy Metal pi\u00f9 grande di tutti i tempi\".\nLa sesta traccia dell'album, \"Raise Your Hands\", appare in una scena del celebre film \"Balle spaziali\" di Mel Brooks.\nTracce.\nSpecial Tour Edition.\nL'11 maggio 2010 l'album \u00e8 stato ripubblicato in Nord America, insieme ad altri 9 album in studio dei Bon Jovi. La nuova edizione dell'album \u00e8 stata messa a disposizione del mercato internazionale il 14 maggio dello stesso anno, e prevede un nuovo artwork, oltre a 3 tracce bonus registrate dal vivo.\nEdizione speciale per il Giappone.\nIl 18 novembre 1998 \u00e8 stata pubblicata in Giappone un'edizione speciale dell'album, contenente un CD bonus con 7 tracce.\nVersione DualDisc.\nIl 20 settembre 2005, a un anno dal 20\u00ba anniversario dell'album ed in concomitanza con la pubblicazione dell'album \"Have a Nice Day\" della band stessa, \"Slippery When Wet\" \u00e8 stato ristampato in versione DualDisc. Il lato CD contiene una nuova versione rimasterizzata del disco, mentre il lato DVD ne propone una in Dolby 5.1 Surround. Il materiale audio si pu\u00f2 sentire attraverso sia lettori DVD-Audio che DVD standard. Il lato DVD contiene tutti i cinque videoclip promozionali prodotti per l'album, e prevede anche del materiale bonus.\nTour promozionale.\nPer promuovere l'album, il gruppo intraprese lo Slippery When Wet Tour, partito il 14 luglio 1986 dal Pacific Coliseum di Vancouver, e conclusosi il 17 ottobre 1987 al Neal S. Blaisdell Center di Honolulu."}
{"id": "788958", "revid": "767487", "url": "https://it.wikipedia.org/wiki?curid=788958", "title": "Panoplosaurus mirus", "text": "Il panoplosauro (Panoplosaurus mirus) era un dinosauro erbivoro vissuto nel Cretaceo superiore, circa 75 milioni di anni fa, in Nordamerica.\nQuesto dinosauro, il cui nome significa \"lucertola completamente corazzata\", era un quadrupede appartenente alla famiglia dei nodosauridi, nel gruppo degli anchilosauri. Come tutti i suoi parenti, il panoplosauro era dotato di un'armatura costituita da placche ossee disposte in maniera regolare lungo il dorso e lungo la coda. I fianchi erano protetti da una serie di spine sporgenti, che costituivano una vera e propria fila di aculei, anche se non erano lunghi come quelli del quasi identico \"Edmontonia\". Il cranio, dalla forma compatta, era anch'esso dotato di corazza. Il panoplosauro probabilmente viveva nelle pianure del Nordamerica vagando alla ricerca di piante, che strappava con il becco largo. I suoi principali predatori erano probabilmente i tirannosauri del genere \"Daspletosaurus\"."}
{"id": "788959", "revid": "22356", "url": "https://it.wikipedia.org/wiki?curid=788959", "title": "Panoplosaurus", "text": ""}
{"id": "788962", "revid": "77358", "url": "https://it.wikipedia.org/wiki?curid=788962", "title": "Volaticotherium", "text": ""}
{"id": "788965", "revid": "6554776", "url": "https://it.wikipedia.org/wiki?curid=788965", "title": "Pholidocercus", "text": ""}
{"id": "788967", "revid": "118880683", "url": "https://it.wikipedia.org/wiki?curid=788967", "title": "Dalibor Vi\u0161kovi\u0107", "text": "Carriera.\nClub.\nHa militato nelle seguenti squadre: HNK Rijeka (serie A croata 1995-2002), NK Slaven Belupo (serie A croata 2003-2005), Hapoel Petah Tikva (serie A israeliana 2005-2006), nella stagione sportiva 2006-2007 \u00e8 approdato al .\nIl 1\u00ba febbraio 2010, l'ex Vicenza, viene ingaggiato dalla Sambonifacese.\nNazionale.\nNel 2000 ha partecipato alla fase finale degli Europei Under-21 con la Nazionale croata."}
{"id": "788973", "revid": "92723", "url": "https://it.wikipedia.org/wiki?curid=788973", "title": "KRK", "text": ""}
{"id": "788974", "revid": "1305772", "url": "https://it.wikipedia.org/wiki?curid=788974", "title": "New Jersey (album)", "text": "New Jersey \u00e8 il quarto album in studio dei Bon Jovi, pubblicato nel 1988 dalla Mercury Records. Fu registrato molto in fretta alla fine dello Slippery When Wet Tour, questo perch\u00e9 la band aveva voglia di dimostrare che l'enorme successo ottenuto dal disco precedente, \"Slippery When Wet\", non sarebbe rimasto un'eccezione. L'uscita dell'album fu supportata da due registrazioni home video: ' (una raccolta dei videoclip promozionali estratti dal disco) e ' (una cronoaca del tour mondiale sostenuto dalla band).\nDa \"New Jersey\" furono estratti cinque singoli: \"Bad Medicine\", \"Born to Be My Baby\", \"I'll Be There for You\", \"Lay Your Hands on Me\", e \"Living in Sin\" - tutti i cinque riuscirono a raggiungere i primi dieci posti della Billboard Hot 100, permettendo a tale disco di diventare l'album hard rock ad aver avuto pi\u00f9 hit di sempre nella top 10 in classifica.\nRiscontro di critica e pubblico.\n\"New Jersey\" fu un immediato successo commerciale, dal momento che debutt\u00f2 alla posizione numero 8 della Billboard 200, dove raggiunse il primo posto la settimana successiva, restandoci per quattro settimane consecutive. Negli Stati Uniti, l'album riusc\u00ec a vendere 5 milioni di copie in sei mesi. Inoltre, sempre in tale nazione, fu certificato sette volte disco di platino dalla RIAA. Ad oggi, l'album ha venduto 20 milioni di copie nel mondo.\n\"New Jersey\" detiene il record come disco hard rock ad aver avuto pi\u00f9 singoli nella top 10 in classifica, con cinque successi\nad aver raggiunto tutte le prime dieci posizioni della Billboard Hot 100. Questo primato, che gi\u00e0 in precedenza apparteneva ai Bon Jovi con il loro precedente \"Slippery When Wet\", non sar\u00e0 mai pi\u00f9 eguagliato o battuto da nessun altro disco dello stesso genere. Di questi cinque singoli, due si piazzarono in prima posizione (\"Bad Medicine\" e \"I'll Be There for You\")\n\"New Jersey\" \u00e8 stato il primo album americano nella storia a essere messo in vendita in Unione Sovietica, seppur in piccole quantit\u00e0. .\nCanzoni inedite.\n\"New Jersey\" era inizialmente stato pensato come un doppio album che doveva essere intitolato \"Sons of Beaches\", ma l'idea tramont\u00f2 ben presto quando, sotto le pressioni della casa discografica, si prefer\u00ec pubblicare un disco unico con i migliori brani registrati durante le varie sessioni. Ecco la lista delle canzoni incise, ma escluse dalla versione finale dell'album rimaste inedite fino al 2014, quando \u00e8 uscita la \"deluxe edition \"contenente anche tutti gli inediti e le demo di \"Homebound Train\" e \"Wild Is the Wind, \"eccezion fatta per \"Outlaws of Love\" e \"Rosie, \"uscite rispettivamente nella raccolta 100,000,000 Bon Jovi Fans Can't Be Wrong e nel primo album da solista di Richie Sambora, Stranger in This Town:\nEsiste comunque un raro bootleg dal titolo Bon Jovi - Hidden Treasures grazie al quale la maggior parte di queste canzoni ha trovato modo di arrivare ai fan prima della pubblicazione ufficiale.\nTour promozionale.\nPer promuovere l'album, il gruppo intraprese il New Jersey Syndicate Tour, partito il 30 ottobre 1988 dalla RDS Arena di Dublino, e conclusosi il 21 dicembre 1991 al Christmas Benefit di Red Bank. Per quanto riguarda l'Italia, il tour fece tappa nelle seguenti date:"}
{"id": "788975", "revid": "124623819", "url": "https://it.wikipedia.org/wiki?curid=788975", "title": "Ada Pace", "text": "Biografia.\nGli inizi.\nFiglia di un artigiano torinese, inizi\u00f2 giovanissima a frequentare gli ambienti sportivi, praticando la pallacanestro e, in seguito, gare di atletica e tiro a segno. Scopr\u00ec la sua passione per i motori e la velocit\u00e0 nell'immediato dopoguerra quando, in sella ad una \"Vespa\", partecip\u00f2 alle gare monomarca organizzate dal \"Vespa Club\", negli anni 1947-48.\nIn quel periodo primeggiava continuamente, tanto da indurre la dirigenza Piaggio a prenderla in squadra e affidarle una moto ufficiale. Per i colori della casa di Pontedera, si ciment\u00f2 in varie competizioni, compresa la \"Sei Giorni\" e la \"Mille Chilometri\", con risultati incoraggianti.\nNel 1950 inizi\u00f2 a partecipare anche a qualche gara automobilistica, con la scarsa incisivit\u00e0 dovuta alla poca esperienza e, soprattutto, alla mancanza di mezzi competitivi, ma si rifece con le vittorie in \"Vespa\", che le consentirono di conquistare il Trofeo Nazionale Gincane nel 1953, nel 1954 e nel 1956.\nIl primo successo importante.\nLa sua carriera di pilota sembrava destinata a restare nell'ambito delle \"due ruote\" finch\u00e9, il 21 aprile 1951, si present\u00f2 alla partenza della \"Torino - San Remo\" alla guida di una datata, ma finalmente competitiva, \"Fiat 1500 6C\": vinse contro ogni pronostico, gettando nel panico gli organizzatori e, nondimeno, la propria famiglia.\nLa direzione di gara, infatti, non sapeva come accogliere una vincitrice donna, eventualit\u00e0 non prevista dal regolamento, mentre i genitori erano restii, secondo la rigida moralit\u00e0 dell'epoca, ad inviare la figlia nubile in quella bolgia di corridori, meccanici, giornalisti e fotografi.\nLa questione venne risolta \"all'italiana\": la direzione di gara accolse la vincitrice con un mazzo di fiori, mentre a bordo dell'automobile con cui la Pace raggiunse il podio, come da protocollo, sedeva impettita la madre, dotata di borsetta sulle ginocchia ed espressione vigile \"d'ordinanza\". Probabilmente, l'unico caso di \"premiazione sotto scorta\" che la storia dell'automobilismo ricordi.\nLo sberleffo di Sayonara.\nGara dopo gara, Ada Pace divenne una \"testa di serie\" dalla quale, passato il momento di sorpresa, molti colleghi maschi mal sopportavano d'essere battuti. Ogni volta che la \"corridrice\" (come si diceva al tempo) si affacciava sul podio, veniva regolarmente sommersa dai \"reclami ufficiali\" dei piloti giunti alle sue spalle che, almeno in un caso, sfociarono in un procedimento giudiziario. Un forte segnale venne dato dalle autorit\u00e0 sportive al termine della gara sul Circuito di Lumezzane, nel 1957. Il commissario tecnico Renzo Castagneto, autorevole \"patron\" della Mille Miglia, all'ennesimo reclamo decise di sottoporre alle verifiche anche le automobili dei reclamanti, giunti secondo e terzo. Il responso delle verifiche fu sorprendente: il veicolo della Pace risult\u00f2 regolare, mentre gli altri due vennero squalificati.\nAl Circuito di Modena, dove vinse nella \"Coppa d'Oro ACI\" del 1960, non vennero presentati reclami, ma il secondo e il terzo classificati disertarono l'importante premiazione, rifiutandosi di salire sul podio in posizioni inferiori a quella di una donna.\nIn verit\u00e0, occorre dire che Ada Pace, nonostante l'aspetto pacioso e sorridente, non si faceva pregare nel \"rendere pan per focaccia\" ai colleghi maschi: spesso metteva la scritta \"sayonara\" (in giapponese \"arrivederci\") al posto della targa posteriore, tanto per far capire al sorpassato di turno che si sarebbero rivisti solo dopo il traguardo.\nIn breve tempo, \"Sayonara\" fu il soprannome con cui tutti la chiamavano nell'ambiente delle corse e la Pace lo utilizz\u00f2 anche come pseudonimo ufficiale per l'iscrizione alle gare; possibilit\u00e0 concessa dal regolamento sportivo CSAI. Ad esempio, \u00e8 nella corsa in salita Aosta-Pila del 1959 alla quale partecip\u00f2 nella categoria Gran Turismo come \"Sayonara\" a bordo di una \"Alfa Romeo Giulietta Sprint Veloce\", per poi tornare al parco chiuso (grazie a un palorcio per il trasporto della legna) e ripartire nella categoria Sport, come Ada Pace, a bordo di una \"Osca 1100 Sport\", vincendo la gara e stabilendo il nuovo record del tracciato. Tale duplice partecipazione si verific\u00f2 varie volte nelle stagioni 1959 e 1960, durante le quali la Pace aveva due vetture a disposizione.\nLe gare internazionali.\nPoco a poco, le doti di \"Sayonara\" furono conosciute e apprezzate. Divennero suoi estimatori molti \"mostri sacri\" dell'automobilismo come Elio Zagato, Enzo Ferrari, Piero Taruffi, Cesare Fiorio e i fratelli Maserati, solo per citare alcuni \"pezzi da novanta\".\nAll'ultima edizione della Mille Miglia, nel 1957, partecip\u00f2 nella categoria \"Grand Turing Special\" a bordo della sua Alfa Romeo Giulietta Sprint Veloce n.103, senza copilota.\nForse per la stanchezza, durante la fase di ritorno del 12 aprile, usc\u00ec di strada sbattendo la fiancata contro un albero, nei pressi di Porto San Giorgio.\nVenne subito soccorsa da un commissario di percorso, che accert\u00f2 lo stato incolume di Ada, a parte qualche contusione, ma le imped\u00ec di ripartire in quanto la vettura aveva perduto una portiera nell'urto. Visto che la \"Giulietta\" era ancora in grado di marciare, la Pace chiese di poter continuare comunque la gara, ma il commissario si dichiar\u00f2 incompetente a decidere, demandando la deroga al vicino posto di controllo, sito sulla riva opposta del fiume che costeggiava la strada. Ada cerc\u00f2 di comunicare con i commissari di gara, ma, nonostante la breve distanza, non riusc\u00ec a farsi udire per il rumore causato dallo scorrere dell'acqua.\nRitornare al posto di controllo, percorrendo la strada in senso opposto alla gara, non era consentito e, quindi, Ada Pace decise di arrangiarsi a suo modo: sotto gli occhi esterrefatti del commissario e del pubblico, si tolse la tuta e si gett\u00f2 nelle fredde acque dell'Ete, attraversandolo a nuoto. Tuttavia, la sua determinazione non fu premiata in quel caso, vedendosi confermare il divieto a riprendere la gara, per ragioni di sicurezza.\nNel 1958, Ada Pace vinse la Trieste-Opicina e, nel 1960, la \"Targa Florio\" (categoria 1100 sport), a bordo di un'OSCA-Maserati. L'anno seguente, con la stessa vettura, gareggi\u00f2 nella cronoscalata Stallavena-Boscochiesanuova, aggiudicandosi la categoria Sport e segnando un record rimasto imbattuto. Durante la stagione venne ingaggiata dalla \"squadra del Portello\" e partecip\u00f2, con le \"Giulietta SZ\" ufficiali, a numerose gare. Nel 1963, fu tra i primi piloti a portare il celebre \"triangolo azzurro\" cucito sulla tuta.\nCon la \"SZ\" di sua propriet\u00e0 aveva gi\u00e0 dato buona prova conquistando la piazza d'onore nel Rallye del Sestriere del 1959 ed \u00e8 in una delle \"SZ\" ufficiali, alla \"12 ore di Monza\" del 1961, che le occorse l'incidente pi\u00f9 spettacolare della carriera, dal quale si pu\u00f2 capire la grinta del personaggio.\nMentre sul circuito brianzolo si accingeva ad impostare la Curva Grande, sul filo dei 200\u00a0km/h, la coppia conica della sua \"Giulietta\" cedette improvvisamente, provocando il decollo della vettura e la conseguente disastrosa ricaduta a ruote in aria.\nLa situazione si presentava drammatica, vista la lontananza dei soccorsi e considerato che la Pace era imprigionata nella vettura capovolta, con il tetto schiacciato, le portiere bloccate e la benzina che filtrava abbondantemente nell'abitacolo. \"Sayonara\", per\u00f2, non era tipo da perdersi d'animo e, dopo aver guadagnato il sedile posteriore, sfond\u00f2 il lunotto a colpi di gomito. Fuoriusc\u00ec dal veicolo e si mise a correre per raggiungere il riparo; appena in tempo per vedere il fuoco divampare.\nSempre nel 1961, acquist\u00f2 una Lotus Eleven-OSCA, partecipando a varie competizioni riservate alle sport-prototipo, come la 4 Ore di Pescara, sotto i colori della Milano Racing Club. A fine stagione vendette la Lotus-OSCA, per 3 milioni di Lire a un giovane aspirante pilota, futuro fondatore della Osella Corse.\nIl ritiro dalle corse.\nNel 1964 fu accolta nella Squadra Corse HF Lancia e le venne affidata una Lancia Flaminia Zagato Sport con la quale partecip\u00f2 alla 1000 km del N\u00fcrburgring. A met\u00e0 gara si ruppe il comando dell'acceleratore e la Pace riusc\u00ec a far passare il filo direttamente nell'abitacolo, per comandarlo con la mano e guadagnare i box, dove giunse con i guanti tagliati e le mani ferite dal filo d'acciaio. Nel complesso fu una stagione avara di successi.\nIl 27 febbraio 1965 partecipa al 5\u00ba Rally dei Fiori, durante il quale si schianta contro un autocarro che transita in senso contrario sul percorso di gara, nell'entroterra di Borghetto Santo Spirito. Esce illesa dall'incidente che segna il suo ritiro dalle corse. In seguito parteciper\u00e0 a esibizioni o gare di regolarit\u00e0 per puro divertimento personale e ben lontane dalle competizioni agonistiche di livello nazionale o internazionale.\nLe tragedie personali.\nInsieme alle grandi soddisfazioni per i successi sportivi, la vita di Ada pace \u00e8 punteggiata anche da gravi tragedie personali.\nNel 1961, durante una sessione di prove sul circuito di Modena fu testimone del grave incidente nel quale perse la vita il suo fidanzato Giulio Cabianca, anch'esso pilota. Da quel giorno Ada utilizz\u00f2 nelle corse esclusivamente il casco rosso che le aveva regalato Giulio poche settimane prima.\nNel 1972 il figlio adottivo Cesare, di 8 anni, mor\u00ec impiccato a un albero del giardino in conseguenza di un tragico gioco.\nPalmar\u00e8s.\nIl \"palmar\u00e8s\" di Ada Pace \u00e8 impressionante, comprendendo una serie notevole di affermazioni e piazzamenti in gare automobilistiche e motociclistiche, tra le quali spiccano le vittorie alla Trieste-Opicina e alla Targa Florio.\nInoltre ha conquistato sei campionati nazionali di velocit\u00e0 in categoria \"Gran Turismo\" (dal 1957 al 1962), cinque in categoria \"Sport\" (dal 1958 al 1962) e i campionati italiani 1953, 1954 e 1956 di \"Gincana\", con la \"Vespa\", nella \"classe 125\"."}
{"id": "788979", "revid": "91161", "url": "https://it.wikipedia.org/wiki?curid=788979", "title": "Giuliano Palma and The Bluebeaters", "text": ""}
{"id": "788983", "revid": "1305772", "url": "https://it.wikipedia.org/wiki?curid=788983", "title": "Keep the Faith (album Bon Jovi)", "text": "Keep the Faith \u00e8 il quinto album in studio dei Bon Jovi, pubblicato nel 1992 dalla Mercury Records.\n\u00c8 ricordato da molti per aver rappresentato \"l'inizio di un nuovo capitolo nella storia dei Bon Jovi\". Il disco, infatti, si allontan\u00f2 molto dal classico stile glam pesante del gruppo, introducendo un nuovo sound pi\u00f9 maturo. Questa nuova via musicale, sarebbe continuata in misura ancora maggiore con il successivo album \"These Days\" del 1995. L'uscita del disco fu supportata da due registrazioni home video: \"\n(concerto registrato dal gruppo per conto di MTV) e \" (una raccolta dei videoclip promozionali estratti dall'album).\n\"Keep the Faith\" \u00e8 il disco dei Bon Jovi con il maggior numero di singoli estratti. Infatti, dall'album ne furono estratti sei: l'omonimo \"Keep the Faith\", \"Bed of Roses\", \"In These Arms\", \"I'll Sleep When I'm Dead\", \"I Believe\", e \"Dry County\".\nGenesi e contesto.\nDopo la conclusione del New Jersey Syndicate Tour, i membri dei Bon Jovi decisero di prendersi qualche anno di pausa dalle attivit\u00e0 con il gruppo. Durante questo periodo, Jon Bon Jovi scrisse la colonna sonora del film \"Young Guns II - La leggenda di Billy the Kid\", pubblicata nel 1990 nell'album \"Blaze of Glory\", mentre Richie Sambora pubblic\u00f2 il suo primo disco da solista, \"Stranger in This Town\". Contemporaneamente, inoltre, Bon Jovi licenzi\u00f2 quello che era stato il suo manager per tanto tempo, Doc McGhee, e cre\u00f2 il suo personale \"Bon Jovi Management\". Questa scelta pare sia dovuta al fatto che il cantante voleva un ruolo maggiore e con pi\u00f9 responsabilit\u00e0 all'interno della band, che ben presto divent\u00f2 una societ\u00e0 con Jon al timone.\nNell'ottobre del 1991, i membri del gruppo andarono per ritrovarsi dopo quasi due anni sull'isola caraibica di Saint Thomas, allo scopo di discutere i piani per il futuro. Qui furono risolti diversi problemi interni alla band, e si decise di ricominciare ad andare avanti. Nel gennaio del 1992, allora, i Bon Jovi si diressero ai Little Mountain Sound Studios di Vancouver, in Canada (dove avevano gi\u00e0 registrato l'album \"Slippery When Wet\" nel 1986). Le registrazioni del nuovo disco durarono ben sei mesi, sotto la produzione di Bob Rock. Alla fine, \"Keep the Faith\" venne pubblicato nell'ottobre del 1992. Durante i quattro anni dall'ultima pubblicazione del gruppo, \"New Jersey\" del 1988, per\u00f2, i gusti musicali della gente erano notevolmente cambiati, in particolar modo grazie alla veloce affermazione della musica grunge. I Bon Jovi, dunque, si videro costretti a un cambio di sound rispetto a quello dei loro precedenti lavori, decidendo di adottare uno stile decisamente pi\u00f9 leggero e melodico. Prima della riunione del gruppo in studio di registrazione, Jon Bon Jovi aveva trascorso l'estate del 1991 nel pi\u00f9 completo anonimato, in sella alla sua moto in luoghi come l'Arizona, esperienza che l'ha ispirato a scrivere \"Dry County\" e \"Bed of Roses\". Successivamente, il cantante ha commentato:\nPoco prima della pubblicazione dell'album, fu fatta passare per qualche giorno dalle radio internazionali la canzone \"I Wish Everyday Could Be Like Christmas\", apparsa poi come b-side nelle versioni del singolo \"Keep the Faith\" non distribuite negli Stati Uniti.\n\"Keep the Faith\" fu l'ultimo album in studio registrato dai Bon Jovi con il bassista Alec John Such, che lascer\u00e0 il gruppo dopo la pubblicazione del greatest hits \"Cross Road\" nel 1994, venendo rimpiazzato da Hugh McDonald, anche se fino al 2016 non in maniera ufficiale.\nRiscontro di critica e pubblico.\n\"Keep the Faith\" fu pubblicato in tutto il mondo nel novembre del 1992. L'album riusc\u00ec a vendere circa 2 milioni di copie negli Stati Uniti, raggiungendo la posizione numero 5 della Billboard 200, dove stabil\u00ec un totale di 49 settimane di permanenza in classifica. Tre singoli del disco riuscirono a piazzarsi nella prime quaranta posizioni nelle charts: l'omonimo \"Keep the Faith\" al primo posto della Mainstream Rock Tracks, \"Bed of Roses\" nella top 10 della Billboard Hot 100, e \"In These Arms\" nella top 40 della stessa classifica.\nNel Regno Unito, la reazione all'album fu abbastanza impressionante, molto pi\u00f9 di quella avvenuta negli Stati Uniti. \"Keep The Faith\", infatti, debutt\u00f2 in prima posizione nella Official Albums Chart, dove \u00e8 rimasto per 24 settimane nella top 20. In totale, il disco \u00e8 rimasto per 95 settimane nella top 200 in classifica. Tutti i sei singoli estratti\ndall'album raggiunsero la top 10 della Official Singles Chart.\nIl disco ottenne enorme successo anche in Canada, Germania, Australia, e Giappone, vendendo molto bene sia in Asia che in Sud America, ai tempi considerati due mercati emergenti e in notevole crescita. Proprio in questi territori, l'album guadagn\u00f2 un totale di ben 5 dischi di platino. In totale, \"Keep the Faith\" ha venduto circa 17 milioni di copie nel mondo.\nTracce.\nCD Bonus dell'edizione speciale.\nLe seguenti canzoni sono state registrate dal vivo nelle date riportate a sinistra.\nTour promozionale.\nPer promuovere l'album, il gruppo intraprese il Keep the Faith Tour, partito l'8 febbraio 1993 dal Colis\u00e9e Pepsi di Qu\u00e9bec, e conclusosi il 17 giugno dello stesso anno allo Yokohama Stadium di Yokohama. Per quanto riguarda l'Italia, il tour fece tappa nelle seguenti date:"}
{"id": "788989", "revid": "486946", "url": "https://it.wikipedia.org/wiki?curid=788989", "title": "Poissirene", "text": ""}
{"id": "788990", "revid": "486946", "url": "https://it.wikipedia.org/wiki?curid=788990", "title": "Poissoroy", "text": ""}
{"id": "788992", "revid": "486946", "url": "https://it.wikipedia.org/wiki?curid=788992", "title": "Stari", "text": ""}
{"id": "788993", "revid": "486946", "url": "https://it.wikipedia.org/wiki?curid=788993", "title": "Staross", "text": ""}
{"id": "788995", "revid": "22475", "url": "https://it.wikipedia.org/wiki?curid=788995", "title": "M.Mime", "text": ""}
{"id": "788996", "revid": "486946", "url": "https://it.wikipedia.org/wiki?curid=788996", "title": "Insecateur", "text": ""}
{"id": "788997", "revid": "22475", "url": "https://it.wikipedia.org/wiki?curid=788997", "title": "Lippoutou", "text": ""}
{"id": "788999", "revid": "486946", "url": "https://it.wikipedia.org/wiki?curid=788999", "title": "Scarabrute", "text": ""}
{"id": "789000", "revid": "486946", "url": "https://it.wikipedia.org/wiki?curid=789000", "title": "Magicarp", "text": ""}
{"id": "789001", "revid": "22475", "url": "https://it.wikipedia.org/wiki?curid=789001", "title": "Leviator", "text": ""}
{"id": "789002", "revid": "1543377", "url": "https://it.wikipedia.org/wiki?curid=789002", "title": "These Days (album Bon Jovi)", "text": "These Days \u00e8 il sesto album in studio dei Bon Jovi, pubblicato nel 1995 dalla Mercury Records. Fu il primo disco del gruppo dopo l'abbandono del bassista Alec John Such, che fu sostituito da Hugh McDonald, anche se mai in maniera ufficiale. Subito dopo la sua messa in vendita, l'album ottenne un enorme successo commerciale in diversi parti del mondo, soprattutto in Europa e Giappone, ma non riusc\u00ec a conquistare il pubblico negli Stati Uniti. Il disco riusc\u00ec a piazzare quattro singoli nella top 10 della Official Singles Chart nel Regno Unito. Queste grandi vendite in Europa portarono a varie ristampe del CD, tra cui una sotto il nome di \"These Days Special Edition\", pubblicata a solamente un anno di distanza dalla prima pubblicazione dell'album. Questa edizione speciale comprendeva anche un CD Bonus contenente alcuni brani inediti.\nGenesi e contesto.\nNel dicembre del 1993 si era concluso il \"Keep the Faith Tour\", che aveva visto i Bon Jovi impegnati in oltre 200 esibizioni in pi\u00f9 continenti per quindici mesi. Il concerto di chiusura della tourn\u00e9e rappresent\u00f2 l'ultimo con la band per il bassista Alec John Such, che abbandon\u00f2 il gruppo poco prima dell'inizio delle registrazioni proprio di \"These Days\".\nNel gennaio 1994, Jon Bon Jovi era in vacanza quando pens\u00f2 a \"Something to Believe In\", prima canzone a essere creata per \"These Days\". Nei successivi nove mesi, vennero scritte e incise circa quaranta canzoni. Malgrado l'uscita del nuovo album fosse stata inizialmente programmata per l'ultimo quadrimestre del 1994, Jon Bon Jovi e Richie Sambora chiesero pi\u00f9 tempo alla Mercury Records per poter ultimare meglio il loro lavoro. Per colmare il ritardo di pubblicazione, fu messo in commercio il primo \"Greatest Hits\" del gruppo, \"Cross Road\". Nella raccolta, la band inser\u00ec due canzoni inedite: \"Always\" e \"Someday I'll Be Saturday Night\", entrambe estratte come singoli.\nNel frattempo, fu fatta una prima scrematura dei circa quaranta brani pensati per il nuovo disco, che vennero ridotti a dodici. A questi ne vennero aggiunti altri due (\"All I Want Is Everything\" e \"Bitter Wine\") come tracce bonus nelle copie dell'album distribuite fuori dagli Stati Uniti.\n\"These Days\" vide finalmente la luce nell'estate del 1995. Prodotto principalmente da Peter Collins, si tratta di un album pi\u00f9 riflessivo e malinconico, ricco di testi con vari riferimenti alle condizioni di vita dell'uomo contemporaneo. Le sonorit\u00e0 del gruppo si stavano evolvendo verso un suono decisamente meno pop metal, genere che negli anni precedenti aveva portato la band al successo mondiale. In alcune canzoni del disco, si pu\u00f2 sentire Jon Bon Jovi utilizzare un tono di voce pi\u00f9 aspro rispetto al solito, e il gruppo passare dal tradizionale stile muscolare a tonalit\u00e0 a volte elettroniche. I personaggi di \"These Days\" sono pi\u00f9 maturi, oscuri e profondi rispetto a quelli degli album precedenti. In \"Hey God\" troviamo un padre di famiglia sull'orlo della bancarotta, alla ricerca di una guida spirituale; la \"title track\", \"These Days\", invece, compie un passo avanti, descrivendo la disperazione di non avere un posto dove vivere. Altri personaggi che hanno perso la loro strada, sono alla ricerca della fede (in \"Something to Believe In\"), oppure hanno trovato altri altari su cui pregare (in \"Something for the Pain\").\nIn definitiva, \"These Days\" pu\u00f2 essere considerato anche come un concept album per la sua re-iterazione del titolo in molti dei brani contenuti.\nRiscontro di critica e pubblico.\n\"These Days\" fu un enorme successo commerciale, soprattutto nei mercati giapponesi ed europei. Nel Regno Unito, prima della sua pubblicazione, l'album era molto atteso. Le aspettative non furono tradite, dal momento che il disco si piazz\u00f2 al primo posto della Official Albums Chart superando un colosso come \"HIStory\" di Michael Jackson, e qui vi trascorse ben quattro settimane. \"These Days\" produsse ben quattro hit nella top 10 del Regno Unito (\"This Ain't a Love Song\", \"Something for the Pain\", \"Lie to Me\", e l'omonima \"These Days\") - il pi\u00f9 alto numero di singoli nelle prime dieci posizioni estratti da un album dei Bon Jovi in tale localit\u00e0. Il disco, inoltre, trascose sette settimane in prima posizione nella Eurochart Hot 100 Singles, di cui quattro consecutive, e per questo ricevette la certificazione di tre dischi di platino dalla IFPI, grazie anche alle oltre 3 milioni di copie vendute in Europa. Lo stesso anno, inoltre, il disco valse ai Bon Jovi il premio di \"Miglior artista rock\" agli MTV Europe Music Awards, oltre che la nomina di \"Miglior gruppo internazionale\" ai BRIT Awards del 1996.\nNegli Stati Uniti, a differenza che nelle altre parti del mondo, \"These Days\" ricevette una tiepida accoglienza: qui il disco debutt\u00f2 alla posizione numero 9 della Billboard 200, ma scivol\u00f2 gi\u00f9 in classifica molto rapidamente, arrivando alla fine a vendere solamente poco pi\u00f9 di 1 milione di copie in tale nazione. \"This Ain't a Love Song\" fu l'unico singolo estratto dall'album a riuscire a raggiungere la top 20 della Billboard Hot 100.\n\"These Days\" \u00e8 stato inserito in seconda posizione nella top 50 degli album pi\u00f9 belli del 1995 secondo la rivista \"Q\".\nTracce.\nAltri CD Bonus.\nCD Bonus dell'edizione speciale francese\nCB Bonus dell'edizione Australian Tour \nI seguenti brani sono stati tutti registrati dal vivo al Wembley Stadium di Londra.\nCD Bonus dell'edizione speciale giapponese "}
{"id": "789004", "revid": "1821847", "url": "https://it.wikipedia.org/wiki?curid=789004", "title": "Lewis Henry Morgan", "text": "Fu consulente giuridico di una compagnia ferroviaria e attivo militante del Partito Repubblicano nelle file del quale fu eletto al Congresso come deputato e successivamente come senatore.\n\u00c8 conosciuto per le sue opere sulla parentela, per i suoi studi sulle forme di famiglia matriarcali che avrebbero preceduto quelle patriarcali, le sue teorie di evoluzione sociale e per la sua etnografia sugli Irochesi. Il lavoro di Morgan ha influenzato gli studi etnologici di Marx ed Engels, in particolare l'opera di questi \"L'origine della famiglia, della propriet\u00e0 privata e dello Stato\".\nVisse a lungo tra gli Irochesi e comp\u00ec spedizioni fra le popolazioni indigene del Kansas, del Nebraska, delle Montagne Rocciose e del Nuovo Messico.\nRicerca antropologica.\nAppassionato di etnologia, spese le sue energie nella ricerca sulle popolazioni native del Nordest, facilitato dall'amicizia con il nativo nord-americano Ely Parker, commissario governativo per gli affari dei nativi nord-americani durante la guerra civile. Insieme a lui fond\u00f2 la Lega degli Irochesi nel 1851. Avvantaggiato dalla presenza di molte trib\u00f9 di nativi nord-americane nel suo Paese, che egli visitava di frequente, partecip\u00f2 alla loro vita guadagnandosi la loro amicizia. Tra queste, la trib\u00f9 dei nativi nord-americani Seneca a cui apparteneva Ely Parker lo adott\u00f2 col nome di Taydawahguh, \u00abcolui che si tiene in mezzo\u00bb, ossia colui che fa da mediatore tra i nativi nord-americani e gli ultimi arrivati.\nSistemi di consanguineit\u00e0 e di affinit\u00e0 nella famiglia umana.\nMorgan condivide con l'inglese Edward Burnett Tylor il titolo di fondatore dell'antropologia culturale. Secondo Morgan la storia umana si \u00e8 sviluppata in tre periodi etnici: lo stato selvaggio, la barbarie e la civilt\u00e0. Egli suddivide a sua volta questi tre stadi in sette periodi dallo stadio selvaggio inferiore (gli uomini si nutrono di frutta e di bacche) allo stadio civile (uso dell'alfabeto fonetico e della scrittura). All'interno di questa evoluzione la famiglia ha conosciuto cinque tappe:\nQuesti passaggi sono avvenuti a causa del succedersi delle forme di economia, da quella dei raccoglitori e cacciatori a quella dell'industrializzazione moderna. Morgan dimostr\u00f2 queste intuizioni nella sua opera successiva intitolata \"La societ\u00e0 antica\" (1877), criticata dagli anti-evoluzionisti e ignorata dai funzionalisti, ma molto apprezzata da Friedrich Engels, che ne fece l'elogio nell'opera \"L'origine della famiglia, della propriet\u00e0 privata e dello Stato\".\nStadi di sviluppo.\nMorgan deline\u00f2 in maniera rigorosa gli stadi culturali, utilizzando gli elementi materiali come riferimento, suddividendoli in:\nPoich\u00e9 le societ\u00e0 pi\u00f9 semplici non hanno ancora raggiunto gli stadi culturali pi\u00f9 elevati del progresso, possono essere ritenute simili alle societ\u00e0 pi\u00f9 antiche. \u00c8 quindi possibile che le trib\u00f9 primitive riescano a illustrare le condizioni di vita dei nostri antenati."}
{"id": "789005", "revid": "1305772", "url": "https://it.wikipedia.org/wiki?curid=789005", "title": "OVS (disambigua)", "text": ""}
{"id": "789018", "revid": "1598370", "url": "https://it.wikipedia.org/wiki?curid=789018", "title": "Cintura di fuoco", "text": "In geologia con la denominazione di cintura di fuoco del Pacifico si indica una zona caratterizzata da frequenti terremoti (si calcola che il 90% dei terremoti mondiali avvenga all'interno di questa fascia: la maggior parte dei terremoti profondi e molti intermedi e superficiali) ed eruzioni vulcaniche, estesa per circa km (ovvero quasi quanto la circonferenza equatoriale terrestre) tutto intorno all'Oceano Pacifico, con una forma che ricorda quindi grossolanamente la testa di un animale: \u00e8 caratterizzata dalla presenza di numerosissimi archi insulari (Polinesia, Filippine, Nuova Zelanda, Indonesia, Giappone ecc.), fosse oceaniche e catene montuose vulcaniche.\nDescrizione.\nLa cintura di fuoco \u00e8 la diretta conseguenza dei movimenti reciproci delle differenti placche, che in questa zona vanno incontro al fenomeno della subduzione: le placche continentali avanzano passando letteralmente \"sopra\" le placche oceaniche pacifiche (l'oceano Pacifico si sta infatti restringendo). In particolare:\nL'attivit\u00e0 vulcanica prevalente nella cintura di fuoco \u00e8 quella di tipo esplosivo, che origina generalmente vulcani dai pendii ripidi e regolari (noti come stratovulcani); fra i pi\u00f9 famosi vulcani si possono menzionare il monte Sant'Elena negli Stati Uniti nordoccidentali (violentissima eruzione nel 1980), il Tambora, il Krakatoa, il celeberrimo Fuji, il Popocat\u00e9petl, il Par\u00edcutin (nato nel 1943)."}
{"id": "789019", "revid": "599013", "url": "https://it.wikipedia.org/wiki?curid=789019", "title": "KTS", "text": ""}
{"id": "789021", "revid": "486946", "url": "https://it.wikipedia.org/wiki?curid=789021", "title": "Lokhlass", "text": ""}
{"id": "789023", "revid": "486946", "url": "https://it.wikipedia.org/wiki?curid=789023", "title": "Metamorphe", "text": ""}
{"id": "789025", "revid": "1305772", "url": "https://it.wikipedia.org/wiki?curid=789025", "title": "Crush (Bon Jovi)", "text": "Crush \u00e8 il settimo album in studio dei Bon Jovi, pubblicato nel 2000 dalla Island Records. Divenne il quinto album consecutivo del gruppo a piazzarsi al primo posto della Official Albums Chart nel Regno Unito. In totale, il disco arriv\u00f2 a vendere oltre 15 milioni di copie nel mondo, e permise alla band di farsi conoscere anche da un pubblico pi\u00f9 giovane, creando una loro nuova generazione di fan. L'album fece guadagnare ai Bon Jovi la loro prima nomination di sempre ai Grammy Awards, in qualit\u00e0 di \"Miglior album rock\" all'edizione del 2001, arrivando alla fine a piazzarsi al secondo posto dietro \"Supernatural\" di Carlos Santana.\nDa \"Crush\" furono estratti tre singoli: \"It's My Life\", \"Say It Isn't So\" e \"Thank You for Loving Me\".\nDescrizione.\nPer le registrazioni del nuovo disco si pens\u00f2 inizialmente a un team di produttori composto da Bob Rock e Bruce Fairbairn,\ndal momento che entrambi avevano gi\u00e0 collaborato in passato con il gruppo e, quindi, li conoscevano molto bene. La prematura morte di Fairbairn (che mor\u00ec nel 1999) fece, per\u00f2, saltare tutti i piani previsti inizialmente, e i Bon Jovi si videro costretti a cercare un nuovo produttore. La scelta finale cadde su Luke Ebbin, che inizi\u00f2 a lavorare con la band verso l'inizio del 2000.\nLe sessioni di registrazione dell'album, che si svolsero presso i Sanctuary II Studio (New Jersey), furono piuttosto semplici e veloci, anche se diversi problemi cre\u00f2 il nome del disco; tanti furono infatti i cosiddetti \"titoli provvisori\", pensati dal gruppo per il suo nuovo lavoro, tra cui per esempio \"Sex Sells\", ma alla fine si prefer\u00ec optare per \"Crush\". Tra i molti nomi pensati per il CD ci fu per\u00f2 quello di \"One Wild Night\", che poi fu dato alla penultima traccia del disco, al relativo tour, e al successivo album live pubblicato l'anno successivo.\nRiscontro di critica e pubblico.\nDopo la sua uscita, \"Crush\" fu per lo pi\u00f9 ben accolto dalla critica, ma non da parte dei vecchi fan della band, che si aspettavano maggiormente un uso dei toni pi\u00f9 seri e introspettivi, come quelli utilizzati nei due album precedenti del gruppo, \"Keep the Faith\" e \"These Days\".\nA livello commerciale, il disco ottenne enorme successo. Negli Stati Uniti, debutt\u00f2 alla posizione numero 9 della Billboard 200, rimanendo in classifica per un totale di 51 settimane, e rivelandosi il disco del gruppo dal maggior successo in Nord America dai tempi di \"Keep the Faith\". Secondo alcuni dati aggiornati al 2009, l'album ha venduto 2.071.000 copie negli USA.\n\"Crush\" raggiunse il primo posto di diverse classifiche europee, trascorrendo ben quindici settimane nella top 10 della European Top 100 Albums, di cui sette alla posizione numero uno. Per questi suoi risultati, l'album fu certificato con due dischi di platino dalla IFPI. Nel Regno Unito, \"Crush\" debutt\u00f2 al primo posto della Official Singles Chart, diventando il quinto disco consecutivo del gruppo a raggiungere la posizione numero uno in tale classifica e ricevendo altri due dischi di platino per le vendite. Fu il secondo, e finora ultimo, disco dei Bon Jovi a raggiungere la prima posizione in Italia, risultato che precedentemente era stato eguagliato solo dalla raccolta \"Cross Road\" nel 1994.\nIl primo singolo estratto da \"Crush\", \"It's My Life\", \u00e8 tra le pi\u00f9 famose canzoni dei Bon Jovi ed \u00e8 risultata essere la terza hit pi\u00f9 venduta al mondo durante il 2000.\nTour promozionale.\nPer promuovere l'album, il gruppo intraprese il Crush Tour, partito il 12 luglio 2000 dal Tokyo Dome di Tokyo, e conclusosi il 3 dicembre dello stesso anno al Great Western Forum di Inglewood."}
{"id": "789026", "revid": "486946", "url": "https://it.wikipedia.org/wiki?curid=789026", "title": "Aquali", "text": ""}
{"id": "789027", "revid": "486946", "url": "https://it.wikipedia.org/wiki?curid=789027", "title": "Voltali", "text": ""}
{"id": "789028", "revid": "486946", "url": "https://it.wikipedia.org/wiki?curid=789028", "title": "Pyroli", "text": ""}
{"id": "789031", "revid": "834", "url": "https://it.wikipedia.org/wiki?curid=789031", "title": "KuK", "text": ""}
{"id": "789032", "revid": "486946", "url": "https://it.wikipedia.org/wiki?curid=789032", "title": "Amonita", "text": ""}
{"id": "789033", "revid": "486946", "url": "https://it.wikipedia.org/wiki?curid=789033", "title": "Amonistar", "text": ""}
{"id": "789034", "revid": "22475", "url": "https://it.wikipedia.org/wiki?curid=789034", "title": "Ronflex", "text": ""}
{"id": "789041", "revid": "110157", "url": "https://it.wikipedia.org/wiki?curid=789041", "title": "Gran Premio di Svizzera 1951", "text": "Il Gran Premio di Svizzera 1951 \u00e8 stata la prima prova del Campionato mondiale di Formula 1 1951; si \u00e8 svolto sul circuito di Bremgarten il 27 maggio 1951 sulla distanza di 42 giri, per un totale di 305,76\u00a0km.\nResoconto.\nIl secondo mondiale di Formula 1, prevede due gare in 3 giorni, la prima in Svizzera il 27 maggio e la seconda ad Indianapolis, mercoled\u00ec 30 maggio.\nQuest'anno c'\u00e8 grande attesa per la sfida tutta italiana tra le Alfa Romeo e le Ferrari, pronte a darsi battaglia.\nIn qualifica non c'\u00e8 storia: le Alfa a Bremgarten sono pi\u00f9 veloci nonostante Villoresi qualifichi la sua Ferrari in prima fila dietro a Fangio e Farina. Dietro di loro nella griglia 3-2-3 c'erano Sanesi e de Graffenried (entrambi su Alfa). Piove in gara e Fangio va in testa, seguito da Farina.\nPiero Taruffi, pilota della Ferrari, sorpassa alcuni avversari fino a giungere terzo e lottare per la testa. Fangio entra ai box ma Farina ha deciso di non fermarsi e continuare ma Fangio \u00e8 pi\u00f9 veloce, ritornando primo e vincendo con pi\u00f9 di un minuto su Taruffi, che riusc\u00ec come l'argentino a superare Farina. \nSanesi e de Graffenried finiscono quarto e quinto con Ascari, che era convalescente dalle ustioni subite in una gara di Formula 2 a Genova il weekend precedente, sesto. Il 7\u00ba posto doveva andare a Stirling Moss al volante della HWM di F2 ma fin\u00ec la benzina all'ultimo giro facendosi sorpassare dal monegasco Louis Chiron su Maserati.\nGara.\nGiro pi\u00f9 veloce.\nJuan Manuel Fangio in 2:51.100, alla media di km/h 153,174\nNote.\n\"Salvo indicazioni diverse le classifiche sono tratte da \""}
{"id": "789044", "revid": "1305772", "url": "https://it.wikipedia.org/wiki?curid=789044", "title": "Bounce (album Bon Jovi)", "text": "Bounce \u00e8 l'ottavo album in studio dei Bon Jovi, pubblicato nel 2002 dalla Island Records. Come il precedente \"Crush\", anche questo disco fu registrato presso i Sanctuary II Studio (New Jersey), e sempre con Luke Ebbin nel ruolo di produttore. La realizzazione di \"Bounce\" fu fortemente influenzata dagli attentati dell'11 settembre 2001 e, infatti, il titolo dell'album fa riferimento a New York e alla sua capacit\u00e0 di riprendersi dopo gli attacchi terroristici. Un altro significato del titolo del disco, per\u00f2, potrebbe essere relativo alla bravura dei Bon Jovi di aver saputo appunto \"rimbalzare\" (traduzione in italiano di \"Bounce\") nel corso degli anni.\nGenesi e contesto.\nNella maggior parte dei testi presenti in \"Bounce\" risulta forte il riferimento agli attentati dell'11 settembre 2001, in particolare nella prima traccia \"Undivided\", che \u00e8 diventata una delle preferite del disco dai fan del gruppo. Particolare \u00e8 la storia dietro la composizione della canzone \"Open All Night\", che fu scritta da Jon Bon Jovi e Richie Sambora in risposta al finale della serie televisiva \"Ally McBeal\". Nella quinta stagione della serie (che poi sar\u00e0 anche l'ultima), infatti, lo stesso Jon aveva interterpretato per dieci puntate il ruolo dell'idraulico Victor Morrison, ma alla lunga non gli and\u00f2 bene la gestione del suo personaggio. I dissapori iniziarono quando i produttori della serie gli chiesero se sarebbe potuto rimanere per alcuni episodi in pi\u00f9, in modo che Victor si fosse sposato la protagonista Ally, interpretata da Calista Flockhart. Jon rifiut\u00f2 per il fatto che sua moglie era incinta del suo terzo figlio, Jake, e cos\u00ec alla fine si decise di far scomparire repentinamente Morrison dalla sit-com. Il testo di \"Open All Night\" descrive proprio come lo stesso Bon Jovi avrebbe voluto che si concludesse la storia del suo personaggio. Questa non era la prima volta che il gruppo scriveva una canzone con tale titolo, un brano omonimo appare, infatti, anche nel primo disco del box-set \"100,000,000 Bon Jovi Fans Can't Be Wrong\".\nRiscontro di critica e pubblico.\n\"Bounce\" non riusc\u00ec a bissare il successo ottenuto dal precedente album in studio del gruppo, \"Crush\", seppur arrivando a vendere 6 milioni di copie nel mondo e ottenendo buoni piazzamenti in diverse classifiche. Da segnalare come abbia raggiunto la top 3 della Billboard 200 negli Stati Uniti, alla posizione numero 2, diventando il primo disco del gruppo a riuscirci dai tempi di \"New Jersey\" che aveva raggiunto la vetta della classifica nel 1988. Proprio negli USA, \"Bounce\" vendette oltre 160.000 copie nella prima settimana di messa in vendita, e ci\u00f2 lo port\u00f2 a essere l'album dei Bon Jovi dal miglior debutto di sempre, almeno fino a quel momento (sar\u00e0 poi superato dal successivo \"Have a Nice Day\" nel 2005). Inoltre, il disco si piazz\u00f2 alla posizione #1 della Eurochart Hot 100 Singles, anche se non raggiunse mai il primo posto in alcuna classifica europea. Tuttavia, nonostante questi buoni risultati, \"Bounce\" divenne l'album in studio di minor successo del gruppo dai tempi di \"7800\u00b0 Fahrenheit\" del 1985.\nD'altro canto, la critica si dimostr\u00f2 molto fredda nei confronti del disco, accusando particolarmente la musica dei Bon Jovi di essere troppo stereotipata.\nTour promozionale.\nPer promuovere l'album, il gruppo intraprese il Bounce Tour, partito l'8 dicembre 2002 dall'Etihad Stadium di Melbourne, e conclusosi l'8 agosto 2003 al Giants Stadium di East Rutherford. Per quanto riguarda l'Italia, il tour fece tappa nelle seguenti date:"}
{"id": "789046", "revid": "287204", "url": "https://it.wikipedia.org/wiki?curid=789046", "title": "Fanam", "text": "Fanam (o \"Fanon\") \u00e8 una piccola moneta d'oro (mai superiore al mezzo grammo) emessa da vari principati dell'India meridionale tra il XVII e il XIX secolo.\nNel sistema monetario indiano, il fanam era la 36\u00aa parte di una pagoda. La rupia agli inizi del XX secolo valeva 7 fanam.\nFurono coniate da molte autorit\u00e0 tra cui Muhammad Shah (1719-1748).\nAnche diversi regnanti europei hanno battuto monete in questa denominazione tra cui Carlo II d'Inghilterra (1660-1685) a Madras.\nFurono anche coniati fanam d'argento e fanam di rame.\nIl \"fanam\" fu emesso anche in Travancore, con un valore di 1/7 della rupia di Travancore, mentre nell'India danese fu emesso il \"fano\", dal valore di 1/8 della rupia dell'India danese e nell'India francese fu emesso il \"fanon\", dal valore di 1/8 della rupia dell'India francese."}
{"id": "789052", "revid": "88740", "url": "https://it.wikipedia.org/wiki?curid=789052", "title": "KUK", "text": ""}
{"id": "789053", "revid": "1543377", "url": "https://it.wikipedia.org/wiki?curid=789053", "title": "Grazia irresistibile", "text": "La grazia irresistibile o \"grazia efficace\", \u00e8 una dottrina soteriologica della teologia cristiana, particolarmente associata al Calvinismo e a Agostino d'Ippona. Essa insegna che la grazia salvifica di Dio viene efficacemente applicata a coloro che Dio si \u00e8 proposto di salvare (gli eletti) e, quando Dio lo ritiene opportuno, vince la loro resistenza ad ubbidire all'appello dell'Evangelo, portandoli ad una fede salvifica in Cristo senza che niente e nessuno lo possa impedire (doppia predestinazione).\nQuesta dottrina \u00e8 uno dei cosiddetti cinque punti del Calvinismo definiti originalmente al sinodo di Dordrecht del 1618 come risposta al partito arminiano che contestava lo schema predestinazionista della Confessione di fede belga.\nSommario della dottrina.\nQuesta dottrina espone la dinamica attraverso la quale Dio, con il suo Santo Spirito porta alla conversione a Cristo coloro che egli ha predestinato a ricevere la grazia della salvezza. Essa \u00e8 quindi un elemento del sistema dottrinale calvinista dal quale non pu\u00f2 essere separato. Questa dottrina presuppone il concetto di predestinazione e quello di depravazione totale della creatura umana (derivato dal luteranesimo) nella sua attuale condizione.\nSecondo la comprensione calvinista dei dati presentati dal Nuovo Testamento, la creatura umana, pur udendo il messaggio di salvezza dell'Evangelo \u00e8 riluttante ad accoglierlo con fede e, se dipendesse da lei, non lo farebbe mai. Difatti troppo ostinata \u00e8 la sua volont\u00e0 ad essere autonoma da Dio: \u00e8 fondamentalmente ostile e ribelle alla sua volont\u00e0 rivelata. \u00c8 troppo orgogliosa per piegarsi all'offerta dell'Evangelo, preferendo persino la perdizione pur di non doverlo fare. Se dipendesse da lei, non avrebbe speranza alcuna di essere salvata e tornare in fiduciosa ed ubbidiente comunione con Dio (ammesso che mai lo desideri veramente). Dio, per\u00f2, nella sua misericordia, si \u00e8 prefisso dall'eternit\u00e0 di accordare la grazia della salvezza ad un certo numero di creature umane attraverso la persona e l'opera di Ges\u00f9 Cristo. Egli cos\u00ec le chiama attraverso l'annuncio dell'Evangelo e quanti Iddio ha preordinato alla salvezza vi rispondono con gioia proprio perch\u00e9, a suo tempo, Dio \"intenerisce il loro cuore\" e piega la loro ostinata (ed autolesionista) volont\u00e0 ribelle attraverso l'opera dello Spirito Santo facendo in modo che essi \"scelgano per lui\", si ravvedano dai loro peccati e credano in Cristo seguendolo volentieri. \u00c8 quanto la teologia riformata chiama vocazione o chiamata efficace. Quanti sono stati destinati alla vita eterna verranno irresistibilmente a Cristo rendendolo loro Signore e Salvatore.\nI canoni di Dordrecht affermano (II/IV,4): \u00ab\u00c8 vero che dopo la caduta, \u00e8 sopravvissuta nell'uomo una luce naturale. Grazie ad essa egli conserva una certa conoscenza di Dio e delle cose naturali, discerne tra l'onesto e il disonesto e dimostra di possedere una certa pratica ed una certa ricerca della virt\u00f9, nonch\u00e9 una disciplina esterna. Ma non \u00e8 certo con questa luce naturale che potr\u00e0 giungere alla conoscenza salutare di Dio e convertirsi a Lui, poich\u00e9 non usa neanche rettamente le cose naturali e civili, e tenta in vari modi, anzi, di spegnere questa luce e di mantenerla nell'ingiustizia, essendo cos\u00ec senza scuse davanti a Dio\u00bb.\nAlcuni testi biblici probanti.\nIl sesto capitolo del \"Vangelo secondo Giovanni\" contiene tre espressioni di Ges\u00f9 stesso che sintetizzano l'idea che nessuno possa ubbidire a Dio fintanto che Dio stesso non lo rigeneri spiritualmente mettendolo in grado di poterlo fare. L'apostolo Paolo, nella \"Lettera ai Romani\", conferma che coloro che sono stati predestinati alla salvezza, vengono chiamati, giustificati e glorificati in modo certo, senza, cio\u00e8 che nessuno possa impedirlo.\nAltri testi paiono confermare questa dottrina.\nObiezioni a questa dottrina.\nQuei cristiani che si identificano nell'Arminianesismo e particolarmente i seguaci di John Wesley e del movimento metodista respingono questa dottrina calvinista. Credono, al contrario che la grazia preveniente di Dio, fornita a tutti gli esseri umani allo stesso modo, li attiri verso il suo amore e salvezza. Secondo questa prospettiva, (1) dopo l'universale dispensazione di grazia, da parte di Dio, all'umanit\u00e0, la volont\u00e0 dell'essere umano, prima avversa a Dio e incapace di ubbidire, pu\u00f2 ora scegliere di ubbidire e (2) sebbene la grazia di Dio sia una potente iniziativa divina per operare salvezza, essa pu\u00f2 essere resistita e respinta anche definitivamente.\nTesti biblici contrapposti.\nQuando i calvinisti propongono i testi biblici succitati, soprattutto in Giovanni, gli arminiani rispondono che in essi, il senso di \"attirare\" (\u03b5\u03bb\u03ba\u03c5\u03c3\u03c9, \"helkus\u00f4\") non voglia necessariamente dire un atto di forza (bench\u00e9 questo sia il significato pi\u00f9 ricorrente), ma una dolce persuasione che pu\u00f2 essere resistita, dato che se essa fosse davvero irresistibile, il testo \u00abIo, quando sar\u00f2 elevato da terra, attirer\u00f2 tutti a me\u00bb () significherebbe che tutti sarebbero attratti a Cristo e quindi salvati. I calvinisti ribattono che non c'\u00e8 motivo di deviare nemmeno l\u00ec dal significato corrente di \"attrarre\" perch\u00e9 quel testo si riferisce non alla chiamata interiore irresistibile alla salvezza (universale) ma all'inaugurazione del Regno di Dio. In ogni caso, Giovanni 6:44 si potrebbe cos\u00ec prestare solo all'universalismo o al Calvinismo, non all'Arminianesimo.\nCos\u00ec i canoni di Dordrecht (III/IV,10): \u00abIl fatto che altri chiamati dal ministerio dell'Evangelo vengano a Dio e siano convertiti, non dev'essere attribuito all'uomo, come se con il suo libero arbitrio sidistinguesse dagli altri che come lui hanno ricevuto una grazia simile e sufficiente per credere e convertirsi (ci\u00f2 che sostiene l'eresia dell'orgoglio di Pelagio). Deve invece essere attribuito a Dio che, dal fatto che ha eletto i suoi da ogni eternit\u00e0 in Cristo, li chiama anche con efficacia e in tempo opportuno, d\u00e0 loro fede e pentimento e avendoli liberati dalla potenza delle tenebre, li porta nel Regno del suo Figlio, affinch\u00e9 annuncino le virt\u00f9 di Colui che li ha chiamati dalle tenebre alla sua meravigliosa luce, e che non si glorificano in s\u00e9 stessi, ma nel Signore, come la Scrittura apostolica testimonia in molti passi\u00bb.\nPer il resto, la maggior parte dei raggruppamenti cristiani crede alla sufficiente capacit\u00e0 umana di rispondere all'appello dell'Evangelo (altrimenti, dicono, l'evangelizzazione sarebbe irragionevole). La corruzione dovuta al peccato non sarebbe quindi totale. Altri, influenzati dall'ideologia antropocentrica contemporanea sono scandalizzati alla sola idea che l'uomo sia privo di libero arbitrio o asservito al peccato salvo poi tollerare le idee secolari pi\u00f9 o meno deterministe che vedono l\u00ea scelte umane condizionate dall'ambiente o da circostanze psicologiche."}
{"id": "789054", "revid": "2184720", "url": "https://it.wikipedia.org/wiki?curid=789054", "title": "Have a Nice Day (album Bon Jovi)", "text": "Have a Nice Day \u00e8 il decimo album in studio dei Bon Jovi, pubblicato nel 2005 dalla Island Records. Come i due precedenti \"Crush\" e \"Bounce\", anche questo disco fu registrato presso i Sanctuary II Studio (New Jersey), ma con la novit\u00e0 di John Shanks come produttore al posto di Luke Ebbin. Con oltre 202 000 copie vendute in totale nella prima settimana di messa in vendita e un debutto al secondo posto della Billboard 200, \u00e8 l'album dei Bon Jovi venduto pi\u00f9 velocemente di sempre.\nDa \"Have a Nice Day\" furono estratti tre singoli: l'omonimo \"Have a Nice Day\", \"Who Says You Can't Go Home\", e \"Welcome to Wherever You Are\".\nGenesi e contesto.\n\"Have a Nice Day\" fu originariamente registrato nell'estate del 2004 e, inizialmente, la sua pubblicazione era prevista per l'inizio del 2005. Tuttavia, a causa di vari motivi e dibattiti tra band e casa discografica, l'uscita del disco fu posticipata per settembre. Questo comport\u00f2 vari cambiamenti nell'album, dal momento che furono scritte e registrate nuove canzoni in tale arco di tempo, ma ne furono rimosse pure delle altre. Per questo motivo, la versione \"pre-pubblicazione\" di \"Have a Nice Day\" \u00e8 leggermente diversa da quella originale, con incluse versioni alternative di alcuni brani (dal testo alternativo e da sonorit\u00e0 diverse). Ecco per intero la lista delle tracce della versione demo dell'album, in cui \u00e8 diversa anche la posizione di varie canzoni:\nDiversi brani di questa versione del disco iniziarono a trapelare su internet verso la fine del 2004. Tre le canzoni escluse poi dalla versione originale: \"These Open Arms\", \"Unbreakable\", e \"Nothing\". L'ultima venne eliminata a causa della sua somiglianza con \"I Am\", che rimase nell'album. Altro brano a essere cancellato fu una versione duetto di \"Who Says You Can't Go Home\" con Keith Urban, presumibilmente per il fatto che John Shanks ritenne le voci di Jon Bon Jovi e di Urban troppo simili e, quindi, difficili da distinguere. Nella versione finale dell'album, infatti, Urban venne sostituito da Jennifer Nettles.\nBonus DVD: Live from Atlantic City.\nOltre alla versione standard dell'album \u00e8 stata pubblicata anche un'edizione limitata comprendente l'album originale ed un DVD bonus intitolato \"Live from Atlantic City\", contenente 5 tracce registrate live. Il filmato \u00e8 stato registrato dal vivo durante un concerto al Borgata Hotel di Atlantic City il 21 novembre 2004 per promuovere l'uscita del box set \"100,000,000 Bon Jovi Fans Can't Be Wrong\". Tutte le canzoni del DVD sono tratte dal box set ad eccezione di \"Everyday\", che \u00e8 tratta dall'album \"Bounce\".\nTracce.\nIl DVD contiene anche un documentario (8 min : 21 s) sulla realizzazione dell'album \"Have a Nice Day\" e una galleria fotografica.\nConcerto originale (Atlantic City, Borgata Hotel, 21 novembre 2004).\ndi seguito la scaletta dei brani effettivamente eseguiti quella serata:\n[*] = brano tratto dal box set \"100,000,000 Bon Jovi Fans Can't Be Wrong\"\nReazioni della critica.\nChristian Hoard di \"Rolling Stone\" ha conferito all'album un punteggio di 3 stelle, affermando che \"Have a Nice Day\" contiene ballate acustiche come \"Bells of Freedom\", definite \u00abvagamente noiose\u00bb, ma anche inni energici come \"I Want to Be Loved\", potenzialmente cantabili almeno quanto \"Livin' on a Prayer\".\nStephen Thomas Erlewine di All Music Guide invece evidenzia da un lato la propensione di Jon Bon Jovi per i testi, a seguito della quale la band si trova in una situazione di comfort; dall'altro, afferma che talvolta l'eccessiva spinta sui cori rende i loro brani stridenti anzich\u00e9 trasformarli in inni.\nCuriosit\u00e0.\nEsiste una versione con arrangiamento diverso di \"Last Man Standing\" all'interno del box-set \"100,000,000 Bon Jovi Fans Can't Be Wrong\".\nTour promozionale.\nPer promuovere l'album, il gruppo intraprese l'Have a Nice Day Tour, partito il 2 novembre 2005 dalla Wers Fargo Arena di Des Moines, e conclusosi il 29 luglio 2006 al Giants Stadium di East Rutherford."}
{"id": "789055", "revid": "33689", "url": "https://it.wikipedia.org/wiki?curid=789055", "title": "Kuk", "text": ""}
{"id": "789063", "revid": "287204", "url": "https://it.wikipedia.org/wiki?curid=789063", "title": "Hakan Yakin", "text": ""}
{"id": "789069", "revid": "1632387", "url": "https://it.wikipedia.org/wiki?curid=789069", "title": "Demonic", "text": "Demonic \u00e8 un album della band thrash metal Testament pubblicato nel 1997.\nIl disco.\n\u00c8 definito come il disco pi\u00f9 violento mai registrato dal gruppo, per via di marcate influenze groove metal e death metal, in parte avvertibili anche nel precedente \"Low\". Il disco presenta anche un ottimo livello di tecnica strumentale, sviluppata grazie anche al contributo del batterista Gene Hoglan. Inoltre suona nel disco Derrick Ramirez, cugino di Eric Peterson nonch\u00e9 il primo chitarrista della storia dei Testament, qui nel ruolo di bassista.\nIn New Eyes of Old \u00e8 presente alla chitarra solistica Glen Alvelais, entrato in formazione a disco ormai ultimato e uscito dal gruppo dopo poco.\nL'ex batterista dei Machine Head Chris Kontos viene ringraziato per avere ispirato \"Hatreds Rise\" e \"Distorted Lives\", probabilmente nel breve periodo in cui si era unito ai Testament."}
{"id": "789070", "revid": "6555461", "url": "https://it.wikipedia.org/wiki?curid=789070", "title": "XRCD", "text": ""}
{"id": "789073", "revid": "278830", "url": "https://it.wikipedia.org/wiki?curid=789073", "title": "Tania Zamparo", "text": "Biografia.\nDopo il conseguimento della maturit\u00e0 classica sperimentale si laurea in Lettere moderne indirizzo Lingue e Letterature straniere. L'11 settembre del 2000 a Salsomaggiore Terme vince la 61\u00aa edizione del concorso Nazionale Miss Italia e viene eletta Miss Italia 2000. Dal novembre 2000 al giugno 2001 conduce il programma \"Rai Uno Spot\" in onda su Rai 1, insieme a Barbara Clara Pereira, venezuelana \"Miss Italia nel mondo 2000\", e a Fabrizio Gatta.\nNel 2004 partecipa come protagonista di puntata a un episodio della quarta stagione di \"Don Matteo\" e recita nel film \"Colori\", regia di Cristiano Ceriello. Nel 2006, sempre per la regia di Ceriello, recita in \"Film D\". Nel 2005 \u00e8 protagonista dei 24 episodi di \"In Crociera\", \"docufiction\" di viaggi in onda sul canale tematico Marcopolo in onda su Sky.\nDa settembre 2005 a giugno 2007 affianca Luciano Rispoli nella conduzione del Tappeto Volante, su Canale Italia. Dal 2007 conduce \"Village Club Viaggi\", notiziario di informazione turistica. Dal 30 agosto 2008 \u00e8 una delle conduttrici di Sky Sport 24, il canale \"all news\" dedicato esclusivamente alle notizie sportive. Dall'8 novembre 2009 al 30 giugno 2010 conduce il magazine di rugby \"Terzo Tempo\" in onda ogni domenica su Sky Sport 2.\n\u00c8 giornalista pubblicista dal 2011. Ha condotto gli approfondimenti e le presentazioni da studio delle partite del torneo di rugby Sei Nazioni trasmesso da Sky Sport nelle edizioni dal 2010 al 2013 e delle partite della Rugby World Cup 2011. Nel 2013 conduce anche \"Better Magazine\", su Lottomatica TV. Nel 2014 lascia Sky, e nella stagione sportiva 2014/15 \u00e8 conduttrice della trasmissione \"In casa Napoli\" in onda sulla TV campana Piuenne. Si \u00e8 dichiarata tifosa della Lazio.\nVita privata.\nNel dicembre 2013 si sposa con il manager svizzero Gianluigi Pacini Battaglia, dal quale ha avuto due figli: Francesco, nato nel 2012 e Gabriele, nato nel 2015. Vive a Lugano."}
{"id": "789075", "revid": "124828313", "url": "https://it.wikipedia.org/wiki?curid=789075", "title": "Andrea Agresti", "text": "Biografia.\nDiplomato ISEF, inizia la sua carriera artistica nel 1993 come autore e conduttore di alcuni programmi radiofonici (tra cui \"Sorrisi e sfondoni\"). Il suo esordio televisivo risale al 1993 nella trasmissione \"Telepirata\" in onda su Toscana TV. Nel 1995 debutta come attore nel film comico-grottesco \"Cannibali\" scritto da Niki Giustini. Partecipa su Video Firenze alla trasmissione \"Il Gallo Parlante\".\nNel 1997 approda a RTV 38 con la trasmissione \"Per la strada Vincenzo\" e nel 1998 conduce \"Ufficio Reclami\" sempre su RTV 38 e su Odeon TV, fino ad approdare nel 1999 a Canale 5 come inviato per \"Striscia la notizia\". Nel 2002 e 2003 conduce con Stefania Orlando e Mauro Marino la trasmissione \"Giro festival\" in onda su Rai 2, partecipa al \"Maurizio Costanzo show\" e diventa inviato speciale per la trasmissione \"I Raccomandati\" condotta da Carlo Conti su Rai 1.\nNel 2004 partecipa alla trasmissione di Rai 1 \"Baciami Versilia\" e recita nella fiction di Canale 5 \"Carabinieri\". Nel 2005 entra nel gruppo de \"Le Iene\" di cui tuttora fa parte. Nel 2007 torna su Rai 1 a \"I Raccomandati\" e \"Fratelli di test\", nel 2008 sempre su Rai 1 partecipa alla trasmissione \"Miss Italia\", nel 2009 a \"Note d'incanto\" su Rai 2 presenta il singolo \"Sono giocondo\", nel 2010 entra nel cast comico di \"Voglia di aria fresca\" su Rai 1. Recita in spettacoli teatrali quali \"Ehi... ragazzi W la vita\" con Novello Novelli, \"Il Decamerone\" con Carlo Monni, \"Agresti domiciliari\" e \"Iena Ridens\" da lui scritto con Walter Santillo.\nDal 1999 al 2006 \u00e8 presentatore per Toscana ed Umbria delle selezioni del concorso Miss Italia. Dal 2009 gira l'Italia con uno spettacolo di musica anni 70 80 90 e cabaret con la 4ever Band ed uno show di sigle cartoon anni ottanta con gli Squinternati animati.\nNel 2013 pubblica il libro \"OPERCOLI DI SAGGEZZA\", edito da Masso delle fate.\nNel 2016-2017-2018 \u00e8 conduttore de \"Le Iene\" insieme a Nicola Savino, Nadia Toffa, Matteo Viviani e Giulio Golia.\nNel 2018 partecipa a \"Tale e quale show\" su Rai 1, condotto da Carlo Conti.\nNel 2019 va in tourne\u00e8 con Omar Pedrini in \u201cSenza vento\u201d tour dove canta i brani dei Timoria.\nNel 2021 pubblica il libro BLISTER DI SAPIENZA, edito da Masso delle fate.\nNel 2021 va in tourne\u00e8 con lo spettacolo LA IENA E IL DRAGO con Giorgio Vanni.\nNel 2021 \u00e8 giudice della trasmissione All Together Now su Canale 5, condotto da Michelle Hunziker."}
{"id": "789076", "revid": "289247", "url": "https://it.wikipedia.org/wiki?curid=789076", "title": "S. Antonio Abate", "text": ""}
{"id": "789081", "revid": "124657141", "url": "https://it.wikipedia.org/wiki?curid=789081", "title": "Perseveranza dei santi", "text": "La perseveranza dei santi (o \"preservazione dei santi\", o \"eterna sicurezza\") \u00e8 una controversa dottrina della teologia cristiana particolarmente associata al Calvinismo. Essa fa parte dei cinque punti del Calvinismo definiti al Sinodo di Dordrecht. Essa insegna che coloro che Dio ha efficacemente chiamato alla salvezza e quindi all'eterna comunione con Lui (\"santi\" secondo la Bibbia), non possono scadere dalla grazia e perdere la loro salvezza. Quand'anche, nella loro vita, subentrassero impedimenti o peccati tali da farli arretrare nel cammino della fede o persino dovessero, per qualche motivo, giungere a rinnegare la loro professione di fede, essi (se sono autentici eletti) presto o tardi se ne ravvedrebbero tornando cos\u00ec in comunione con Dio. Questa dottrina si basa sul presupposto che la salvezza \u00e8 opera di Dio dal principio alla fine, che Dio \u00e8 fedele alle Sue promesse, e che niente e nessuno potr\u00e0 frustrare i Suoi sovrani propositi.\nQuesta dottrina, nell'attuale panorama ecclesiastico protestante, pu\u00f2 apparire sotto due forme: (1) la tradizionale dottrina calvinista che si ritrova nelle confessioni di fede cristiane riformate, e (2) una variante non-tradizionale che si ritrova in alcune chiese battiste e di altra denominazione. In un certo qual senso entrambe le forme descrivono i coloro che autenticamente sono cristiani come \"una volta salvati, per sempre salvati\", ma esse attribuiscono all'aggettivo \"salvati\" un significato diverso, a seconda che esso includa o no l'esperienza della santificazione. \u00c8 per questa differenza che i calvinisti tradizionali tendono a preferire il termine storico \"perseveranza dei santi\", mentre chi sostiene la dottrina non tradizionale di solito preferisce il termine meno tecnico di \"eterna sicurezza\", \"certezza incondizionata\" o simili. Queste dottrine si assomigliano e spesso sono confuse. Sebbene abbiano lo stesso fine (cio\u00e8 la certezza eterna della salvezza), lo raggiungono per strade diverse.\nI seguaci di John Wesley concordano con gli arminiani che anche un vero cristiano possa perdere la sua salvezza, ma non concordano sul fatto se essi possano in qualche modo ricuperarla oppure no. Altri cristiani come i cattolici-romani e gli Arminiani respingono entrambe le versioni di questa dottrina.\nSommario della dottrina.\nLa tradizione riformata ha coerentemente visto la dottrina della perseveranza come un corollario naturale del suo schema generale di predestinazione. Dall'eternit\u00e0 Dio si \u00e8 compiaciuto di scegliere un certo numero di peccatori e di accordare loro la grazia della salvezza. Essi sono stati prosciolti dalla loro colpevolezza espiando i loro peccati attraverso il sacrificio di Cristo. Dio, cos\u00ec, ha irresistibilmente attratto a S\u00e9 gli eletti e li ha rigenerati spiritualmente affinch\u00e9 si rendessero conto del loro bisogno, si ravvedessero dai loro peccati e si affidassero al Signore e Salvatore Ges\u00f9 Cristo. Essi continueranno perci\u00f2 a rimanere in questa condizione di salvati attraverso l'opera efficace dello Spirito Santo e niente e nessuno potr\u00e0 pi\u00f9 strapparli dall'amore di Dio. Finch\u00e9 rimangono in questo mondo, per la debolezza della natura umana, essi potranno avere \"alti e bassi\" nella loro vita cristiana, ed anche allontanarsi temporaneamente, per qualche motivo, da Dio. Prima o poi, per\u00f2, se ne ravvedranno e torneranno in comunione con Dio. L'opera che Dio ha iniziato a fare in loro, continuer\u00e0 fedelmente sino al successo finale dei Suoi propositi di salvezza.\nI Calvinisti credono pure che tutti coloro che sono nati di nuovo e giustificati davanti a Dio, procederanno gradualmente ma sicuramente nella santificazione. Se questo non avviene, pu\u00f2 essere prova di non essere stati veramente salvati. Dopo che Dio ha rigenerato una persona, essa non potr\u00e0 cancellare l'avvenuto e tornare sui suoi passi. Dio l'ha trasformata, infatti, al di l\u00e0 della sua capacit\u00e0 di alterarne la realt\u00e0 e quindi perseverer\u00e0 nella fede.\nTesti biblici probanti.\nInoltre, con un ragionamento a fortiori, i calvinisti tradizionali appoggiano la loro dottrina con Romani 8:32 \"Colui che non ha risparmiato il proprio Figlio, ma lo ha dato per noi tutti, non ci doner\u00e0 forse anche tutte le cose con lui?\". Si chiedono, cio\u00e8, se Dio, per realizzare la nostra salvezza, \u00e8 giunto al punto da non risparmiare nemmeno il proprio Figlio, non potrebbe Egli pure conservare in essa i credenti fino alla fine?\nTesti biblici difficili.\nI Calvinisti ammettono che vi sono testi biblici di difficile interpretazione che sembrerebbero andare in senso contrario a questa dottrina, ma che possono essere spiegati. Il credente si impegna a tenere a freno la propria vecchia natura che combatte con la nuova per tutta la sua vita terrena. Inoltre molte di queste esortazioni sono date a comunit\u00e0 che comunque sono composte dalle persone pi\u00f9 diverse, non solo da credenti che danno prova di essere autentici, ma anche da persone che aderiscono alla comunit\u00e0 per motivi sociologici o \"simpatizzanti\" che ancora non hanno fatto esperienza di autentica conversione.\nEspressione formale della dottrina.\nLa dottrina tradizionale della perseveranza \u00e8 articolata nei Canoni di Dordrecht (capitolo 5), la Confessione di fede di Westminster (capitolo 17) e pu\u00f2 essere ritrovata anche in altre confessioni riformate.\nCanoni di Dordrecht (estratti): \"Quelli che Dio chiama secondo il suo immutabile disegno alla comunione di suo Figlio, nostro Signore Ges\u00f9 Cristo, e rigenera con il suo Santo Spirito, egli li libera veramente dalla dominazione e dalla servit\u00f9 del peccato durante questa vita, ma non totalmente dalla carne e da questo corpo di peccato\" (5:1); \"Poich\u00e9 Dio che \u00e8 ricco di misericordia, secondo il disegno immutabile dell'elezione, non toglie mai interamente dai suoi il suo santo Spirito, neanche nelle loro tristi cadute, e non permette che cadino al punto di perdere la grazia dell'adozione e lo stato di giustificazione, o che commettano il peccato che porta alla morte, cio\u00e8 contro lo Spirito Santo, n\u00e9 che, essendo totalmente abbandonati da Lui, essi si gettino nell'eterna perdizione\" (5:6); \"Non \u00e8 quindi n\u00e9 per i loro meriti, n\u00e9 per le loro forze, ma per la misericordia gratuita di Dio che non perderanno totalmente la fede e la grazia e non rimarranno nei loro errori, ci\u00f2 non solo potrebbe capitare con facilit\u00e0, ma capiterebbe senz'altro. Quanto a Dio, questo non pu\u00f2 accadere mai, poich\u00e9 il suo parere non pu\u00f2 cambiare, n\u00e9 pu\u00f2 la sua promessa svanire, n\u00e9 la vocazione secondo il suo fermo proposito essere revocata, e neppure il merito, l'intercessione e la protezione di Ges\u00f9 Cristo essere annientati, come il sigillo dello Spirito santo non pu\u00f2 essere n\u00e9 reso vano, n\u00e9 abolito\" (5:7); \"Come \u00e8 piaciuto a Dio iniziare in noi la sua opera di grazia con la predicazione del vangelo, cos\u00ec la conserva, la prosegue e la compie con l'udire, con la lettura, con le esortazioni, con le minacce ed anche con le promesse di questo stesso Vangelo, come pure con l'uso dei sacramenti\" (5:14)\nConfessione di fede di Westminster: \nVariante non tradizionale della dottrina.\nUna variante non tradizionale di questa dottrina \u00e8 stata proposta da Charles Stanley, Norman Geisler, Zane Hodges, Bill Bright ed altri. Questa concezione, come quella calvinista tradizionale, mette in evidenza come la salvezza dipenda interamente da Dio e non da ci\u00f2 che possiamo fare noi. Per questa ragione essi insistono che nulla che possa fare un credente possa influire sulla sua salvezza.\nLa dottrina non tradizionale considera il carattere e la vita di una persona, dopo aver ricevuto il dono della salvezza, come qualcosa di indipendente dal dono stesso, cio\u00e8 che la giustificazione non sia necessariamente seguita dalla santificazione (cio\u00e8 da una vita progressivamente pi\u00f9 giusta). La dottrina considera l'opera della salvezza come completamente monergista, cio\u00e8 che Dio soltanto opera e l'essere umano non debba fare nulla se non riceverla. I suoi proponenti sostengono, quindi, che ci\u00f2 che Dio ha fatto, l'essere umano non possa disfare, persino se dovesse un giorno negare l'esistenza stessa di Dio! I proponenti di questa concezione introducono cos\u00ec la categoria del cristiano carnale (incoerente) come una reale possibilit\u00e0 anche se cercheranno di aiutarlo a cambiare questa situazione certamente insoddisfacente.\nI calvinisti tradizionali, per\u00f2, negano decisamente che possa esistere una tale categoria, presupponendo la santificazione come componente imprescindibile dei veri eletti e considerando quest'ultima posizione come nulla di meno che antinomismo. Essi contestano il stesso diritto di questi di chiamarsi Calvinisti, divergendo troppo dalle basi di questa dottrina.\nNel Calvinismo tradizionale l'eletto pu\u00f2 collaborare con Dio in forza della sua rigenerazione che l'abilita a farlo. Ecco cos\u00ec come i Calvinisti tradizionali di fatto mediano fra il totale monergismo della concezione non tradizionale, ed il sinergismo dei wesleyani, arminiani e cattolici-romani, i quali sostengono come persino la persona non rigenerata possa cooperare con Dio nella salvezza. I proponenti di questa concezione non-tradizionale della perseveranza modificano il Calvinismo anche su altri punti.\nObiezioni a questa dottrina.\nLe principali obiezioni a questa dottrina \u00e8 che essa condurrebbe alla licenziosit\u00e0, cio\u00e8, uno che sappia che non perder\u00e0 mai la sua salvezza potrebbe sentirsi libero di fare ci\u00f2 che vuole senza paura di averne delle conseguenze eterne. I Calvinisti, per\u00f2, obiettano che un vero eletto ama il Signore e fa di tutto per compiacerlo in ogni cosa, essendo persuaso, dal profondo del suo cuore, che ci\u00f2 che Dio comanda \u00e8 buono e giusto. Certo sono possibili incoerenze e cadute, ed anche il migliore credente dovr\u00e0 sempre lottare contro il peccato, ma al vero eletto esse dispiaceranno e cercher\u00e0 di rimediarvi. Questa accusa potrebbe piuttosto essere fatta contro la variante non-tradizionale di questa dottrina."}
{"id": "789088", "revid": "22475", "url": "https://it.wikipedia.org/wiki?curid=789088", "title": "Artikodin", "text": ""}
{"id": "789089", "revid": "22475", "url": "https://it.wikipedia.org/wiki?curid=789089", "title": "Electhor", "text": ""}
{"id": "789090", "revid": "22475", "url": "https://it.wikipedia.org/wiki?curid=789090", "title": "Sulfura", "text": ""}
{"id": "789097", "revid": "13102", "url": "https://it.wikipedia.org/wiki?curid=789097", "title": "Teatro Romano di Volterra", "text": ""}
{"id": "789098", "revid": "1632387", "url": "https://it.wikipedia.org/wiki?curid=789098", "title": "The Very Best of Testament", "text": "The Very Best of Testament \u00e8 una raccolta dei Testament, pubblicata nel 2001 dalla Atlantic Records via Rhino Records.\nArrivata sul mercato nel momento in cui il gruppo viveva dei \"riappacificamenti\" con alcuni ex-membri della band.\nLe tracce, poste in rigoroso ordine cronologico, sono state tutte rimasterizzate per l'occasione.\nCuriosamente, non appare nessun pezzo proveniente dall'album Souls of Black, rappresentato abbastanza bene in copertina."}
{"id": "789113", "revid": "767487", "url": "https://it.wikipedia.org/wiki?curid=789113", "title": "Stefano Rossi Crespi", "text": "Gli inizi.\nInizia a suonare la chitarra verso i dodici anni grazie alle lezioni del padre Giulio. Verso la fine degli anni ottanta comincia a comporre le sue prime canzoni.\nI suoi pezzi piacciono al talent scout Giancarlo Cesaroni, fondatore del \"Folk Studio\", che lo propone prima nello spazio dedicato ai giovani, la domenica pomeriggio, e poi nella programmazione serale. Comincia cos\u00ec ad esibirsi davanti al competente pubblico del \"Folk Studio\", che apprezza le sue proposte.\nSempre in quegli anni, fonda il trio acustico PiSteDaPi, con la stessa Danila Massimi e con Pino Marino, con il quale nel 1995 ottiene un grande riconoscimento a livello nazionale, quando con la sua canzone \u201c\"Non Varcare\"\u201d, vince il \"Premio Citt\u00e0 di Recanati\". \nNel 1996, sempre a Recanati, con il suo pezzo \u201c\"Passi di danza\"\u201d, il trio PiSteDaPi arriva alla fase finale del Premio.\nSuccessivamente comincia a tenere concerti, come solista, in luoghi di prestigio della Capitale come il \"Teatro Olimpico\", il \"Palazzo delle Esposizioni\" in occasione della rassegna \u201c\"A Scena Aperta\"\u201d, l\u2019\"Alpheus\", il \"Locale\", il \"Lettere Caff\u00e8\", il \"Baffo della Gioconda\", ed a partecipare a numerose rassegne musicali.\nIl primo album.\nNel 1999, con i brani \u201c\"La Citt\u00e0\"\u201d e \u201c\"Il Comico\"\u201d, vince l'Edizione del Premio Pavanello di Trento.\nEdoardo De Angelis, storico autore della scuola romana, lo invita a partecipare alle sue tourn\u00e9e, dandogli la possibilit\u00e0 di proporre i suoi brani, in tutta Italia, in apertura dei suoi concerti.\nNel 2005, dall'incontro con l'etichetta \u201cTempi Moderni Edizioni\u201d e con il musicista Fabrizio Fornaci, che ha curato la produzione artistica e gli arrangiamenti, nasce il suo primo cd dal titolo \u201c\"Vola via\"\u201d."}
{"id": "789115", "revid": "729019", "url": "https://it.wikipedia.org/wiki?curid=789115", "title": "Vola via", "text": "Vola via \u00e8 il primo album di Stefano Rossi Crespi ed \u00e8 stato pubblicato nel 2005.\nMusicisti.\nStefano Rossi Crespi: voce\nFabrizio Guarino: chitarre\nDanilo Cherni: pianoforte\nFabrizio Fornaci: tastiere e programmazione\nAlessandro Cercato: basso\nClaudio Fonte: batteria\nLuisa Bruno: voce\nAltri musicisti.\nRiccardo Fassi: pianoforte in \u201c\"Amico mio\"\u201d\nStefano Cantarano: contrabbasso in \u201c\"Amico mio\"\u201d\nDanila Massimi: voce ne \u201c\"Il soldato\"\u201d"}
{"id": "789116", "revid": "228587", "url": "https://it.wikipedia.org/wiki?curid=789116", "title": "Marc Lazar", "text": "Studioso dell'estrema sinistra e della politica italiana, \u00e8 dal 1999 professore universitario di Storia e Sociologia politica all'Institut d'\u00e9tudes politiques (IEP) de Paris e dal 2000 al 2007 \u00e8 stato direttore de \"l'\u00e9cole doctorale\" dello stesso e \"visiting professor\" presso la Libera universit\u00e0 internazionale degli studi sociali Guido Carli di Roma. \nCarriera.\nMarc Lazar ha fatto parte della prima promozione del ciclo superiore di Storia dell'IEP di Parigi nel 1977. In origine professore di liceo, ha ottenuto il dottorato presso l'\u00c9cole des hautes \u00e9tudes en sciences sociales, per poi insegnare all'.\nHa lavorato sul comunismo, sullo studio completo dei partiti politici della sinistra socialista e socialdemocratica in Europa occidentale, sui rapporti tra la sinistra e i servizi pubblici in Francia, oltre che sulle mutazioni della democrazia in Italia.\n\u00c8 ricercatore al Centre d\u2019histoire de Sciences Po, e ricercatore associato al Centre d\u2019\u00e9tudes et de recherches internationales, di cui dirige il gruppo di ricerca sull'Italia contemporanea.\nStudioso in storia politica e in sociologia politica, \u00e8 sostenitore di una pi\u00f9 alta concettualizzazione nella ricerca storica e dell'apertura della storia alla sociologia e alla scienza politica.\nDall'anno accademico 2010/11 parteciper\u00e0 all'insegnamento della prima laurea magistrale in \"International Relations\" in lingua inglese della Libera universit\u00e0 internazionale degli studi sociali Guido Carli (LUISS) Inoltre, \u00e8 presidente dello Scientific Council della School of Government della LUISS, dove insegna anche al Master in Affari Politici Italiani.\nTesi sul comunismo francese.\nNel suo saggio \"Le Communisme, une passion fran\u00e7aise\" (2002), avanza che il Partito comunista francese ha cessato di esistere nella vita politica francese, bench\u00e9 si mantenga la sua cultura politica: Distinguendosi dagli storici e pensatori politici che considerano il totalitarismo un fenomeno storicamente e concettualmente limitato ad alcuni casi, egli arriva a considerare il comunismo francese una Tali tesi verranno accolte freddamente dal PCF, la critica dell'opera ne \"L\u2019Humanit\u00e9\" intitolata anche \u00ab Quand Marc Lazar fur\u00e8te \u00bb, in riferimento a Fran\u00e7ois Furet e al suo saggio \"Le Pass\u00e9 d\u2019une illusion\" (1995)."}
{"id": "789117", "revid": "486946", "url": "https://it.wikipedia.org/wiki?curid=789117", "title": "Minidraco", "text": ""}
{"id": "789118", "revid": "486946", "url": "https://it.wikipedia.org/wiki?curid=789118", "title": "Dracolosse", "text": ""}
{"id": "789120", "revid": "125310235", "url": "https://it.wikipedia.org/wiki?curid=789120", "title": "Kledi Kadiu", "text": "Biografia.\nNato a Tirana, in Albania il 7 aprile 1974. Entra giovanissimo all'Accademia Nazionale di Danza dove si \u00e8 diplomato nel 1992. Nello stesso anno \u00e8 entrato a far parte del corpo di ballo del Teatro dell'Opera di Tirana dove ha ricoperto, fin dall'inizio, ruoli solistici in balletti di repertorio quali \"Giselle\", \"Lo schiaccianoci\", \"Don Chisciotte\" e \"Dafni e Cloe\". Il mastro Carlo Palacios fu il primo a riconoscerne le doti, come riconoscer\u00e0 in una intervista sul palco a Castelnovo ne' Monti, e a indirizzarlo verso la carriera nel mondo della televisione. La prima esperienza televisiva arriva nel 1996 e dall'anno seguente \u00e8 diventato primo ballerino in programmi noti al grande pubblico quali \"Buona Domenica\", \"C'\u00e8 posta per te\" ed \"Amici di Maria De Filippi\".\nNel 2004 Kledi ha fondato a Roma la Kledi Dance, una scuola di danza\".\" Nel 2005 \u00e8 arrivata anche la prima esperienza cinematografica con \"Passo a due\" (coreografie di Mauro Mosconi), a cui \u00e8 seguito il film \"La cura del gorilla\" con Claudio Bisio. Nel 2006 Kledi \u00e8 stato il protagonista della fiction televisiva \"Ma chi l'avrebbe mai detto\". Nella stagione teatrale 2007-2009 \u00e8 protagonista in \"Giulietta e Romeo\" di Fabrizio Monteverde con il Balletto di Roma.\nNel 2009 esce il libro autobiografia dal titolo \"Meglio di una favola\", che nel maggio dello stesso anno riceve a Napoli il premio Elsa Morante Ragazzi. Nel 2010 Kledi \u00e8 testimonial degli eventi Albania-Italia \"Due popoli, un mare, un'amicizia\". Nel 2010 esordisce come conduttore nel programma \"DANZA\", in onda su Rai 5.\nA settembre 2012 al Festival del Cinema di Venezia \u00e8 uno dei protagonisti e testimoni del film di Daniele Vicari \"La nave dolce\", vincitore del premio della critica Pasetti. A novembre 2013 fino a maggio 2017 diventa uno dei docenti di danza della scuola di \"Amici\" in onda su Canale 5. Nell'inverno 2016 torna in prima serata in qualit\u00e0 di \"capitano-squadra\" (insieme a Rudy Zerbi, Stefano De Martino, Maurizio Zamboni e Attilio Fontana) nella prima stagione di \"Peque\u00f1os gigantes\", talent show per bambini condotto da Bel\u00e9n Rodr\u00edguez su Canale 5.\nVita privata.\nIl 28 giugno 2018 si \u00e8 sposato con Charlotte Lazzari, ballerina e insegnante di yoga, con la quale ha avuto due figli."}
{"id": "789123", "revid": "1632387", "url": "https://it.wikipedia.org/wiki?curid=789123", "title": "First Strike Still Deadly", "text": "First Strike Still Deadly \u00e8 una compilation pubblicata dalla thrash metal band Testament nel 2001. Il disco presenta ri-registrazioni di vecchi classici tratti dai primi due album del gruppo, e, in aggiunta, di \"Reign of Terror\" che proviene dal loro primo demo."}
{"id": "789125", "revid": "287204", "url": "https://it.wikipedia.org/wiki?curid=789125", "title": "Germignon", "text": ""}
{"id": "789126", "revid": "287204", "url": "https://it.wikipedia.org/wiki?curid=789126", "title": "Hericendre", "text": ""}
{"id": "789127", "revid": "287204", "url": "https://it.wikipedia.org/wiki?curid=789127", "title": "Macronium", "text": ""}
{"id": "789128", "revid": "287204", "url": "https://it.wikipedia.org/wiki?curid=789128", "title": "Feurisson", "text": ""}
{"id": "789133", "revid": "125961166", "url": "https://it.wikipedia.org/wiki?curid=789133", "title": "Paperissima Sprint", "text": "Paperissima Sprint \u00e8 un programma televisivo italiano, ideato da Antonio Ricci. Il programma \u00e8 nato su Italia 1 nel 1990 come spin-off del variet\u00e0 \"Paperissima\" e dal 1995 \u00e8 divenuto un appuntamento pressoch\u00e9 costante dell'access prime time di Canale 5. La trasmissione va in onda quotidianamente nel periodo estivo e alla domenica nel corso dei restanti mesi dell'anno.\nIl programma.\nIl programma \u00e8 incentrato sulle gag dei conduttori e del Gabibbo, alternate a divertenti filmati amatoriali provenienti da tutto il mondo: video con protagonisti bambini, animali, piccoli incidenti domestici, matrimoni, imprese sportive e molto altro, il tutto accompagnato da effetti sonori dei cartoni animati Disney, Looney Tunes e Hanna-Barbera. A differenza di Paperissima, non vengono mai mostrate, se non in casi eccezionali, gaffe di personaggi famosi avvenute sui set cinematografici e televisivi. L'aggiunta della parola \"Sprint\" nel titolo sta a indicare rapidit\u00e0, velocit\u00e0 e quindi una minore durata (che solitamente varia dai 30 ai 50 minuti) e una maggiore leggerezza e freschezza nella struttura della trasmissione. L'edizione estiva del programma viene dal 2005 realizzata in esterna, in luoghi pubblici. Le altre edizioni stagionali invece, vanno in onda dallo Studio 14 del Centro di produzione Mediaset di Cologno Monzese, lo stesso studio che ospita \"Striscia la notizia\".\nStoria del programma.\nAnni 1990.\nLa prima edizione di \"Paperissima Sprint\", composta di soli tre appuntamenti, va in onda su Italia 1 dal 2 al 16 dicembre 1990 con la conduzione del Gabibbo, in seguito presente in tutte le edizioni, e di Serena Grandi. Alla trasmissione partecipano anche le \"Paperette\" Terry Sessa, Simonetta Pravettoni, Micaela Bianchi e Ana Laura Ribas. Nell'estate del 1995 il programma approda su Canale 5 con un'edizione quotidiana in onda dal luned\u00ec al sabato alle 20:35. Il programma, scritto da Antonio Ricci con la collaborazione di Lorenzo Beccati e Max Greggio, \u00e8 condotto dal Gabibbo e da Miriana Trevisan, reduce dall'esperienza come velina a \"Striscia la notizia\" nella stagione appena conclusa. Al programma prendono parte anche l'imitatore Dario Ballantini che di volta in volta veste i panni di Ray Charles, Gianni Morandi e Zucchero, e Gianni Fantoni nei panni del bambolotto \"Ciccio Ciccio\". Tale edizione andava in onda dallo studio 2 del Palazzo dei Cigni. Nell'estate del 1996, per non inflazionare il genere TV in vista della nuova edizione di \"Paperissima\" in onda in autunno, il programma si trasforma in \"Estatissima Sprint\", condotto anche in questo caso dalla coppia Trevisan - Gabibbo, ma con pi\u00f9 interventi in studio e parodie a tema estive. Torna a essere \"Paperissima Sprint\" nell'estate del 1997 con la conduzione del riconfermato Gabibbo e di una giovanissima e ancora poco conosciuta Michelle Hunziker. La nuova edizione, in onda dallo studio 1 sempre del Palazzo dei Cigni, in cui \u00e8 stato ricostruito un centro balneare, prevede tra un filmato e l'altro anche un palcoscenico per nuovi comici e cabarettisti. Nell'estate del 1998 il programma lascia lo spazio in palinsesto a \"Doppio Lustro - 10 anni di Striscia la notizia\", versione estiva di \"Striscia la notizia\", dedicata al decennale del programma. Torna nell'estate del 1999, con la conduzione del Gabibbo, della velina Roberta Lanfranchi, dei maghi Michele Foresta, Raul Cremona e di Naike Rivelli. In questa stagione aumentano notevolmente gli spazi di intrattenimento in studio a scapito dei filmati, che hanno una durata minore rispetto al passato. Nell'estate del 2000, come accaduto nel 1996, per non \"danneggiare\" la nuova edizione di \"Paperissima\", il programma ridiventa \"Estatissima sprint\", condotto dal Gabibbo, Roberta Lanfranchi e Raul Cremona, con le coreografie delle ballerine \"Fritto Misto\" in onda sempre dallo studio 1 del Palazzo dei Cigni.\nAnni 2000.\nIl programma torna in onda nell'estate del 2001 con la conduzione della strana coppia composta da Mike Bongiorno e il Gabibbo, con la partecipazione di Antonella Mosetti. La trasmissione, giunta alla sua quinta edizione, \u00e8 ambientata in un isolotto deserto in mezzo al mare (ricostruito in studio) dove i tre sono arrivati dopo essere precipitati da un aeroplano. L'occasione \u00e8 il pretesto di una serie di gag che vedono spesso Bongiorno nel ruolo della vittima e il Gabibbo in quello di involontario carnefice. Sull'isola approdano occasionalmente degli ospiti come Dario Ballantini, Valerio Staffelli, il mago Casanova, Maurizio Mosca e Miriana Trevisan (all'epoca valletta di Bongiorno a \"La Ruota della Fortuna\"). Questa \u00e8 l'ultima edizione estiva ad andare in onda dagli studi televisivi di Milano Due. Nelle estati successive il programma lascia lo spazio in palinsesto a \"Veline\" (2002 e 2004) e \"Velone\" (2003) entrambi sempre a firma di Antonio Ricci. La sesta edizione esordisce dunque nell'estate del 2005 con la conduzione del Gabibbo e dell'ex porno attrice \u00c9va Henger. Il programma, che da questa edizione va in onda da location esterne di mare e di montagna (location storica di Paperissima Sprint \u00e8 stata Punta Santa Giusta situata nel Sud-est della Sardegna dove il programma \u00e8 andato in onda dal 2005 al 2013), vede nel cast anche i comici Gianmarco Pozzoli e Gianluca De Angelis, e i Turbolenti. Dal 4 all'11 dicembre dello stesso anno vengono realizzati due appuntamenti speciali in onda sempre in access prime time ma esclusivamente alla domenica. Nell'estate del 2006 il programma lascia il posto a \"Cultura moderna\", altro variet\u00e0 a firma di Ricci, e torna in onda con un'edizione invernale in onda alla domenica a partire dal 28 gennaio 2007. Al fianco del Gabibbo arriva l'ex Miss Italia Edelfa Chiara Masciotta, che conduce il programma sino al mese di giugno. Dopo un'estate in cui l'access prime time di Canale 5 \u00e8 affidato ancora una volta a \"Cultura moderna\", il programma torna in onda con la sua ottava edizione il 9 settembre. Alla guida la riconfermata coppia composta dal Gabibbo ed Edelfa Chiara Masciotta. Nonostante il buon riscontro di pubblico il programma termina la sera del 9 dicembre per lasciare lo spazio in access prime time a una speciale edizione di \"Passaparola\" condotta da Gerry Scotti. \"Paperissima Sprint\" torna in onda con la sua nona edizione domenica 19 ottobre 2008 con la conduzione del Gabibbo e di Juliana Moreira, divenuta nota negli anni precedenti grazie al programma Cultura moderna. Nel cast anche il mago Antonio Casanova. La trasmissione va in onda settimanalmente sino al 7 giugno, occupando per la prima volta l'access prime time domenicale per l'intera stagione televisiva e viene trasmessa dallo studio 11 del Centro di produzione Mediaset di Cologno Monzese, lo stesso che ospitava la contemporanea edizione della trasmissione madre \"Paperissima\". Dall'8 giugno e per tutta l'estate 2009 la trasmissione, condotta dai riconfermati Gabibbo e Juliana Moreira, ritorna alla formula quotidiana, in onda dal luned\u00ec al sabato. Al cast si aggiungono il campione del mondo di bike trial Vittorio Brumotti e il comico Cristian Cocco in compagnia dei \"Tenorenis\" e delle \"Quote Rosas\". In occasione della morte di Mike Bongiorno, avvenuta a Montecarlo l'8 settembre 2009, va in onda una puntata speciale, senza conduttori, nella quale vengono mostrati esclusivamente le gaffe e gli errori di Mike in TV; tale speciale sar\u00e0 replicato 10 anni dopo, pi\u00f9 precisamente il 5 settembre 2019, per celebrare l'anniversario della morte di Mike. Il programma prosegue anche in autunno con una nuova e breve edizione, in onda dal 27 settembre al 25 ottobre, condotta ancora una volta dalla Moreira e dal Gabibbo, che dal 1\u00ba novembre lasciano lo spazio in palinsesto a \"Striscia la Domenica\", versione festiva di \"Striscia la notizia\".\nAnni 2010.\nNell'estate del 2010 il programma torna in replica eccezionalmente nella fascia preserale, per cercare di arginare il calo di ascolti della rete. Il tentativo per\u00f2 si rivela vano e la trasmissione viene sospesa dopo pochi giorni. Nel febbraio del 2011, dopo oltre un anno di pausa, necessario per evitare una sovrapposizione di offerta con \"Paperissima\", il programma torna in onda alla domenica con la conduzione del Gabibbo e della riconfermata Juliana Moreira, che rimangono al timone del programma sino al mese di giugno, quando prende il via l'edizione quotidiana estiva, affidata al Gabibbo, Giorgia Palmas, Vittorio Brumotti e Cristian Cocco con i suoi \"Tenorenis\". Dall'autunno dello stesso anno e per tutta la stagione 2011/2012 la trasmissione ritorna nella sua versione domenicale con la conduzione di Juliana Moreira (alternando per\u00f2 alcune puntate inedite con repliche dell'edizione 2008/2009 e con altre puntate nuove condotte da Giorgia Palmas e Vittorio Brumotti). Nell'estate del 2012 e per tutta la stagione 2012/2013 il programma viene nuovamente lasciato ai box. Canale 5 e Antonio Ricci preferiscono mandare in onda i programmi \"Veline\" e \"Striscia la Domenica\" per evitare ancora una volta di inflazionare l'offerta, vista la messa in onda nella primavera del 2013 di \"Paperissima\". Terminato l'appuntamento in prime time con Gerry Scotti e Michelle Hunziker, la versione \"Sprint\" torna e tiene compagnia con la sua tredicesima edizione per tutta l'estate del 2013. Alla guida del programma il riconfermato quartetto composto da Giorgia Palmas, Vittorio Brumotti, Cristian Cocco e naturalmente il Gabibbo. Da questa edizione il programma diventa un appuntamento stabile della rete andando in onda quotidianamente in estate e settimanalmente in inverno. A Juliana Moreira, ormai veterana del programma, viene affidata la conduzione della versione settimanale per ben cinque stagioni consecutive dal 2013 al 2018. La versione quotidiana in onda nel periodo estivo viene invece affidata nel 2015 all'ex velina Alessia Reato con Valeria Graci (questa edizione viene realizzata all'Expo di Milano) mentre per tre estati, dal 2016 al 2018, la padrona di casa \u00e8 Maddalena Corvaglia, anche lei ex velina di \"Striscia la notizia\". Presenza fissa di tutte le edizioni, oltre al Gabibbo, \u00e8 Vittorio Brumotti. Dalla stagione 2018/2019 la versione settimanale vede, al posto della Moreira, il ritorno dopo ben 19 anni di Roberta Lanfranchi, riconfermata alla guida anche nella stagione 2019/2020. Nell'estate del 2019 la versione estiva \u00e8 invece affidata alle veline Shaila Gatta e Mikaela Neaze Silva, ancora una volta affiancate dal Gabibbo e da Vittorio Brumotti.\nAnni 2020.\nNell'estate 2020 il programma viene affidato per il secondo anno alle veline Shaila Gatta e Mikaela Neaze Silva, affiancate dal Gabibbo e Brumotti. A causa delle misure di contenimento della pandemia di COVID-19, l'edizione viene nuovamente trasmessa da uno studio TV (lo studio 14 del Centro di produzione Mediaset di Cologno Monzese) senza pubblico. La trentesima edizione del programma va in onda ogni domenica dal 4 ottobre 2020 con la conduzione dell'immancabile Gabibbo e, per il terzo anno consecutivo, di Roberta Lanfranchi. Nell'estate 2021 il programma viene affidato per il terzo alle veline Shaila Gatta e Mikaela Neaze Silva, affiancate dal Gabibbo e Brumotti. La trentaduesima edizione del programma, va in onda ogni domenica dal 3 ottobre 2021 sempre con la conduzione dell'immancabile Gabibbo e per il quarto anno consecutivo di Roberta Lanfranchi.\nLe voci di commento ai video.\nI video proposti all'interno della trasmissione sono sin dall'esordio commentati dagli storici autori e collaboratori dei programmi di Antonio Ricci, come Lorenzo Beccati e Gennaro Ventimiglia. A loro si aggiungono di volta in volta i conduttori delle varie edizioni della trasmissione. In passato buona parte dei video proposti erano gi\u00e0 stati trasmessi all'interno di \"Paperissima\" e pertanto presentavano il commento da parte dei conduttori della trasmissione madre. Negli ultimi anni molti filmati sono commentati da Gerry Scotti.\n\"Estatissima Sprint\".\nNel 1996 e nel 2000 il programma ha assunto il nome di Estatissima Sprint, uno spin-off simile a \"Paperissima Sprint\" ma con pi\u00f9 interventi in studio e parodie a tema estive."}
{"id": "789134", "revid": "287204", "url": "https://it.wikipedia.org/wiki?curid=789134", "title": "Kaiminus", "text": ""}
{"id": "789135", "revid": "287204", "url": "https://it.wikipedia.org/wiki?curid=789135", "title": "Crocrodil", "text": ""}
{"id": "789136", "revid": "287204", "url": "https://it.wikipedia.org/wiki?curid=789136", "title": "Aligatueur", "text": ""}
{"id": "789145", "revid": "81195", "url": "https://it.wikipedia.org/wiki?curid=789145", "title": "Corticotropina", "text": ""}
{"id": "789149", "revid": "287204", "url": "https://it.wikipedia.org/wiki?curid=789149", "title": "Tunceli", "text": "Tunceli (precedentemente nota come \"Kalan\"; ; in zazaki: \"Mamekiye\") \u00e8 capoluogo (e distretto a livello amministrativo) dell'omonima provincia situata nella Turchia centro-orientale.\nEtimologia.\nTunceli significa la terra (\"el\") del bronzo (\"tun\u00e7\") in turco, mentre il vecchio nome della provincia, \"Dersim\" (o D\u00easim), significa porta d'argento (\"sim\") (\"der\") in curdo. Il fatto che il nome della citt\u00e0 sia Tunceli o Dersim \u00e8 stato motivo di scontri politici. L'autorit\u00e0 locale ha deciso di chiamare il capoluogo Dersim nel maggio 2019, mentre il Governatore ha affermato che era contro la legge.\nDemografia.\nLa distribuzione linguistica di Tunceli \u00e8 del 69,5% curdo, del 29,8% turco e dello 0,74% armeno. Il curdo Kurmanji \u00e8 il dialetto principale intorno a Pertek, mentre lo zazaki \u00e8 parlato a Hozat, P\u00fcl\u00fcm\u00fcr, Ovac\u0131k e Naz\u0131miye. Sia il Kurmanji che lo Zaza sono parlati a Tunceli e Mazgirt.\nGeografia.\nTunceli si trova appena a nord del punto di intersezione di due fiumi, Munzur e P\u00fcl\u00fcm\u00fcr, che scorrono entrambi a sud. La citt\u00e0 \u00e8 fondata nella valle del Munzur, nota per il suo aspetto pittoresco. \u00c8 circondato da alte montagne chiamate montagne Munzur. La citt\u00e0 ha mezzi di trasporto limitati per altre citt\u00e0. La popolazione della citt\u00e0 \u00e8 32.815 al 2011. \u00c8 uno dei centri provinciali meno popolati della Turchia.\nStoria.\nDurante l'Impero ottomano, Tunceli (allora nota come Kalan) faceva parte della regione chiamata Dersim. Nel 1847 Dersim fu dichiarata sangiaccato (un'unit\u00e0 amministrativa storica pi\u00f9 piccola della provincia). Il capoluogo del sangiaccato era Hozat. Durante il periodo repubblicano la provincia di Tunceli fu fondata nel 1935. Nel 1946 l'ex citt\u00e0 di Kalan fu ribattezzata Tunceli e fu dichiarata capoluogo della provincia.\nCome risultato della campagna turca di \"turchizzazione\", Tunceli divenne un obiettivo principale dei funzionari turchi dopo l'istituzione della Repubblica turca nel 1923. Tunceli ebbe un ruolo nella ribellione di Dersim.\nTunceli \u00e8 famosa per le eccellenti classifiche nelle statistiche sull'istruzione nazionale.\nEconomia.\nLa principale attivit\u00e0 economica \u00e8 l'allevamento di animali. Il grano \u00e8 l'unico prodotto agricolo degno di nota. Sono presenti sali di cromo e depositi di marmo. Ma si produce solo il sale. Ci sono alcune fabbriche basate sull'agricoltura.\nClima.\nTunceli ha un clima continentale estivo secco (classificazione climatica K\u00f6ppen: Dsa) con estati molto calde e secche e inverni gelidi e nevosi."}
{"id": "789151", "revid": "1305772", "url": "https://it.wikipedia.org/wiki?curid=789151", "title": "Vicu\u00f1a", "text": ""}
{"id": "789156", "revid": "78273", "url": "https://it.wikipedia.org/wiki?curid=789156", "title": "Hello from the gutter", "text": ""}
{"id": "789157", "revid": "1543377", "url": "https://it.wikipedia.org/wiki?curid=789157", "title": "Monti Apuseni", "text": "I Monti Apuseni (Rumeno: Mun\u021bii Apuseni); sono una catena montuosa in Transilvania, Romania, che appartiene ai Carpazi Occidentali. Il loro nome si ottiene da una traduzione dal rumeno di \"Montagne del Tramonto\" cio\u00e8 occidentali. La vetta pi\u00f9 alta \u00e8 il Cucurb\u0103ta Mare- 1849 metri. Nei Monti Apuseni ci sono circa 400 grotte.\nMontagne.\n\"Monti Cri\u0219\" (\"Mun\u021bii Cri\u0219ului\"):\n\"Monti Se\u0219-Mese\u0219\" (\"Mun\u021bii Se\u0219-Mese\u0219ului\"):\n\"Bihor Massif\" (\"Masivul Bihor\"):\n\"Monti Mure\u0219\" (\"Mun\u021bii Mure\u0219ului\"):"}
{"id": "789159", "revid": "287204", "url": "https://it.wikipedia.org/wiki?curid=789159", "title": "Fouinette", "text": ""}
{"id": "789160", "revid": "287204", "url": "https://it.wikipedia.org/wiki?curid=789160", "title": "Fouinar", "text": ""}
{"id": "789161", "revid": "287204", "url": "https://it.wikipedia.org/wiki?curid=789161", "title": "Noarfang", "text": ""}
{"id": "789167", "revid": "110157", "url": "https://it.wikipedia.org/wiki?curid=789167", "title": "Fever to Tell", "text": "Fever to Tell \u00e8 il primo album degli Yeah Yeah Yeahs, pubblicato nel 2003 per la Interscope.\nIl disco.\nProdotto da David Andrew Sitek (TV on the Radio) e mixato da Alan Moulder, \"Fever to Tell\" \u00e8 stato nominato ai Grammy Awards nella categoria \"Best Alternative Album\" e il video \"Maps\" ha ricevuto nomination agli MTV Video Music Awards nel 2004.\nIl New York Times ha scelto Fever to Tell come album dell'anno.\nPer quanto riguarda le vendite, ha raggiunto la posizione #55 della Billboard 200 e la #13 della Official Albums Chart.\nNME ha inserito il disco al quinto posto tra gli album migliori del decennio 2000-2009.\nInoltre il disco \u00e8 stato inserito nel libro \"1001 Albums You Must Hear Before You Die\" (\"1001 album da sentire prima di morire\")."}
{"id": "789171", "revid": "7", "url": "https://it.wikipedia.org/wiki?curid=789171", "title": "Nascita scuola tecnica serale genovese", "text": ""}
{"id": "789174", "revid": "399", "url": "https://it.wikipedia.org/wiki?curid=789174", "title": "Rete ferroviaria della Sicilia", "text": "La rete ferroviaria della Sicilia, che dal 1986 comprende solo linee a scartamento normale, \u00e8 gestita interamente da Rete Ferroviaria Italiana; fa eccezione la linea Catania-Randazzo-Linguaglossa-Riposto, di a scartamento ridotto, che \u00e8 gestita dalla Ferrovia Circumetnea. La rete FS in esercizio si estende, al 2018, per di lunghezza. \nLe ferrovie siciliane risultano costituite in 8 linee, che abbracciano tutte le nove province della regione. Molte linee sono state dismesse e, in genere smantellate, in particolare negli anni sessanta (ma anche fino quasi alle soglie degli anni novanta sono avvenute dismissioni), principalmente perch\u00e9 poco competitive rispetto al trasporto su strada, o in quanto le esigenze per cui erano nate, come il trasporto dello zolfo estratto in grande quantit\u00e0 nelle miniere del centro della regione, erano ormai cessate.\nLa rete siciliana costituisce la pi\u00f9 estesa rete ferroviaria insulare del Mediterraneo ma i tracciati sono, di massima, rimasti quelli originari e tortuosi e le opere di ammodernamento, nel corso del ventesimo secolo, sono state molto limitate. Solo nel primo decennio del XXI secolo sono state progettate e in alcuni casi iniziate le modifiche di percorso per adeguarle alle esigenze di trasporto.\nStoria.\nSe il Regno delle Due Sicilie ebbe il vanto della prima ferrovia in Italia, non fu cos\u00ec per la Sicilia nonostante gi\u00e0 da tempo fosse stato intrapreso lo sfruttamento dello zolfo isolano. Numerose furono le istanze provenienti dai vari settori imprenditoriali agricoli ed industriali; nel 1859 l'imprenditore palermitano Gaspare Cipr\u00ec aveva perfino fondato un giornale dal titolo \"Le ferrovie sicule\" ed aveva intrapreso trattative con investitori belgi ed olandesi per l'eventuale costituzione di una compagnia ferroviaria che costruisse le tratte afferenti ai due porti pi\u00f9 utili allo scopo, la Palermo-Bagheria (per l'imbarco al porto di Palermo dello zolfo di Lercara) e la Caltanissetta-Licata (per l'imbarco al porto di Licata di quello del nisseno). Poco tempo dopo l'Istituto per la promozione dell'agricoltura, delle arti e dei mestieri di Palermo bandiva un concorso per lo studio di una rete ferroviaria della Sicilia; in quest'ambito sortiva un progetto che stabiliva come realizzazione prioritaria la ferrovia Palermo-Girgenti con diramazione per Caltanissetta e Licata. Con la proclamazione del Governo Provvisorio Dittatoriale di Giuseppe Garibaldi tutto questo fervore ebbe immediato riscontro e il 25 settembre 1860 veniva firmata una \"Convenzione\" con la \"Societ\u00e0 Adami e Lemmi\" costituita dai banchieri Pietro Augusto Adami e Adriano Lemmi di Livorno per la realizzazione della rete ferroviaria isolana. Poco tempo dopo il governo sabaudo neocostituito, revocata la convenzione, trasferiva l'atto concessorio alla Societ\u00e0 Vittorio Emanuele (a capitale prevalentemente francese); ciononostante, le ferrovie in Sicilia vennero costruite tardi ed a rilento stante la progressiva situazione di insolvenza e dissesto finanziario in cui venne a trovarsi presto la detta societ\u00e0. Ancora nei primi anni settanta del XIX secolo il sindaco di Catania Tenerelli, finanziere e imprenditore del settore zolfifero, denunciava il ritardo con cui si procedeva nella costruzione della ferrovia Palermo-Catania come motivo principale di paralisi dell'industria zolfifera.\nLa prima breve tratta di strada ferrata in Sicilia fu realizzata nel 1863, quando vennero posati i binari tra il capoluogo e il vicino centro di Bagheria. Nel 1866 prese invece avvio la costruzione della seconda linea (la pi\u00f9 trafficata della regione): la ferrovia Messina-Catania-Siracusa, completamente attivata nel 1871, e completata in tempi assai pi\u00f9 brevi rispetto alla Palermo-Messina. La ferrovia Palermo-Catania iniziata nel medesimo periodo sfruttava il primo tratto originario tra Palermo e Bagheria per poi inoltrarsi nella Sicilia interna arrestandosi tuttavia alla stazione di Roccapalumba nei pressi dell'area zolfifera di Lercara Friddi con il preciso scopo di convogliare sul porto di Palermo il minerale estratto; nel 1869 si apriva il primo tratto tra Catania e Bicocca ed entro la met\u00e0 del 1870 era attivo fino a Pirato (Leonforte); era questo il percorso che pi\u00f9 interessava agli industriali dello zolfo per l'esteso bacino minerario di Grottacalda, Floristella e Sant'Agostino. In seguito, i lavori si estesero verso Enna e Santa Caterina Xirbi, raggiunte nell'estate del 1876, anch'esse interessate dalla ferrovia soprattutto per l'importanza delle attivit\u00e0 estrattive delle miniere di zolfo di Villarosa e Imera nell'interno della Sicilia; il tratto Leonforte-Villarosa infatti venne costruito in subappalto da Robert Trewhella (il costruttore della Ferrovia Circumetnea) anch'esso grosso imprenditore zolfifero.\nLa costruzione della linea costiera tra Licata e Siracusa, fortemente propugnata per attrarre le merci verso il porto aretuseo, fu per\u00f2 abbastanza tardiva rispetto alle altre e classificata tra le \"linee complementari\" da costruire solo con il contributo degli enti locali. Ci\u00f2 perch\u00e9 l'interesse maggiore degli imprenditori minerari era quello di far arrivare lo zolfo alle raffinerie della costa di Porto Empedocle e di Licata, scali marittimi per l'imbarco del minerale; il comprensorio nisseno e Canicatt\u00ec erano stati collegati sin dal 24 settembre 1876 e successivamente la tratta di collegamento fino ad Aragona Caldare raggiunse la linea di Palermo (che attraversava gli altri importanti bacini minerari di Comitini, Casteltermini e Lercara). Nel 1881 col proseguimento su Licata era stato finalmente realizzato il collegamento con la costa.\nIl tratto da Siracusa a Noto venne attivato dalla Societ\u00e0 per le Strade Ferrate della Sicilia, nuova societ\u00e0 concessionaria, solamente il 5 aprile del 1886. Si aspett\u00f2 ancora il 1891 perch\u00e9 Licata fosse collegata con Gela, a quel tempo \"Terranova di Sicilia\" e il 23 dicembre 1891 venne aperto all'esercizio anche il tronco di linea Noto-Modica. E due anni dopo, nel 1893 il tronco Terranova di Sicilia - Comiso e il Comiso-Modica, che completava la ferrovia Siracusa-Licata, il 18 giugno dello stesso anno.\n Dal capoluogo, all'inizio primo fulcro d'irradiazione delle strade ferrate sicule, solo nel 1880 iniziarono le prime aperture di tratte della linea per Trapani a cura della \"Societ\u00e0 della Ferrovia Sicula Occidentale\" che venne raggiunta sei anni dopo ma per la via pi\u00f9 lunga di Castelvetrano. Nel 1892 fu terminata anche la linea per Caltagirone dal capoluogo etneo, tuttavia solo dal 1931 questa localit\u00e0 venne collegata alla stazione di Dittaino, nei pressi di Enna, (ma a scartamento ridotto) e si dovette attendere ben mezzo secolo, ossia fino al 1979, affinch\u00e9 entrasse in attivit\u00e0 la prosecuzione della linea fino a Gela che, probabilmente, non sarebbe mai stata raccordata alla linea Catania-Caltagirone senza la nascita del polo petrolchimico gelese. Rimase invece senza esito il collegamento diretto tra Caltagirone e Canicatt\u00ec, che avrebbe accorciate le distanze tra Catania e Agrigento, nonostante fosse gi\u00e0 stata completata buona parte dei lavori.\nSempre a Catania, fu terminata nel 1898 la ferrovia Circumetnea, che con i suoi binari cinge alla base l'enorme massiccio dell'Etna; tuttavia, nei progetti iniziali era stata a gran voce reclamata l'esigenza di far raggiungere dalla linea anche i centri a nord della provincia di Enna, che invece rimasero privi di strade ferrate. Quando negli anni cinquanta venne finalmente completata la pittoresca ferrovia Catania-Motta Sant'Anastasia-Regalbuto era ormai troppo tardi rispetto agli scopi per cui era stata progettata ma tuttavia venne intensamente utilizzata fino agli anni settanta per il trasporto delle arance da Leto, Mandarano e Carcaci (nel territorio di Centuripe) e Schettino e Patern\u00f2; a partire dall'inizio degli anni settanta per\u00f2 gli agrumi vennero via via trasportati in altri modi e la linea dopo qualche decennio venne dismessa.\nI progetti preliminari, anche in questo caso, prevedevano il proseguimento della linea fino a Leonforte e Nicosia, da dove si sarebbero attraversate le Madonie sboccando in direzione di Termini Imerese, sul Mar Tirreno, in modo da poter pi\u00f9 rapidamente collegare l'Ennese, con i suoi grandi bacini zolfiferi a Catania e a Palermo e soprattutto per ridurre il problema dell'eccessiva pendenza del valico della \"Misericordia\" ad Enna che raggiungeva ben il 32 per mille; la linea invece era stata progettata con una pendenza massima del 21 per mille. Neanche stavolta i progetti furono completati (nonostante gi\u00e0 fosse stato realizzato il tracciato fino a Nicosia) a causa del minore interesse a uno sviluppo del trasporto ferroviario nella regione non ritenendo giustificato l'investimento di elevate risorse finanziarie per l'attraversamento di territori montagnosi come gli Erei e le ancor pi\u00f9 impervie Madonie.\nL'antica idea venne ripresa, di massima, nei primi anni duemila da un progetto RFI SpA per la costruzione di un nuovo asse portante Messina-Catania-Palermo ad alta velocit\u00e0/alta capacit\u00e0 che utilizzando parte del tracciato storico della Catania-Palermo, (con gli adeguamenti necessari e raddoppiato), dalla Stazione di Catania Bicocca fino alla Stazione di Catenanuova-Centuripe, puntando poi verso gli Erei in direzione di Regalbuto e con una serie di tunnel per complessivi , e attraversando le ultime propaggini dei Nebrodi fino a raggiungere la linea costiera Messina-Palermo a Castelbuono, poco prima di Cefal\u00f9. Tale percorso prevedeva di abbattere drasticamente i tempi di collegamento tra le due citt\u00e0 metropolitane ma innesc\u00f2 le polemiche delle istituzioni ennesi e nissene che preferivano una linea che si addentrasse fino ad Enna e Caltanissetta ripercorrendo una versione solamente ammodernata del tracciato attuale. Queste ultime due citt\u00e0 ai tempi della costruzione della ferrovia furono raggiunte soprattutto per la ricchezza dei loro bacini zolfiferi; in seguito all'abbandono dell'estrazione del minerale, dalla fine degli anni sessanta, il trasporto di merci per ferrovia divenne marginale, sia per crisi dei mercati che, dalla fine degli anni ottanta, in conseguenza della decisione delle FS di abbandonare il trasporto a piccole partite in favore del \"treno completo\".\nLa deviazione del tracciato previsto per la linea A.V. con fermata nelle due citt\u00e0 tuttavia ne vanificherebbe totalmente la costruzione visto che le fermate al di sotto dei di percorso abbattono drasticamente la velocit\u00e0 commerciale.\nEstensione della rete.\nLa rete ferroviaria siciliana, nata in gran parte nei 70 anni tra l'Unit\u00e0 d'Italia e il primo decennio di governo Mussolini, ha subito da allora variazioni poco significative fino al secondo dopoguerra quando, soprattutto con il cosiddetto \"decreto Scalfaro\", \u00e8 incominciata la dismissione di alcune linee che si ritenevano troppo onerose per il rapporto tra i ricavi e la resa nonostante servissero, a volte come unico collegamento, le popolazioni locali delle zone interne, . Una seconda ondata di dismissioni in tempi pi\u00f9 recenti si \u00e8 avuta in conseguenza del cosiddetto \"decreto Signorile\". Nel 2008 la rete si configurava paradossalmente somigliante a quella degli inizi del XX secolo, con estensione di poco inferiore ma nel 2010 sono state sospese ulteriori tratte ferroviarie e permane l'incertezza sul destino di importanti linee come la Siracusa-Gela-Canicatt\u00ec e la Alcamo-Castelvetrano-Trapani.\nLe linee pi\u00f9 importanti della rete odierna sono: la \"tirrenica\", tra Messina e Palermo a cui fa capo verso ovest il prolungamento sull'Aeroporto di Punta Raisi e verso Trapani e la \"jonica\", tra Messina, Catania e Siracusa; completa il quadro la \"centrale sicula\", nell'interno, tra Palermo e Catania attraverso Caltanissetta ed Enna. In corso di potenziamento e velocizzazione la trasversale interna tra Palermo ed Agrigento e in misura minore quella tra Catania e Gela. Esistono tuttavia anche linee di funzione pi\u00f9 limitatamente locale e pendolare come la Alcamo-Castelvetrano-Trapani e la meridionale Siracusa-Ragusa-Gela-Canicatt\u00ec che pur attraversando molte aree e centri produttivi importanti non sembrano godere di molta considerazione. Tra queste \u00e8 degna di nota la ferrovia Circumetnea, linea ferroviaria con funzione suburbana e metropolitana.\nLa dorsale tirrenica.\nLa linea interessa i due poli urbani di Palermo e Messina attorno ai quali si svolge il maggior traffico pendolare e permette di raggiungere, proseguendo, anche la citt\u00e0 di Trapani; \u00e8 detta \"tirrenica\" perch\u00e9 segue fedelmente la linea costiera del Mar Tirreno, sul versante nord della regione. L'unione delle due linee Palermo-Messina e Palermo-Trapani copre interamente il versante tirrenico della Sicilia.\nLa \"Tirrenica Palermo-Messina\" fu inaugurata completamente nel 1895 sostituendo il lunghissimo tragitto precedente che, da Palermo, passava per Aragona, Caltanissetta, Enna e Catania per poi giungere finalmente a Messina. La linea segue pedissequamente la costa tirrenica per la maggior parte del percorso in conseguenza della difficile orografia del territorio, in molti casi con costa ripida e strapiombante nel mare, senza addentrarsi verso l'interno se non in pochi casi. Da molti anni \u00e8 in corso di costruzione il raddoppio con costi molto rilevanti data la necessit\u00e0 di opere d'arte notevoli con spostamento del tracciato pi\u00f9 all'interno. La linea, che misura , \u00e8 ancora per buona parte a semplice binario e con velocit\u00e0 di tracciato piuttosto bassa per buona parte del percorso. Fino agli anni novanta per superare il valico dei Peloritani, nei pressi di Messina, occorreva per i treni di composizione pi\u00f9 elevata la spinta in coda con una locomotiva a maglia sganciabile; quando la trazione era ancora a vapore, cio\u00e8 fino agli anni cinquanta, ci\u00f2 causava non pochi problemi di salute ai macchinisti di coda a causa del fumo che si accumulava in galleria. Nel maggio 1951 inizi\u00f2 l'esercizio a trazione elettrica dal lato della citt\u00e0 peloritana; i lavori di l'elettrificazione raggiunsero il capoluogo siciliano nel 1955. Nel corso degli anni successivi vennero raddoppiati i tratti prossimi alle due citt\u00e0 e infine con l'attivazione della Galleria Peloritana eliminato il servizio di spinta ai treni pesanti. In passato la linea ebbe un incremento del traffico merci a supporto delle attivit\u00e0 industriali del palermitano e dello stabilimento FIAT di Termini Imerese anche se penalizzato dal binario unico e dalla quantit\u00e0 di incroci e precedenze a causa del coesistente traffico passeggeri. La crisi generale degli anni duemila ha ridotto drasticamente tale traffico.\nLa dorsale \u00e8 integrata dalla \"Palermo-Trapani\", lunga , da cui si dirama l'importante ramo (di ) per l'Aeroporto di Palermo-Punta Raisi. La linea si addentra nella piana di Trapani, tagliando nettamente la punta di San Vito Lo Capo per raggiungere Trapani da cui si pu\u00f2 proseguire per Marsala, Mazara del Vallo e Castelvetrano. La velocit\u00e0 di linea si aggira sugli 80-90 km/h, con notevoli pendenze (19 per mille) attorno a Partinico.\nLa dorsale jonica.\nLa \"jonica\" \u00e8 la seconda linea importante della Regione. \u00c8 lunga da Messina Centrale a Siracusa. Fu la prima linea della regione ad essere realizzata interamente tra il 1867 e il 1871, con il tracciato attuale eccetto le moderne tratte in variante a doppio binario tra Fiumefreddo e Catania e tra Messina Centrale e Giampilieri.\nSu questa linea hanno viaggiato, tra l'altro, le eleganti locomotive 625 e alcune tra le pi\u00f9 imponenti locomotive a vapore italiane come le 746 e 480, le \"littorine\" ALn 56 Fiat e le ALn 772. Nel tardo dopoguerra, con l'elettrificazione, sono arrivati i locomotori E.636, E.626 e le elettromotrici Ale 840 integrati, dalla met\u00e0 degli anni settanta, anche dalle E.646 e successivamente E.656. La linea vedeva anche la presenze delle ALe 601, che effettuavano il treno rapido \"Peloritano\", per Roma Termini.\nSulla linea jonica circolano tutte le categorie di treni, fatta eccezione per Eurostar o similari, e un tempo anche molti treni di agenzia a carattere turistico. Il traffico \u00e8 comunque condizionato dalla presenza della lunga tratta a binario unico nella parte centrale. La linea inizia a doppio binario da Messina centrale fino a Giampilieri da dove diventa a binario singolo; da qui e fino a Taormina si attraversano zone densamente abitate e si alternano tratti allo scoperto con altri in galleria; la linea si addentra ancora, proseguendo su Giarre (dove c'\u00e8 la coincidenza con la FCE) ed Acireale ridiventando a doppio binario poco dopo la stazione di Fiumefreddo di Sicilia e fino all'ingresso di Catania; il tratto acese \u00e8, dagli anni ottanta, quasi tutto in galleria in seguito alla costruzione del doppio binario. Il tratto di linea che attraversa Catania \u00e8 in corso di interramento con previsione di completamento dei lavori nel 2016. Dalla stazione di Catania Acquicella si costeggia l'aeroporto di Fontanarossa a doppio binario che per\u00f2 termina gi\u00e0 a Bicocca; ridiventa a semplice binario attraversando quasi ininterrottamente agrumeti e tratti costieri fino ad Augusta; dopo il lungo tratto quasi rettilineo che passa attraverso il Petrolchimico di Priolo, ridiventa a doppio binario a Targia fino a Siracusa da alcuni anni trasformata in stazione di testa.\nLa dorsale della Sicilia centrale.\nLa dorsale della Sicilia centrale iniziata nel 1863 con la Palermo-Bagheria venne ultimata nel 1885, con l'apertura della galleria di Marianopoli che consentiva ai treni diretti tra Palermo e Catania di impegnare la cosiddetta \"linea di Vallelunga\" evitando il lungo giro di quella, aperta nel 1881, che da Roccapalumba giungeva ad Aragona-Caldare (alle porte di Agrigento, allora Girgenti) per poi risalire fino a Canicatt\u00ec e Caltanissetta Xirbi (all'epoca Santa Caterina Xirbi). Il periodo di costruzione pi\u00f9 che ventennale \u00e8 spiegabile per le difficolt\u00e0 orografiche dei tratti di territorio attraversati, oltre che per la lunghezza della linea, circa , che attraversa i capoluoghi di provincia dell'entroterra, Enna e Caltanissetta. Inizialmente, quando venne realizzata si tratt\u00f2 di un collegamento su Lercara e successivamente per Girgenti perch\u00e9 l'interesse primario era soprattutto quello di far giungere lo zolfo dei bacini interni della Sicilia ai porti di Palermo o di Porto Empedocle. Solo in seguito si profil\u00f2 pi\u00f9 concretamente l'opportunit\u00e0 di collegare la suddetta linea a quella gi\u00e0 costruita proveniente da Catania.\nI convogli provenienti da Palermo, giunti a Roccapalumba per la maggior parte vanno verso Agrigento, mentre alcuni proseguono per Caltanissetta e Catania attraverso una lunga serie di vallate e colline scarsamente antropizzate e la lunga Galleria di Marianopoli che preannuncia l'arrivo alla Stazione di Caltanissetta Xirbi. Da Xirbi si stacca il troncone ferroviario diretto a Canicatt\u00ec ed Agrigento. \nLa ferrovia prosegue con la Stazione di Villarosa, un tempo importante scalo zolfifero e dall'8 dicembre 1995 sede di un interessante Museo ferroviario, dell'arte mineraria e della civilt\u00e0 contadina, allestito interamente a bordo di vagoni d'epoca. Comincia quindi la dura salita verso Enna che richiedeva doppie o triple trazioni ai tempi del vapore quando la linea era ancora tra le pi\u00f9 importanti della Sicilia. Dopo la lunga \"Galleria Misericordia\", si giunge alla Stazione di Enna, scalo passeggeri di una certa importanza, dopodich\u00e9 la linea ridiscende verso la Valle del Dittaino, fino ai 280\u00a0m s.l.m. della stazione di Dittaino che serve il Polo Industriale di Enna. La linea prosegue in discesa tra campi a seminativo ed agrumeti fino a Catenanuova ed oltre attraverso la Piana di Catania; la vicinanza al capoluogo etneo viene resa tangibile dalla vista degli insediamenti industriali e dell'aeroporto.\nLa linea ebbe rilevanza sin dalla nascita perch\u00e9 collegava i tre maggiori centri urbani di Palermo, Catania e Messina. Inoltre perch\u00e9 funzionale al trasporto minerario dalle miniere di zolfo nissene, di Villarosa e dell'ennese (tra cui quelle importanti di Floristella e di Grottacalda) ai porti di imbarco. L'importanza della linea per il traffico merci \u00e8 andata scemando fino agli anni settanta in seguito alla sistematica chiusura delle miniere e soprattutto all'apertura dell'autostrada A19, pi\u00f9 competitiva per il collegamento viaggiatori tra le due localit\u00e0 estreme.\nLa ferrovia ha un modesto traffico di pendolari tra Enna e Caltanissetta, e tra queste e Catania, e nonostante gli ammodernamenti e l'utilizzo di sistemi moderni di circolazione registra in atto bassi standard utilizzativi, con scarsa offerta di treni viaggiatori e pochi treni merci.\nDagli inizi degli anni duemila si \u00e8 lentamente concretizzato un progetto di potenziamento con rilevanti modifiche strutturali della linea iniziando dal primo tratto Bicocca - Catenanuova nell'ottica di un potenziamento futuro e di uno sviluppo della rete ferroviaria della Sicilia centrale e della Sicilia orientale. L'asse ferroviario Palermo-Catania-Messina \u00e8 inserito nelle opere previste dal decreto \"Sblocca Italia\", che ha stanziato 816 milioni sugli 8000 necessari per l'intera opera secondo le stime del Governo.\nNel 2017, l'approvazione del progetto definitivo, a firma Maurizio Gentile, AD e direttore generale di Rete Ferroviaria Italiana, ha dato luogo alla messa a gara del raddoppio e della velocizzazione del lotto Bicocca - Catenanuova. Il progetto del tracciato prevede una velocit\u00e0 massima commerciale fino a .\nIl bando di gara per la progettazione esecutiva e per la realizzazione dei lavori \u00e8 stato pubblicato sulla Gazzetta Ufficiale dell'Unione Europea e sul portale acquisti di RFI per un importo a base d'asta di 220 milioni di euro. La conclusione della gara \u00e8 prevista entro la fine del 2017.\nL'intervento consiste nella costruzione della linea a doppio binario tra Bicocca e Catenanuova (circa ); parte del tracciato si sviluppa in affiancamento alla linea esistente, parte \u00e8 in variante. Il completamento \u00e8 previsto nel 2022. Uno dei due binari nuovi sar\u00e0 attivato nel 2020.\nLe linee minori dell'entroterra.\nLa rete, definibile minore perch\u00e9 a scartamento ridotto, si svilupp\u00f2 come estensione e complemento di due linee principali: la trasversale nord-sud Palermo-Corleone-San Carlo e la longitudinale costiera Castelvetrano-Porto Empedocle. La maggior parte delle altre si attest\u00f2 a stazioni intermedie o terminali delle prime due. Fanno eccezione le linee dell'entroterra centrale che nacquero a supporto della Palermo-Catania.\nLe linee in concessione.\nDelle ferrovie siciliane in concessione solo una \u00e8 sopravvissuta ai tagli e alle soppressioni; la Ferrovia Circumetnea che ha dato costante prova di vitalit\u00e0 e pur con periodi di grande difficolt\u00e0 si \u00e8 avviata, dalla soglia degli anni 2000, verso l'adeguamento al traffico metropolitano e turistico con ulteriori progetti di espansione della rete.\nL'altra linea, la Ferrovia Siracusa-Ragusa-Vizzini, che attraversava la Valle dell'Anapo, venne chiusa e smantellata alla fine degli anni cinquanta pur rappresentando, se potenziata, il pi\u00f9 breve collegamento tra Ragusa e Catania ed un prezioso mezzo di trasporto turistico per Pantalica.\nCaratteristiche della rete.\nLe ferrovie siciliane, pur essendo ancora abbastanza estese sono, eccetto alcune tratte di nuova costruzione a ridosso delle aree delle tre maggiori citt\u00e0 siciliane, generalmente di concezione e tracciato obsoleti e quindi inadeguate alle mutate esigenze economiche del territorio siciliano. La chiusura di oltre di linee avvenuta a partire dagli anni cinquanta non ha sortito la progettazione e realizzazione di nuovi tracciati lasciando le aree della Sicilia centrale e sud-occidentale prive di collegamenti ferroviari: la zona sud della provincia di Enna, di grande interesse turistico-archeologico, e la costiera da Castelvetrano ad Agrigento e Licata, nella quale si trovano importanti aree archeologiche, come Selinunte, Eraclea Minoa ed Agrigento e citt\u00e0 come Sciacca, Ribera, Castelvetrano e Porto Empedocle.\nElettrificazione e raddoppiamento dei binari.\nLa rete \u00e8 per la massima parte a semplice binario () e di questa ne sono stati elettrificati . L'estensione delle linee a doppio binario elettrificato \u00e8 di . Le linee a trazione termica assommano a .\nObsolescenza e mancata riqualificazione delle linee siciliane.\nLa Sicilia, le cui strade ferrate, tutte o quasi progettate o risalenti alla seconda met\u00e0 dell'Ottocento di cui alcune addirittura realizzate o iniziate solo nel ventennio di governo fascista, come la Motta Sant'Anastasia-Regalbuto e la Alcantara-Randazzo, hanno subito poche e limitate opere di riqualificazione e alcune sono state abbandonate a s\u00e9 stesse condannandole ad una obsolescenza irreversibile. Dagli anni ottanta in poi sono state realizzate solo alcune tratte ferroviarie afferenti alle grandi citt\u00e0 dell'isola, come la diramazione per l'aeroporto di Punta Raisi e alcuni raddoppi della rete principale a binario unico, quali quello tra Messina e Patti, e tra Targia e Siracusa. Gli ammodernamenti dei nodi attorno alle due maggiori citt\u00e0 dell'Isola sono stati costruiti con lentezza e sembrano ancora lontani dall'essere completati. L'ultima linea ferroviaria ad essere costruita e completata, nel 1979, \u00e8 la Caltagirone - Gela. I progetti risalivano tuttavia agli anni venti e una parte dei lavori era gi\u00e0 stata eseguita prima della guerra. Molti lavori eseguiti o iniziati vennero definitivamente abbandonati negli anni cinquanta del XX secolo quali il proseguimento verso Palermo della tratta Regalbuto - Nicosia o la Canicatt\u00ec - Caltagirone. Allo stato la rete regionale avrebbe bisogno di una profonda riprogettazione dei tracciati in funzione delle nuove esigenze di mobilit\u00e0, del collegamento con, e tra, gli scali aeroportuali e del trasporto merci intermodale.\nTecnologie di controllo e sicurezza.\nSecondo i dati ufficiali di RFI, al 2017, i sistemi di telecomando della circolazione (SCC/CTC+DPC) sono adoperati su un totale di .\nLa sicurezza della circolazione \u00e8 garantita dalla presenza di,\nMezzi in esercizio e velocit\u00e0 di percorrenza.\nI mezzi in circolazione sulle ferrovie della Sicilia sono stati oggetto di un certo rinnovamento nel corso degli anni settanta quando le Ferrovie dello Stato hanno provveduto a sostituire la maggior parte delle locomotive a vapore con moderni locomotori diesel, immettendo anche automotrici del tipo ALn 668 al posto di rotabili antiquati. In seguito tuttavia vi \u00e8 stato spesso solo un riciclo di rotabili, molti dei quali provenienti dagli impianti ferroviari del centro-nord, dove erano in esubero a causa dell'arrivo di mezzi dell'ultima generazione o ad alta velocit\u00e0.\nDal 22 novembre 2009 tra Messina e Patti, sulla Palermo-Messina, si possono raggiungere velocit\u00e0 fino a , mentre i di velocit\u00e0 massima restano raggiungibili solo su due brevi tratte della Messina-Catania e in prossimit\u00e0 di Palermo. Nel resto delle linee le velocit\u00e0 massime raggiungibili, solo in poche occasioni, superano i ; restano, nella massima parte, entro e al disotto dei , con lunghi tratti interni a soli 75/80 km/h\nBisogna considerare che le condizioni di dissesto idrogeologico della Sicilia provocano sovente degli smottamenti, ben visibili a chi percorre la rete di strade statali e provinciali dove causano forti dislivelli del piano stradale da percorrere a passo d'uomo. Sulla rete ferroviaria, il cui piano stradale \u00e8, in molti casi, ancora quello del secolo scorso con i rilevati in cattive condizioni e mai risolti problemi di drenaggio della massicciata, tali eventi provocano spesso l'interruzione del traffico o nei casi meno gravi dei rallentamenti che disturbano la regolarit\u00e0 della corsa dei treni. (I forti costi dei continui lavori di ripristino, alla fine globalmente superiori a quelli di un eventuale ammodernamento, hanno contribuito alla decisione di chiudere l'estesa rete FS a scartamento ridotto).\nPendenza.\nL'orografia difficile della Sicilia ha fatto s\u00ec che molte linee fossero costruite con forti pendenze per contenere i costi. La pendenza massima raggiunge il livello del 31 per mille sulle rampe che conducono ad Enna e il 30 per mille da Agrigento bassa ad Aragona, e sulle rampe della linea tra Modica e Ragusa. Le altre linee hanno pendenze pi\u00f9 ridotte: si va dal 22 per mille nei pressi di Castelvetrano sulla Palermo-Trapani, al 16 per mille tra Lentini e Siracusa sulla Messina-Siracusa. La ferrovia Dittaino-Piazza Armerina-Caltagirone, non pi\u00f9 esistente aveva molti tratti a cremagliera per affrontare i dislivelli notevolissimi, fino al 75 per mille tra Mulinello e Valguarnera Caropepe e al 35 per mille tra Caltagirone e Piazza Armerina. Sulla Ferrovia Circumetnea le pendenze raggiungono il 40 per mille.\nTraffico.\nLa rete ferroviaria della Sicilia ha una valenza prevalentemente locale; i collegamenti, tramite lo stretto, traghettando i rotabili tra le stazioni di Villa San Giovanni e Messina Marittima sono stati fortemente ridimensionati nel corso del primo decennio degli anni duemila. Il traffico viaggiatori complessivo a lunga distanza, intenso dagli anni sessanta in poi, \u00e8 andato progressivamente a scemare fino a livelli estremamente modesti. Solo il traffico pendolare attorno alle aree urbane pi\u00f9 grandi ha qualche consistenza. Le direttrici pi\u00f9 trafficate sono quelle linee costiere tirrenica, sui tratti afferenti a Palermo e a Messina, e ionica, su quello Messina-Catania.\nGli impianti ferroviari pi\u00f9 importanti, quelli di Palermo, di Messina e di Catania dagli ultimi anni del secolo scorso hanno accusato una costante contrazione del traffico viaggiatori a lunga distanza. Ha contribuito anche il progressivo disimpegno societario del gruppo FS che ha diminuito consistentemente l'offerta di servizi su rotaia. \u00c8 in fortissima contrazione anche il traffico merci su ferro, i cui terminali pi\u00f9 importanti sono la stazione di Bicocca, nella cui area \u00e8 in corso di realizzazione l\"interporto di Bicocca\" e le stazioni, sede di terminali cargo, di Gela, Termini Imerese, Priolo e Cannizzaro.\nLinee veloci e progetti in corso.\nIn Sicilia non esistono linee ad alta velocit\u00e0 anche se sono state, a pi\u00f9 riprese, diffuse delle ipotesi progettuali delle FS riguardanti la costruzione di una linea veloce in Sicilia; quasi in prosecuzione di una omologa linea AV/AC Battipaglia-Reggio Calabria inquadrata nell'ambito del programma europeo di un \"corridoio \" Berlino-Palermo. L'opera prevede significativi interventi di potenziamento lungo alcune linee della rete siciliana, tra le quali la ferrovia Palermo - Agrigento. Il tratto della linea per Trapani che attraversa la citt\u00e0 di Palermo \u00e8 stato in gran parte interrato, liberando ampie zone in superficie, ed \u00e8 stato riaperto al traffico ferroviario nel mese di ottobre del 2018, dopo 3 anni dalla chiusura, per il suo rinnovamento e raddoppio del binario, con la costruzione di nuove fermate in sotterraneo. Ci\u00f2 ha permesso l'ottimizzazione del servizio ferroviario metropolitano, attivo dal 2001, che collega il capoluogo regionale ed i comuni del suo \"hinterland\" con l'aeroporto di Punta Raisi. Un progetto simile \u00e8 in fase di realizzazione nel tratto della ferrovia jonica che attraversa il capoluogo etneo, dove si sta provvedendo alla sistemazione del nodo di Catania. Esso comprende anche la costruzione della stazione di Catania Aeroporto Fontanarossa, inaugurata il 14 marzo 2021, a servizio dell'Aeroporto di Catania-Fontanarossa. Altri progetti prevedono la congiunzione della rete ferroviaria isolana con il costruendo Interporto di Catania Bicocca e, sulla Messina-Siracusa, il raddoppio dei binari tra Giampilieri e Fiumefreddo e la velocizzazione del percorso tra Catania e Siracusa. .\nCompletato il raddoppio del tratto della Palermo-Messina da Patti verso il capoluogo peloritano, \u00e8 iniziata la costruzione del raddoppio di quello tra Fiumetorto e Cefal\u00f9 Ogliastrillo. La tratta intermedia Patti-Castelbuono \u00e8 rimasta a binario unico, ma esiste uno studio di fattibilit\u00e0, nonch\u00e9 un progetto preliminare di raddoppio tra Patti e Capo D'Orlando. I cantieri della tratta Castelbuono-Fiumetorto furono aperti il 15 settembre 2008; nel mese di ottobre 2017 \u00e8 stata inaugurata la tratta da Campofelice ad Ogliastrillo.\nLa sezione Palermo-Catania dell'unica linea prevista ad alta capacit\u00e0- il cui progetto preliminare \u00e8 risalente ai primi anni novanta, al tempo dell'istituzione dell'Ente FS- nelle ipotesi originarie, avrebbe mantenuto come base per il tragitto Catania-Catenanuova il tracciato attuale, seppur con le opportune rettifiche. Al contrario, si sarebbe dovuto costruire un tracciato del tutto nuovo per il percorso Erei-Madonie-Cefal\u00f9-Palermo: la nuova ferrovia avrebbe comportato una lunga sezione in galleria per evitare le elevate pendenze e i terreni instabili della Sicilia interna e velocizzare la linea. Tale progetto incontr\u00f2 le contestazioni della provincia di Enna perch\u00e9 non ne includeva il capoluogo. Sono state, nel corso degli anni, proposte delle varianti che, attraversando i territori della Sicilia centrale, pur comportando aumenti dei tempi di percorrenza, necessiterebbero di risorse finanziarie minori. Il \"contratto istituzionale\" del 28 febbraio 2013 ha in parte accolto quanto proposto in precedenza elaborandone gli aspetti contestati in merito alla sezione centrale della linea, sulla quale dovr\u00e0 ancora decidersi in tempi piuttosto ridotti; in merito a tale sezione \u00e8 stato modificato il punto di distacco dal vecchio itinerario portandolo da Catenanuova a Raddusa/Agira. Il contratto sembra aver posto le premesse per un avvio dell'opera di ammodernamento dell'importante itinerario, tanto da indurre il governo l'anno dopo a destinare all'asse ferroviario Palermo-Messina-Catania una cifra superiore a 800 milioni per la realizzazione di una parte dell'opera.\nAltri interventi sono stati recentemente stabiliti sulla Canicatt\u00ec-Siracusa, nel tratto tra Comiso e Canicatt\u00ec, nell'ottica di potenziare ed abbreviare i collegamenti con il nuovo Aeroporto degli Iblei, con un investimento da 35 milioni.\nAccanto ai progetti, per\u00f2, restano evidenti anche le lacune del sistema ferroviario isolano, che appare, specie nelle sue linee interne, obsoleto e poco competitivo nelle sue infrastrutture, costringendo i convogli a muoversi molto spesso con velocit\u00e0 medie al di sotto i . La maggior parte delle linee \u00e8, inoltre, a semplice binario. Questo insieme di fattori rende improbabile che si possa colmare il \"gap\" con le infrastrutture \"continentali\" in tempi medio-brevi.\nLe linee, inoltre, attraversano aree geologicamente in dissesto, e quindi instabili, che mettono in crisi il delicato assetto ferroviario, oltre che stradale, siciliano, penalizzando ulteriormente i trasporti su rotaia, dati i lunghi tempi e gli alti costi richiesti per il ripristino delle tratte danneggiate: basti pensare che ad oggi risultano inagibili, per cedimenti strutturali o smottamenti, le tratte Caltagirone - Gela e Trapani - Palermo via Milo, chiuse rispettivamente dall'8 maggio 2011 e dal 25 febbraio 2013, per un totale di oltre complessivi. A ci\u00f2 va aggiunto che molte aree, specie interne, sono sprovviste del tutto di collegamenti ferroviari, nonostante le precarie condizioni della viabilit\u00e0 stradale e le potenzialit\u00e0 turistiche che esprimono: il riferimento pu\u00f2 essere utilmente rivolto alla costa meridionale agrigentina ed alle aree interne della provincia ennese, che erano attraversate da ferrovie a scartamento ridotto, chiuse nella seconda met\u00e0 del XX secolo.\nTreni siciliani con nome.\nCome nel resto della rete ferroviaria italiana anche in Sicilia hanno circolato treni con nome. In passato venivano identificati in tal modo i pi\u00f9 importanti treni viaggiatori ma da qualche tempo ricevono un nome solo alcune relazioni interne suburbane o turistiche.\nTrasporto suburbano e metropolitano su rotaia.\nIn Sicilia esiste una sola metropolitana, quella di Catania.\nA Palermo le Ferrovie dello Stato eserciscono un servizio ferroviario metropolitano, talvolta definito impropriamente \"metropolitana\".\nUn servizio ferroviario suburbano (la cosiddetta \"metroferrovia\") \u00e8 stato attivato anche a Messina adattando parte del percorso della linea ferroviaria per Catania che collega alla stazione di Messina Centrale i sobborghi del territorio cittadino fino a Giampilieri, a sud della citt\u00e0.\nPalermo.\nIl primo servizio ferroviario metropolitano di Palermo attivato nel 1990 in occasione dei mondiali di calcio di Italia '90 era meno esteso dell'attuale e costituito della sola tratta da Palermo Centrale a Giachery. Il passante ha assunto un'importanza rilevante nella rete di trasporto siciliana sia per estensione che per traffico passeggeri. \u00c8 gestito da Trenitalia ed \u00e8 costituito di 2 linee, che collegano Palermo Centrale a Punta Raisi e Palermo Notarbartolo a Giachery.\nLinea Palermo Centrale-Punta Raisi.\nDa \"Palermo Centrale Centrale\" a \"Palazzo Reale Orleans\" \u00e8 in superficie e a binario unico, che diviene sotterraneo fino a \"Francia\" per poi riemergere fuori dalla citt\u00e0. Da qui in poi attraversa i principali centri dell'hinterland occidentale, Capaci e Carini, e da quest'ultima fino all'Aeroporto di Punta Raisi, \u00e8 una tratta a doppio binario, con notevole traffico pendolare e di turisti tra lo scalo aereo e il capoluogo siciliano.\nLa linea \u00e8 in esercizio dalle 4:45 alle 22:00 in direzione Aeroporto e dalle 5:30 alle 23:00 in direzione Stazione Centrale tutti i giorni della settimana, con numero di corse ridotto nei giorni festivi. La frequenza \u00e8 di una corsa ogni 30 minuti nell'area urbana, dalla Stazione Centrale a Tommaso Natale e ogni 60 minuti per il servizio \"Trinacria Express\" per l'aeroporto.\nQueste le stazioni:\nLinea Palermo Notarbartolo-Giachery.\nIl breve percorso \u00e8 costituito da un singolo binario sotterraneo da \"Notarbartolo\" a \"Federico\", il resto \u00e8 in trincea. La linea \u00e8 in esercizio dalle 6:40 alle 20:40, solo nei giorni feriali. La frequenza del servizio \u00e8 di una corsa ogni 30 minuti nell'area urbana.\nLa linea ha 4 stazioni:\nCatania.\nLa prima tratta della metropolitana di Catania fu inaugurata il 27 giugno 1999 ed entr\u00f2 in servizio l'11 luglio dello stesso anno. All'inizio prevista come interramento della linea di attraversamento urbano della Ferrovia Circumetnea in corso di iter progettuale venne riprogettata quale vera e propria metropolitana gestita dalla stessa FCE. La sua costruzione, pur con alcune fasi di rallentamento dei lavori, \u00e8 proseguita attivando progressivamente altra tratte del servizio urbano ma con lo scopo di estendere il collegamento ai centri pedemontani etnei di Patern\u00f2, Piano Tavola e Misterbianco e di raggiungere Librino e l'aeroporto di Fontanarossa.\nDal 2017 \u00e8 in esercizio la tratta Nesima-Stesicoro; la tratta diramata in superficie a semplice binario Galatea-Porto \u00e8 temporaneamente chiusa per manutenzione. La rete \u00e8 dotata di 11 stazioni, di cui 10 interrate. Il tracciato in superficie si sviluppa lungo la zona costiera affiancato ai binari FS della stazione di Catania Centrale, a binario singolo per 1815\u00a0m (tra \"Galatea\" e \"Porto\"). La metropolitana \u00e8 servita da elettromotrici Firema.\n\u00c8 in corso di realizzazione il passante ferroviario di Catania del quale \u00e8 gi\u00e0 attivo il tratto urbano tra Cannizzaro, Ognina e Catania Centrale mentre \u00e8 ancora in fase di progetto esecutivo quello tra Catania e Bicocca ( la cui stazione dovr\u00e0 essere interrata) come del resto tutto il binario RFI della tratta interessata della Messina-Catania con la creazione di 4 ulteriori fermate. \u00c8 iniziata nel febbraio 2019 la costruzione di una fermata \"Fontanarossa\" in prossimit\u00e0 dell'aeroporto di Fontanarossa.\nSono in costruzione altre \"tratte\" della metropolitana: \"Nesima-Misterbianco\" e \"Stesicoro-Palestro\" ed \u00e8 in fase progettuale avanzata il prolungamento fino all'aeroporto. L'estensione extraurbana \"Misterbianco-Patern\u00f2\", lunga e con 7 stazioni da realizzare, \u00e8 ancora da finanziare.\nMessina.\nA Messina, il 15 giugno 2009, entr\u00f2 in funzione la cosiddetta \"Metroferrovia\" per collegare con un servizio ferroviario dedicato, avvalendosi del tracciato a doppio binario della ferrovia Messina-Catania, per complessivi nel tratto urbano di Messina, il centro della citt\u00e0 ai sobborghi meridionali; vennero istituite 11 fermate. Il servizio \u00e8 gestito da RFI mediante un contratto di servizio e utilizza un elettrotreno Minuetto effettuando a spola corse di andata e ritorno giornaliere.\nIl servizio fu sospeso dal 1\u00ba ottobre 2009 a causa dell'alluvione di Messina del 2009 e ripristinato dal 27 settembre 2010. Il servizio tuttavia non \u00e8 cadenzato ed \u00e8 poco utilizzato.\nTranvie.\nTra la fine dell'Ottocento e i primi anni del Novecento, furono realizzate anche in Sicilia alcune linee tranviarie extra-urbane per il collegamento tra le citt\u00e0 pi\u00f9 grandi e l'hinterland; persero la loro competitivit\u00e0 in seguito allo sviluppo del trasporto su strada a partire dagli anni trenta.\nTra queste si ricorda la tranvia Catania-Acireale, che collegava il capoluogo etneo con Acireale seguendo un percorso di che attraversava Aci Castello ed Aci Trezza; aperta nel 1915, fu chiusa nel 1934.\nUn'altra linea extra-urbana era la tranvia, di tipo elettrico a funicolare, che si arrampicava sul colle di Monreale a circa 300\u00a0m s.l.m.. Aveva una forte valenza turistica per la veduta panoramica durante il tragitto.\nA Messina vennero realizzate delle linee tranviarie extra-urbane molto estese con una lunghezza totale di : la tranvia Messina-Granatari-Barcellona Pozzo di Gotto, che dal capoluogo peloritano andava verso nord, inaugurata nel 1890 e la tranvia Messina-Giampilieri diretta a sud, entrambe promosse da una societ\u00e0 a capitale belga.\nAltre linee tranviarie furono realizzate per il trasporto minerario nella Sicilia centrale e sud occidentale. Nell'entroterra siciliano nacque la Raddusa-Miniera di Sant'Agostino attestata nella stazione di Raddusa-Agira della ferrovia Catania-Palermo destinata a servire le numerose miniere di zolfo dell'Ennese e la Porto Empedocle-Lucia per quelle dell'agrigentino.\nA partire dalla fine degli anni trenta e nel secondo dopoguerra le linee tranviarie siciliane vennero soppresse una dopo l'altra e sostituite da linee di filobus o di autobus.\nRete tranviaria di Palermo.\nAlla fine del XX secolo, per rispondere alle esigenze di mobilit\u00e0 della citt\u00e0 di Palermo venne studiato un progetto, denominato \"Servizio di P. &amp; C.M., per la progettazione e costruzione di 3 linee tramviarie in Palermo\"; commissionato dalla Italconsult S.p.A. e da Groupe Scetauroute, sub\u00ec una revisione nel 1998. Responsabile della revisione e del progetto esecutivo fu l'ingegnere Vinicio Brandani. Il sistema prevedeva tre linee: una dalla zona industriale Roccella alla Stazione Centrale, una dal rione Borgo Nuovo alla stazione ferroviaria Notarbartolo e una dal rione San Giovanni Apostolo (ex Cep) alla stazione Notarbartolo, passando per il viale Regione Siciliana fino allo svincolo di corso Calatafimi. Il progetto prevedeva numerose opere accessorie quali, tre soprapassi pedonali lungo il viale Regione Siciliana, tra piazza Einstein e corso Calatafimi, lavori di sistemazione delle sedi stradali, due depositi per il materiale rotabile con annesse officine, nella zona industriale di Roccella e in via Castellana; i percorsi su corsie \"protette\" del tutto separate da quelle stradali. I convogli in servizio previsti, 17 bidirezionali da 250 posti (dei quali 62 a sedere), con 6 accessi per lato e dotati di sistemi informativi con display e audio interni. La velocit\u00e0 commerciale era prevista in circa . Lo sviluppo complessivo del sistema di poco superiore ai , con 40 fermate (quasi ogni 400 metri) aveva un costo complessivo di circa 192 milioni di euro. Era previsto il completamento entro 5 anni dall'avvio del cantiere (ottobre 2006) con le tre linee ultimate approssimativamente con una cadenza di 44, 48 e 52 mesi a partire dalla data di inizio lavori. Il 30 dicembre 2005 l'appalto fu aggiudicato a un'associazione temporanea di imprese composta dal consorzio \"Sis\" con sede in Torino, le ditte romane \"Bombardier Transportation Italy\" e \"Mosco &amp; Associati\", la \"Edil Scavi\" di Messina, la \"Amec Spie Rail\" di Milano e le berlinesi, \"Seib Ingenieur-Consult\", Ingenieurb\u00fcro Wosnitza e Knappe\" ed \"ETC Transport Consultants\".\nI cantieri, aperti in ottobre 2006, iniziarono i lavori a giugno del 2007.\nLa rete tranviaria di Palermo, costituita da quattro linee tranviarie urbane fu inaugurata il 30 dicembre 2015 con le seguenti linee:\nTranvia di Messina.\nLa tranvia di Messina, della lunghezza di , entr\u00f2 in esercizio a Messina il 3 aprile del 2003 dopo un lungo periodo di gestazione e di costruzione e ad oltre mezzo secolo dalla dismissione della rete urbana precedente la cui ultima linea era stata soppressa nel 1951; per l'espletamento del servizio vennero messi in funzione 15 tram articolati a 5 elementi modello Cityway di Alstom.\nI tram effettuano 18 fermate e permettono di raggiungere il Policlinico, il terminale sud degli autobus (al capolinea di Gazzi), il cimitero; attraversano il centro cittadino percorrendo il viale San Martino e la Piazza Cairoli."}
{"id": "789175", "revid": "709565", "url": "https://it.wikipedia.org/wiki?curid=789175", "title": "Carmen Luvana", "text": "Biografia.\nNata a Brooklyn, borough di New York, il 23 agosto del 1981 da genitori portoricani, all'et\u00e0 di cinque anni ritorna con la propria famiglia in Porto Rico, dove cresce nel paese natio del padre. Raggiunta la maggiore et\u00e0, fa ritorno negli Stati Uniti, dove inizia ad esibirsi come spogliarellista presso diversi \"strip clubs\" di Miami (in Florida).\nIntraprende la carriera da pornodiva nel 2001, nel film \"More Dirty Debutantes #211\". \u00e8 stata ingaggiata dalla Adam &amp; Eve.\nUno dei suoi ruoli pi\u00f9 importanti \u00e8 stato quello di Isabella nel film \"Pirates\" della Digital Playground nel 2005.\nIl 15 luglio 2006 Carmen ha vinto il \"Howard Stern Pornstar Beauty Pageant\" battendo le rivali Taylor Wane e Taryn Thomas.\nSi \u00e8 ritirata nel 2008.\nFilmografia.\nDal 2001 ad oggi (2007) ha recitato in 91 film pornografici, di cui 85 come attrice e 5 in cui impersona s\u00e9 stessa."}
{"id": "789176", "revid": "287204", "url": "https://it.wikipedia.org/wiki?curid=789176", "title": "Coxy", "text": ""}
{"id": "789177", "revid": "287204", "url": "https://it.wikipedia.org/wiki?curid=789177", "title": "Coxyclaque", "text": ""}
{"id": "789178", "revid": "3082", "url": "https://it.wikipedia.org/wiki?curid=789178", "title": "Sapore I di Persia", "text": ""}
{"id": "789179", "revid": "287204", "url": "https://it.wikipedia.org/wiki?curid=789179", "title": "Migalos", "text": ""}
{"id": "789180", "revid": "287204", "url": "https://it.wikipedia.org/wiki?curid=789180", "title": "Mimigal", "text": ""}
{"id": "789183", "revid": "1776051", "url": "https://it.wikipedia.org/wiki?curid=789183", "title": "Unholy (Overkill)", "text": "Unholy \u00e8 una compilation della thrash metal band Overkill pubblicato nel 2004 e che contiene i gi\u00e0 pubblicati album Wrecking Everything e Killbox 13."}
{"id": "789184", "revid": "287204", "url": "https://it.wikipedia.org/wiki?curid=789184", "title": "Loupio", "text": ""}
{"id": "789186", "revid": "3082", "url": "https://it.wikipedia.org/wiki?curid=789186", "title": "Gundishapur", "text": ""}
{"id": "789187", "revid": "287204", "url": "https://it.wikipedia.org/wiki?curid=789187", "title": "Nostenfer", "text": ""}
{"id": "789189", "revid": "400694", "url": "https://it.wikipedia.org/wiki?curid=789189", "title": "Extended Versions", "text": ""}
{"id": "789197", "revid": "1573940", "url": "https://it.wikipedia.org/wiki?curid=789197", "title": "Chiesa di San Salvatore in Onda", "text": "La chiesa di San Salvatore in Onda \u00e8 un luogo di culto cattolico di Roma situato in via dei Pettinari, nel rione Regola.\nStoria.\nChiesa di origine antiche, risalente alla fine dell'XI secolo o gli inizi del XII, \u00e8 menzionata per la prima volta in una bolla di papa Onorio II del 1127, la quale, fra i sacerdoti romani, nomina un \"presbiter Crescentius Salvatoris in Unda\" (il sacerdote Crescenzio di Salvatore in Onda). Questo appellativo deriva dalle innumerevoli inondazioni del Tevere che interessarono in passato la zona e la chiesa.\nNel 1445 la chiesa ed il convento annesso furono concessi da papa Eugenio IV ai Frati Minori Conventuali, mentre il 14 agosto 1844 Gregorio XVI concesse il tutto a Vincenzo Pallotti per la comunit\u00e0 religiosa da lui fondata.\nIn seguito a questo passaggio di propriet\u00e0, la chiesa, che aveva gi\u00e0 subito un radicale restauro nel XVIII secolo con l'innalzamento del pavimento, sub\u00ec ulteriori rifacimenti, ad opera dell'architetto Luca Carimini, che riport\u00f2 alla luce le colonne ed i capitelli della struttura primitiva.\nDescrizione.\nLa chiesa \u00e8 a tre navate divise da 12 colonne. Al centro dell'abside si trova la \"Madonna col bambino\" di Cesare Mariani (1878); nell'altare maggiore \u00e8 collocata l'urna di San Vincenzo Pallotti. In un altare laterale \u00e8 collocata la \"Virgo Potens\", immagine donata dalla beata Elisabetta Sanna (morta nel 1857 e sepolta nella chiesa). Sulla cantoria in controfacciata si trova l'organo a canne Tamburini \"opus 280\", costruito nel 1949; a trasmissione elettrica, dispone di 23 registri su due manuali e pedale.\nSotto il presbiterio c'\u00e8 la cripta, di origini medievali, facente parte della primitiva chiesa: essa \u00e8 a pianta rettangolare e a tre piccole navate divise da colonne romane con volte a crociera; un grande capitello corinzio funge da altare"}
{"id": "789203", "revid": "767487", "url": "https://it.wikipedia.org/wiki?curid=789203", "title": "Show Your Bones", "text": "Show Your Bones \u00e8 il secondo album discografico degli Yeah Yeah Yeahs, pubblicato il 27 marzo 2006.\nIl disco \u00e8 stato in nominato ai Grammy Awards dell'11 febbraio 2007 nella categoria \"Best Alternative Album\".\nNel dicembre del 2006, \"Show Your Bones\" \u00e8 stato nominato secondo miglior album dell'anno 2006 dalla NME.\nPer quanto riguarda le vendite, l'album si \u00e8 posizionato al settimo posto della Official Albums Chart e all'undicesimo della Billboard 200."}
{"id": "789205", "revid": "205250", "url": "https://it.wikipedia.org/wiki?curid=789205", "title": "Leopoldo Pirelli", "text": "Figlio di Alberto Pirelli e Lodovica Zambeletti, era nipote del senatore Giovanni Battista, che fu nel 1872 fondatore del gruppo. Leopoldo Pirelli ha fatto parte per pi\u00f9 di tre decenni della societ\u00e0 che porta il suo nome, la Pirelli, una delle maggiori nella storia dell'industria in Italia e colosso nel settore della produzione di gomma, pneumatici e cavi elettrici.\nDefinito \"calvinista\" e strenuo difensore della privacy, appassionato di vela, ha ricoperto per anni la carica di consigliere di amministrazione in varie aziende e istituti quali Comit, RAS e Mediobanca.\nDalla moglie Giulia Ferlito ha avuto due figli, Cecilia e Alberto.\nBiografia.\nCresciuto nella localit\u00e0 natale, presso Varese, Pirelli si laure\u00f2 a venticinque anni in Ingegneria meccanica al Politecnico di Milano, entrando subito a lavorare nell'azienda familiare, nella quale rester\u00e0 fino al 1992 quando la guida del gruppo \u00e8 passata all'ex genero Marco Tronchetti Provera. Col suo ingresso nell'azienda, Leopoldo inizi\u00f2 quell'apprendistato che dovr\u00e0 portarlo a prendere le redini dell'impresa di famiglia. Si tratta di una scelta quasi obbligata, soprattutto dopo che il fratello maggiore Giovanni, rifiutando il ruolo di erede designato, aveva abbracciato gli ideali socialisti e si era dedicato alla letteratura. Il percorso di apprendimento preparato dal padre mira ad impratichire il giovane Pirelli nelle diverse leve gestionali di un'azienda che, fondata nel 1872, attraverso un continuo processo di espansione internazionale ha assunto ormai i caratteri di un vero e proprio gruppo multinazionale, dotato di un notevole livello di diversificazione dal punto di vista delle produzioni cos\u00ec come in termini geografici, con il controllo di societ\u00e0 industriali operanti in Belgio, Francia, Gran Bretagna, Grecia, Spagna, Turchia, e nelle Americhe. Fra il 1951 e il 1955 il giovane imprenditore completa la propria preparazione professionale presso gli uffici della Pirelli di Basilea, Bruxelles e Londra, passando poi a ricoprire i primi veri incarichi dirigenziali negli stabilimenti di Tivoli e di Milano Bicocca.\nNel 1956 diventa amministratore delegato e vicepresidente dell'azienda, assumendo poi, nel 1959, in seguito all'ictus che colpisce il padre, anche le residue responsabilit\u00e0 operative.\nL'azienda di cui Pirelli assume la guida rappresenta in quel momento una delle principali imprese private italiane \u2013 la terza per fatturato, dietro Montedison e Fiat \u2013 con 76.000 dipendenti e oltre 80 stabilimenti produttivi nel mondo. Non mancano tuttavia i motivi di preoccupazione. Nel 1965 \u2013 anno in cui assume la carica di presidente \u2013 poco meno della met\u00e0 del fatturato (il 45%) proviene dagli pneumatici, il 40% \u00e8 prodotto dai cavi, mentre il restante 15% deriva dai prodotti in gomma per l'industria e il consumo. In questo stesso periodo il mercato internazionale degli pneumatici \u00e8 pero soggetto a radicali cambiamenti. Da un lato, infatti, la competizione comincia ad assumere caratteri globali e le compagnie europee e americane si confrontano non solo entro i singoli mercati locali, ma a livello internazionale; dall'altro, esse cominciano a concorrere non solo sul piano commerciale, ma anche su quello degli investimenti diretti, per via della sempre pi\u00f9 frequente diffusione di tariffe protettive all'entrata. La Pirelli si trova a dover competere, localmente, con multinazionali statunitensi come Firestone e Goodyear, che costruiscono impianti di produzione in Italia nel corso degli anni sessanta, anche se la concorrenza pi\u00f9 pericolosa si dimostra quella rappresentata dalla francese Michelin, che riesce a strappare all'azienda italiana l'esclusiva della fornitura di pneumatici alla Fiat.\nAlla fine del decennio sessanta, almeno per quanto riguarda l'Italia, si profila un ulteriore problema, quello rappresentato dall'elevato costo del lavoro. Pirelli \u00e8 uno dei pi\u00f9 decisi, fra gli imprenditori italiani, nel sottolineare l'aggravarsi del divario di competitivit\u00e0 con le altre economie avanzate, arrivando nel 1967 a scrivere direttamente al presidente del Consiglio Aldo Moro per segnalare l'eccessivo peso assunto dagli oneri sociali sul totale delle retribuzioni. Eppure, di fronte al progressivo peggioramento delle relazioni industriali negli stabilimenti di Milano e Settimo Torinese, dove a partire dall'estate del 1968 le proteste operaie diventano sempre pi\u00f9 accese, \u00e8 lui stesso a spingere il consiglio di amministrazione della Pirelli - nel marzo 1969 - ad approvare un provvedimento unilaterale per accogliere alcune delle rivendicazioni operaie, fra cui la settimana lavorativa di cinque giorni per tutti i lavoratori e la riduzione dell'orario di lavoro settimanale a parit\u00e0 di retribuzione. Il provvedimento, noto come \u201cdecretone\u201d, che rappresenta non solo una straordinaria apertura nei confronti dei lavoratori, ma anche una anomalia nel teso panorama sindacale italiano dell'\u201cautunno caldo\u201d, viene per\u00f2 respinto dai sindacati dei lavoratori, in quanto visto come un tentativo da parte della direzione aziendale di scavalcare le forze sindacali stesse.\nLa proposta del \u201cdecretone\u201d del 1969, per quanto peculiare dell'azienda milanese e della particolare sensibilit\u00e0 di Pirelli, non \u00e8 tuttavia completamente estemporanea, rappresentando in un certo senso la risposta che una parte delle grandi imprese italiane cerca di dare alle trasformazioni sociali indotte dagli elevati tassi di crescita industriale fatti segnare nel corso dei due decenni precedenti. Soprattutto, pu\u00f2 essere interpretata come un tentativo di modificare quello che fino a quel momento era stato l'atteggiamento imprenditoriale di fronte al conflitto sindacale, e in particolare l'atteggiamento del maggiore organismo di rappresentanza degli imprenditori, la Confindustria: una posizione improntata alla pi\u00f9 integrale chiusura e conservazione, che aveva caratterizzato la politica sindacale della Confederazione negli anni di Angelo Costa, rieletto presidente per la seconda volta nel 1966. In questi anni Pirelli si fa garante, in quanto membro della giunta confederale e, dal 1974, vicepresidente, di un movimento di giovani industriali che tenta di promuovere uno svecchiamento della struttura confindustriale e la sua trasformazione da organizzazione fornitrice di servizi in un soggetto politico capace di rappresentare gli interessi degli industriali davanti alle istituzioni e al movimento sindacale. Nella primavera del 1969 Pirelli diventa presidente di una commissione, che passa alla cronaca con il suo nome, incaricata dall'assemblea della Confindustria di formulare una proposta di riforma dell'associazione. La commissione, della quale fanno parte altri eredi di grandi famiglie industriali quali Gianni Agnelli e Roberto Olivetti, dopo alcuni mesi di lavoro pubblica, all'inizio del 1970, un documento \u2013 il cosiddetto \"Rapporto Pirelli\" \u2013 nel quale propone un ripensamento della struttura organizzativa della Confederazione, auspicandone una maggiore democraticit\u00e0 e la sua trasformazione da associazione di semplice coordinamento a sistema maggiormente integrato, in grado di dare soluzione al problema della rappresentanza politica e della rinnovata legittimazione della figura dell'imprenditore. Si tratta tuttavia di una proposta che fatica ad ottenere consenso fra la componente pi\u00f9 tradizionale dell'imprenditoria italiana, e che rimane in gran parte non realizzata.\nPirelli trasferisce le idee maturate nell'ambito dei lavori della commissione alla propria attivit\u00e0 imprenditoriale, convincendosi che la sfida determinante per l'economia italiana \u00e8 costituita dalla modernizzazione delle strutture gestionali della grande impresa, per attrezzarla a reggere la prova con la concorrenza mondiale. Tale modernizzazione richiede tuttavia un aumento delle dimensioni produttive delle imprese italiane, per poter reggere il confronto con le grandi multinazionali americane ed europee. Conscio delle difficolt\u00e0 che impediscono un ulteriore sviluppo dell'impresa per linee interne, Pirelli, per resistere alla crescente competizione internazionale nel mercato degli pneumatici, sceglie di intraprendere la strada delle alleanze con altre imprese europee. Dopo un fallito tentativo di stipulare una collaborazione tecnologica con la Michelin, nel 1965, il progetto sembra finalmente giungere a compimento all'inizio degli anni Settanta, quando la fusione con l'inglese Dunlop porta alla nascita di un gruppo multinazionale che gestisce 210 stabilimenti dislocati in cinque continenti, occupa circa 178.000 persone e realizza un fatturato totale di oltre 1.400 miliardi di lire. Il gruppo presenta sulla carta un buon livello di complementarit\u00e0, in termini sia di prodotti offerti, che di distribuzione geografica delle proprie attivit\u00e0. Se infatti la Pirelli risulta maggiormente presente sui mercati europei e sudamericani, la Dunlop ha rilevanti attivit\u00e0 negli Stati Uniti, in Asia e in Africa. L'elevato grado di complementarit\u00e0 non fa per\u00f2 della nuova entit\u00e0, creata nell'estate del 1971, la Union Pirelli Dunlop, una realt\u00e0 integrata. La decisione di mantenere distinte le due strutture gestionali originali non permette infatti di portare a compimento il processo di integrazione manageriale e produttiva. Il contesto economico, sociale e politico piuttosto turbolento in cui la componente italiana della Union si trova a operare nel corso degli anni settanta spinge poi la componente inglese a rifiutare il proprio sostegno al processo di risanamento finanziario intrapreso da Pirelli, svuotando a tutti gli effetti di significato l'accordo di fusione, che verr\u00e0 infine ufficialmente sciolto nella primavera del 1980.\nLa dissoluzione della Union con la Dunlop riporta il gruppo milanese nella stessa posizione che alla fine degli anni sessanta l'aveva spinto a ricercare un'alleanza internazionale e, soprattutto, fa riemergere gli stessi problemi in termini di sottodimensionamento delle sue attivit\u00e0 nel settore degli pneumatici. Le difficolt\u00e0 che avevano impedito al merger di trovare piena realizzazione dimostrano l'impossibilit\u00e0 di creare un'alleanza internazionale senza mettere seriamente in discussione le strutture proprietarie, i modelli di governance e le pratiche manageriali delle imprese coinvolte. Viene alla luce soprattutto la grande difficolt\u00e0, per il rappresentante della terza generazione Pirelli, a conciliare il peso della tradizione di gestione familiare dell'impresa, di cui \u00e8 portatore, con l'ambizione di modernizzatore delle strutture gestionali, che richiederebbe invece la cessione del controllo dell'impresa a un management dotato della necessaria autonomia e indipendenza.\nL'11 marzo 1973 rimane gravemente ustionato nel corso di un grave tamponamento a catena avvenuto nella galleria Monte Castelletti dell'Autostrada A12 Genova - Sestri Levante, a Sori, in cui rimase gravemente ustionato anche il fratello Giovanni (esponente del Partito Socialista Italiano), che mor\u00ec il 3 aprile successivo. L'Alfa Romeo Giulia 1300 dei fratelli Pirelli, ferma in coda, venne tamponata da una Fiat 128 e si incendi\u00f2. L'autista dei fratelli Pirelli, Aldo Nardi, riusc\u00ec ad uscire dall'Alfa negli istanti successivi all'incidente e ad estrarre i fratelli Pirelli dalla vettura in fiamme. Giovanni, rimasto qualche istante in pi\u00f9 a bordo della vettura, riport\u00f2 ustioni di terzo grado sul 70% del corpo.\nViene nominato Cavaliere del lavoro nel 1977.\nNella primavera 1990 Pirelli decide di effettuare un nuovo tentativo di acquisizione di uno dei principali concorrenti internazionali, in questo caso la Continental, iniziando ad acquistare, insieme ad altri soci, azioni dell'impresa tedesca in vista di una fusione. Nonostante l'operazione parta sotto i migliori auspici, la resistenza opposta dal management della Continental, che riesce a coalizzare contro il progetto i dipendenti dell'azienda e i principali gruppi automobilistici tedeschi, si rivela insuperabile. Il fallimento del tentativo di scalata segna l'inizio di una gravissima crisi finanziaria per la Pirelli, che oltre a sopportare i costi legali e finanziari dell'operazione, si era anche impegnata a indennizzare, qualora non si fosse arrivati a una fusione entro il 30 novembre 1991, gli investitori che l'avevano affiancata nel piano di acquisizione. Il costo complessivo della fallita operazione arriva cos\u00ec a toccare i 340 miliardi di lire, mentre il bilancio consolidato della Pirelli per il 1991 si chiude in rosso per 660 miliardi, con un indebitamento netto che supera i 4 miliardi di lire. Si rende necessario avviare immediatamente un processo di risanamento finanziario dell'azienda, imperniato su consistenti aumenti di capitale e sull'apertura di nuove linee di credito con un consorzio di istituti finanziari, fra cui spiccano Mediobanca e il Credito Italiano. Dal punto di vista industriale, la ristrutturazione produttiva del gruppo comporta una riduzione piuttosto rilevante del numero dei dipendenti, che nel caso del settore degli pneumatici passano dai 31.270 del gennaio 1991 a meno di 28.000 alla fine del 1992, oltre alla chiusura di numerosi impianti produttivi, fra cui lo storico stabilimento di Milano Bicocca.\nDopo aver avviato il processo di risanamento dell'azienda, Leopoldo Pirelli, che si era assunto la piena responsabilit\u00e0 per il fallimento dell'operazione Continental, lascia nel febbraio 1992 il ruolo di presidente esecutivo che aveva ricoperto per pi\u00f9 di un quarto di secolo e cede la guida operativa dell'azienda al genero Marco Tronchetti Provera, gi\u00e0 amministratore delegato. Il ritiro definitivo di Pirelli avviene nel 1999, con la rinuncia a tutte le cariche societarie.\nMuore nella sua casa di Portofino all'inizio del 2007.\nArchivio.\nLa documentazione prodotta da Leopoldo Pirelli nel corso della propria vita ed attivit\u00e0 imprenditoriale \u00e8 conservata presso le Industrie Pirelli Spa di Figline Valdarno nel fondo \"Pirelli Spa\" (1960 - )."}
{"id": "789207", "revid": "78273", "url": "https://it.wikipedia.org/wiki?curid=789207", "title": "Res Publica Romana", "text": ""}
{"id": "789209", "revid": "1543377", "url": "https://it.wikipedia.org/wiki?curid=789209", "title": "Gianni De Magistris", "text": "\u00c8 il padre di Mila, anch'essa pallanuotista di alto livello.\nBiografia.\nHa militato per quasi tutta la sua carriera agonistica di club nelle file della Rari Nantes Florentia, squadra con la quale ha vinto lo scudetto nel 1976 (anno in cui ha trionfato anche in Coppa Italia) e nel 1980. Ha giocato solo tre stagioni lontano da Firenze, nel 1974 con le Fiamme Oro, per adempiere agli obblighi di leva, e nelle sue ultime due apparizioni da giocatore nel campionato italiano, con la Rari Nantes Bologna nel 1985-86 e l'annata successiva con la Rari Nantes Camogli. \u00c8 stato uno dei pi\u00f9 prolifici goleador di tutti i tempi, vincendo la classifica dei marcatori di serie A in ben sedici edizioni del campionato, dal 1969 al 1985, interrompendo questa striscia solo nel 1974, poich\u00e9 le Fiamme Oro militavano nel campionato cadetto, e quindi quell'anno dovette \"accontentarsi\" di vincere la classifica marcatori della serie B. \nIn nazionale ha disputato 388 partite ed ha partecipato a cinque Olimpiadi, unico pallanuotista italiano a riuscire in questa impresa, conquistando la medaglia d'argento nell'edizione di . Vanta inoltre tre presenze ai mondiali dove ha conquistato la medaglia di bronzo a Cal\u00ec nel 1975 ed il titolo iridato nella successiva rassegna di Berlino Ovest del 1978. Sempre con il settebello ha conseguito inoltre una medaglia di bronzo sia agli europei di J\u00f6nk\u00f6ping 1977 che nella Coppa del Mondo di Malib\u00f9 1983.\nTerminata la carriera di giocatore \u00e8 diventato allenatore prima della squadra maschile della Rari Nantes Florentia e successivamente della compagine femminile della Fiorentina Waterpolo, con la quale nella stagione 2006-07 ha ottenuto la vittoria nel Campionato italiano, nella Coppa dei campioni e nella Supercoppa europea.\nPalmar\u00e8s.\nNuoto.\nCampionati italiani.\n1 titolo italiano individuale e 2 in staffette, cos\u00ec ripartiti:"}
{"id": "789217", "revid": "767487", "url": "https://it.wikipedia.org/wiki?curid=789217", "title": "Pirates (film 2005)", "text": "Pirates \u00e8 un film pornografico statunitense prodotto nel 2005 da Digital Playground e Adam &amp; Eve.\nIl film \u00e8 diretto dal regista Joone ed \u00e8 caratterizzato da molti riferimenti al film del 2003 \"La maledizione della prima luna\".\n\"Pirates\" \u00e8 stato (fino all'arrivo del seguito) il film pi\u00f9 costoso del porno con un budget di 1 milione di dollari americani.\n\"Pirates\" \u00e8 stato anche pubblicato nel nuovo formato video HD DVD ed \u00e8 quindi anche il primo film pornografico ad essere reso disponibile in alta definizione. Recentemente \u00e8 stata annunciata la pubblicazione in Blu-ray.\nTrama.\nIn una zona sconosciuta del mar dei caraibi del 1763, un equipaggio di cacciatori di pirati capitanati da Edward Reynolds \u00e8 alla caccia del pi\u00f9 feroce tra i pirati che infestano i Caraibi: Victor Stagnetti. I pirati di Stagnetti assaltano una nave di un nobile spagnolo di nome Manuel che era in vacanza per festeggiare con sua moglie Isabella i 7 anni di matrimonio. Serina, il braccio destro di Stagnetti nonch\u00e9 la sua fidanzata, butta in mare Isabella mentre Stagnetti e i suoi uomini tengono in ostaggio Manuel. Stagnetti ha catturato Manuel perch\u00e9 vuole servirsi del potere della pietra che appartiene a Manuel per qualche oscuro motivo. I cacciatori di pirati traggono in salvo Isabella e quest'ultima riesce a convincere il capitano dell'equipaggio ad aiutarla a salvare suo marito da Stagnetti. I cacciatori di pirati riescono a sconfiggere la ciurma di Stagnetti, uccidendo persino proprio Stagnetti.\nPremi.\n\"Pirates\" ha vinto 11 premi AVN Awards (record per un film).\n\"Pirates\" ha vinto 2 XRCO awards.\nADULT DVD EMPIRE AWARDS"}
{"id": "789218", "revid": "458502", "url": "https://it.wikipedia.org/wiki?curid=789218", "title": "Turismo on line", "text": "Il turismo on-line riguarda l'acquisto, la vendita, o semplicemente la consultazione di servizi turistici su Internet, normalmente via Web.\nIl turismo e Internet.\nIl mercato del turismo ha subito notevoli cambiamenti grazie all'avvento di Internet e delle nuove tecnologie. Internet ha facilitato la crescita delle imprese turistiche, agevolandole in vari aspetti, come l'ottimizzazione dei costi gestionali, la ridefinizione delle strutture organizzative e l'aumento della capacit\u00e0 di generazione di valore per i clienti. Per le imprese diventa, oggi, fondamentale, capire come il consumatore si muova nella rete, quali siano le sue ricerche e i suoi fabbisogni. Per questo motivo si sono condotte molte ricerche di mercato mirate alla conoscenza di queste informazioni. Secondo una ricerca, il 33% di utenti su un campione di 1.000 utilizza Internet per organizzare le proprie vacanze. Secondo altre indagini, l'89% delle imprese turistiche possiede oggi un proprio sito internet.\nQuesto proliferare dei siti Web \u00e8 dovuto senza alcun dubbio alla forte richiesta da parte dei consumatori di reperire informazioni. I consumatori turistici online desiderano avere un contatto diretto con il fornitore, per reperire un maggior numero di informazioni, e per risparmiare; grazie a Internet si riduce infatti la necessit\u00e0 di ricorrere a intermediari e dunque tutti i costi relativi alle commissioni delle varie imprese turistiche. Una percentuale elevata della vendita on-line di prodotti turistici \u00e8 detenuta per esempio da compagnie aeree low cost; ma anche molte strutture alberghiere e fornitori di servizi turistici di vario genere offrono al cliente la possibilit\u00e0 di prenotare, acquistare e pagare per il servizio facendo uso di strumenti come email e bonifici e transazioni con carta di credito online.\nIl consumatore online.\nIl consumatore che decide di acquistare un viaggio on line ha un rapporto diretto con le fasi di pianificazione del viaggio, non ha pi\u00f9 bisogno di recarsi in agenzia di viaggi per conoscere i prezzi dei voli aerei, conoscere gli orari dei treni, le tariffe e qualsiasi tipo di informazione a livello turistico. Grazie ai nuovi sistemi di prenotazione online (noti come CRS e GDS) e alla loro facilit\u00e0 d'utilizzo, potr\u00e0 prenotare direttamente dal proprio computer e quindi pagare tramite carta di credito il suo viaggio. L'avvento di Internet ha perci\u00f2 rappresentato un fenomeno del tutto nuovo, capace di avvicinare alle tecnologie grandi masse di consumatori.\nGli operatori online.\nOggi si pu\u00f2 affermare che ogni struttura ricettiva che si rispetti, hotel, agenzia di viaggi, tour operator, agriturismo, selviturismo, Bed and Breakfast, Guest Houses e compagnie aeree dispongano di un sito web, nel quale il consumatore possa in tutta libert\u00e0 consultare le offerte, verificare e comparare i prezzi, guardare foto e organizzare il cosiddetto \"viaggio fai da te\". Un esempio sono le agenzie di viaggi online come eDreams, Lastminute.com, Volagratis ed Expedia, che offrono la possibilit\u00e0 di organizzare le proprie vacanze combinando voli di diverse compagnie aeree e hotel di molteplici strutture alberghiere.\nIl mercato on-line diventa sempre pi\u00f9 competitivo, gli operatori del settore stanno, dunque investendo molto in tecnologia; per i prossimi anni si prevede un ulteriore sviluppo di questo fenomeno. In Italia, la percentuale degli alberghi prenotabili online, bench\u00e9 ci siano stati dei grandi passi in avanti, rimane ancora bassa in confronto a quella degli altri paesi europei ed extra-europei."}
{"id": "789244", "revid": "287204", "url": "https://it.wikipedia.org/wiki?curid=789244", "title": "Campeonato Brasileiro S\u00e9rie A 2004", "text": "Il Campeonato Brasileiro S\u00e9rie A 2004 (in italiano Campionato Brasiliano Serie A 2004) \u00e8 stato la 34\u00aa edizione del massimo campionato brasiliano di calcio.\nFormula.\nGirone all'italiana con partite di andata e ritorno. Vince il campionato la squadra che totalizza pi\u00f9 punti, retrocedono in S\u00e9rie B le ultime 4 classificate.\nClassifica finale.\nA seguito della morte di Serginho per arresto cardiaco il 27 ottobre 2004 nella partita contro il San Paolo, il S\u00e3o Caetano fu penalizzato di 24 punti per aver schierato in 4 partite il giocatore in condizioni fisiche non adatte."}
{"id": "789245", "revid": "287204", "url": "https://it.wikipedia.org/wiki?curid=789245", "title": "Hans Leo Hassler", "text": "Biografia.\nHassler, molto probabilmente, inizi\u00f2 a studiare musica con il padre che era organista. Nel 1584, come molti compositori tedeschi del tempo, si trasfer\u00ec in Italia per perfezionare i suoi studi: egli arriv\u00f2 a Venezia nel periodo di maggior fulgore della Scuola veneziana, quando chi componeva in quello stile diventava presto famoso anche al di fuori della citt\u00e0 di provenienza. Hassler aveva gi\u00e0 familiarit\u00e0 con detto stile poich\u00e9 molte composizioni dei musicisti della scuola avevano gi\u00e0 raggiunto la Germania a seguito dell'interessamento di Leonhard Lechner che era in contatto con Orlando di Lasso a Monaco di Baviera.\nNel corso del suo soggiorno a Venezia diventa amico di Giovanni Gabrieli; tutti e due studiano con Andrea Gabrieli, zio di Giovanni.\nHassler ritorn\u00f2 in Germania nel 1586, ed and\u00f2 ad Augusta dove fu al servizio, come organista, di Ottaviano II Fugger discendente della omonima famiglia di banchieri tedeschi. Gli anni che trascorse ad Augusta furono fra i pi\u00f9 creativi della sua carriera di compositore; in aggiunta egli divenne molto famoso sia come compositore che come organista, ma nonostante ci\u00f2 la sua influenza fu modesta in quanto egli era protestante in una regione profondamente cattolica. Successivamente si trasfer\u00ec a Norimberga e quindi ad Ulma. In questo periodo si ammal\u00f2 di tubercolosi che lo port\u00f2 presto a morte, anche se fu per un breve periodo a Dresda, dove scrisse i suoi ultimi lavori. Dopo la sua morte gli succedettero nell'incarico Michael Praetorius e Heinrich Sch\u00fctz.\nLa sua musica.\nHassler fu il primo compositore a portare al di l\u00e0 delle Alpi le innovazioni introdotte dalla Scuola veneziana. Mentre compositori della statura di Orlando di Lasso avevano lavorato in Germania per molti anni, rappresentando la vecchia scuola, la musica polifonica dello stile rinascimentale, nello stesso periodo in Italia stava emergendo il nuovo stile che diede poi inizio alla musica barocca; musicisti come Hassler prima e Sch\u00fctz dopo, importarono in Germania lo stile concertato, la musica policorale e la libera emozionale espressivit\u00e0 della Scuola veneziana, creando la prima fucina del barocco fuori dall'Italia.\nLa musica sacra di Hassler \u00e8 scritta sia per il rito cattolico che per quello luterano. Dal punto di vista stilistico, le sue prime composizioni sono pi\u00f9 innovative delle ultime: egli usa la tecnica policorale, contrasti testurali ed occasionali cromatismi nella musica scritta dopo il ritorno dall'Italia, ma la maggior parte della sua musica sacra scritta negli ultimi anni della sua vita \u00e8 scritta in stile polifonico alla maniera di Palestrina. La sua musica profana: madrigali, canzonette, ricercare, e toccate, mostra alcune tecniche di Gabrieli ma con una certa repressione dello slancio ed una sistematica ricerca della bellezza del suono."}
{"id": "789248", "revid": "767487", "url": "https://it.wikipedia.org/wiki?curid=789248", "title": "Yeah Yeah Yeahs (EP)", "text": "Yeah Yeah Yeahs \u00e8 l'EP di debutto degli \"Yeah Yeah Yeahs\", pubblicato nel 2001 e contenente la famosa canzone \"Bang!\"."}
{"id": "789249", "revid": "1543377", "url": "https://it.wikipedia.org/wiki?curid=789249", "title": "Pietra Parcellara", "text": "La pietra Parcellara \u00e8 una montagna dell'Appennino ligure situata in val Trebbia, in provincia di Piacenza. Appartiene per il versante sudoccidentale al comune di Bobbio, con le limitrofe localit\u00e0 di Pietra Parcellara e di Brodo; mentre il versante nordorientale appartiene al comune di Travo, con la vicina localit\u00e0 di La Pietra di Bobbiano.\nOfiolite di serpentino nero, pur se non particolarmente alto (836 ) domina le colline circostanti da cui sporge bruscamente staccandosi per morfologia, colore e imponenza. Insieme alla vicina Pietra Perduca, fa parte del sito SIC-ZSC della Pietra Parcellara e Pietra Perduca. Permette, dalla sua cima, una visione panoramica di tutta la val Trebbia, la valle di Bobbiano, la val Luretta, il monte Penice e le zone limitrofe.\nAi piedi della pietra, nel territorio comunale di Bobbio, vi \u00e8 l'oratorio dedicato alla Madonna di Caravaggio, situato nei pressi della localit\u00e0 di Brodo e posto alle dipendenze della chiesa parrocchiale di Mezzano Scotti.\nGeologia.\nSi tratta di un lembo di mantello terrestre, di natura serpentinica, a causa dell'alterazione dei minerali femici e ultrafemici costituenti la litosfera oceanica dell'allora Tetide. finito sul fondo dell'oceano Ligure prima della sua chiusura, avvenuta circa 200 milioni di anni fa, a seguito di una frana sottomarina (olistostroma) che ha interessato un rilievo impostato sul mantello che costituiva il fondo dell'oceano. Questo lembo \u00e8 stato cos\u00ec inglobato, quale olistolite, nella formazione geologica, ricca di componente argillosa, che in quel momento si andava depositando sul fondo, la quale \u00e8 nota con la denominazione di complesso caotico o complesso di Pietra Parcellara.\nUna volta creatosi il rilievo appenninico, i processi di degradazione meteorica e l'azione delle acque dilavanti hanno portato la dura massa serpentinica ad emergere, a causa del fenomeno dell'erosione differenziale, portandola a dominare il paesaggio circostante, composto in prevalenza da argille scagliose.\nStoria.\nSul monte anticamente chiamato \"Prescigliera\", in epoca longobarda, si form\u00f2 un \"castrum\" monastico inserito nei possedimenti dell'abbazia di San Colombano di Bobbio, fondata da San Colombano nel 614, e che crebbe di importanza con la costruzione del \"castello di Prescigliera\" e della vicina cappella. Nella zona sono testimoniati anche i possedimenti di Travo-Caverzago, Stazzano, Murlo ed altri come \"Prescigliera\" (Pietra Parcellara), S.Anna (ant. S.Michele) della Perduca, S. Andrea, S. Maria, Signano, Fellino, Fiorano, Mezzanello, Pigazzano, Bobbiano, Denavolo, Chiosi, Quadrelli, Scarniago, Statto, Viserano., possedimenti inseriti nel grande feudo reale ed imperiale monastico.\nSuccessivamente entr\u00f2 a far parte dei possedimenti del monastero di San Paolo di Mezzano Scotti, passando, in seguito, alla famiglia Malaspina in epoca imprecisata. Nel 1120 Piacenza e le truppe guelfe occuparono la zona nel corso della guerra condotta contro i ghibellini bobbiesi, tuttavia i Malaspina riuscirono a resistere e, in seguito, a rioccupare l'area. Nel 1155 venne ceduta dai Malaspina alla nobile famiglia dei Perducca, gi\u00e0 feudataria della vicina Pietra Perduca, anch'essa fortificata e dotata di castello.\nNel 1164 il Barbarossa concesse alla famiglia Malaspina l'investitura su diversi feudi situati in val Trebbia; tra questi venne loro concessa, forse erroneamente, la propriet\u00e0 del feudo di \"Pietrasilaria\", il quale venne, infine, riconfermato a Oberto da Perducca. Nel 1170 la zona della Pietra Parcellara venne nuovamente attaccata da parte delle truppe guelfe piacentine, le quali posero sotto assedio il castello; al termine della battaglia, durante la quale trov\u00f2 la morte un nipote di Oberto da Perduca, dopo mesi di combattimenti, le milizie guelfe furono costrette alla ritirata. Nel 1269 il comune di Piacenza riusc\u00ec ad occupare i territori limitrofi, compresi il feudo di Parcellara ed il castello, che verr\u00e0, quindi, completamente distrutto nonostante le proteste del vescovo di Bobbio. A seguito di ci\u00f2, la Pietra Parcellara, insieme alla zona di Mezzano Scotti e al locale monastero, entr\u00f2 a far parte della contea vescovile di Piacenza.\nCon la creazione dei comuni, in et\u00e0 napoleonica, la Pietra Parcellara, seguendo le sorti di Mezzano Scotti, venne interamente inclusa nel territorio comunale di Travo a cui rimase fino al passaggio della parte meridionale sotto il comune di Bobbio, avvenuto nel 1927, contestualmente al distacco della zona di Mezzano Scotti dal comune di Travo e al suo inserimento nel comune di Bobbio.\nInfrastrutture e trasporti.\nVi si accede attraverso due strade: la strada provinciale 68 di Bobbiano che permette l'accesso da Travo, passando per la frazione di Chiosi - Bobbiano, e dal passo della Caldarola e una strada comunale che sale da Perino, frazione di Coli passando per Donceto, frazione di Travo, fino a giungere nei pressi di Brodo, frazione di Bobbio, da cui si dirama un sentiero segnalato con i segnavia del CAI che permette di raggiungere la vetta."}
{"id": "789251", "revid": "1226", "url": "https://it.wikipedia.org/wiki?curid=789251", "title": "Giudizio Universale (Michelangelo)", "text": ""}
{"id": "789253", "revid": "1501558", "url": "https://it.wikipedia.org/wiki?curid=789253", "title": "Campeonato Sudamericano de Football 1963", "text": "Il Campeonato Sudamericano de Football 1963 fu la ventottesima edizione della Copa Am\u00e9rica. Ad organizzarla fu la Bolivia dal 10 al 31 marzo 1963.\nCitt\u00e0 e stadi.\nDue furono gli stadi che ospitarono le gare:\nFormula.\nLa formula prevedeva che le sette squadre partecipanti si affrontassero in un unico girone all'italiana, la cui prima classificata avrebbe vinto il torneo. Per ogni vittoria si attribuivano 2 punti, 1 per ogni pareggio e 0 per ogni sconfitta.\nClassifica marcatori.\n6 gol\n5 gol\n4 gol\n3 gol\n2 gol\n1 gol\nAutoreti"}
{"id": "789256", "revid": "599013", "url": "https://it.wikipedia.org/wiki?curid=789256", "title": "Valentina Fiorin", "text": "Gioca nel ruolo di schiacciatrice.\nCarriera.\nValentina Fiorin comincia la sua carriera pallavolistica esordendo nel 1998 in Serie D con la squadra del Pallavolo Foss\u00f2; la stagione successiva viene ingaggiata dal Padova Volley, in Serie B1, con la quale resta sotto contratto per due stagioni.\nNel 2000 entra a far parte del Club Italia mentre la stagione successiva fa il suo esordio nel campionato di Serie A1 con la maglia del Vicenza Volley: in questa squadra gioca per due stagioni, vincendo una supercoppa italiana ed ottiene anche le sue prime convocazioni in nazionale.\nNella stagione 2003-04 viene ingaggiata dall'Olimpia Ravenna: alla fine della stagione la schiacciatrice veneta \u00e8 costretta ad operarsi per un'ernia al disco. Nella stagione successiva, per recuperare la condizione ottimale, riparte dalla Serie A2 con la squadra del Volley Cavazzale.\nNella stagione 2005-06 ritorna in Serie A1 ingaggiata dal Chieri Volley dove gioca per due stagioni ed allo stesso tempo riconquista la nazionale, con cui partecipa al campionato mondiale in Giappone e al campionato europeo 2007, vincendo la medaglia d'oro. Nella stagione 2007-08 viene acquistata dal Volley Bergamo, conquistando la Coppa Italia.\nDopo una sola stagione si trasferisce in Francia, nel Racing Club de Cannes: con il club transalpino conquista due scudetti e due coppe di Francia, oltre ad un terzo posto nella Champions League 2009-10.\nNella stagione 2010-11 viene ingaggiata dalla Spes Volley Conegliano; nel 2011 lascia nuovamente l'Italia per trasferirsi in Giappone per giocare nelle . Nella stagione 2012-13 ritorna nuovamente a Conegliano, nella squadra dell'Imoco Volley, a cui resta legata per tre annate, prima di trasferirsi nella stagione 2015-16 alla Pallavolo Scandicci e poi in quella 2016-17 alla Futura Volley Busto Arsizio, sempre in Serie A1."}
{"id": "789257", "revid": "28530", "url": "https://it.wikipedia.org/wiki?curid=789257", "title": "Pavore", "text": ""}
{"id": "789258", "revid": "767487", "url": "https://it.wikipedia.org/wiki?curid=789258", "title": "Karen O", "text": "\u00c8 la cantante e \"bandleader\" del gruppo alternative rock e indie rock statunitense \"Yeah Yeah Yeahs\".\nBiografia.\nNata a Busan da madre sudcoreana e padre polacco, \u00e8 cresciuta nel New Jersey per poi trasferirsi a New York dove ha frequentato la Tisch School of the Arts.\nVive a Los Angeles, California, nella zona di Silver Lake.\nNel 2004, con lo pseudonimo Marshmellow, dirige il video dei Liars \"We Fenced Other Gardens with the Bones of Our Own\". L'anno seguente dirige il video di \"Blessed Evening\" dei Foetus. \nSotto il soprannome Kids Whit Canes, invece, ha diretto il video di \"Hologram World\" del duo Tiny Masters of Today (2008).\nNel 2007 incidendo con il gruppo musicale Million Dollar Bashers il brano di Bob Dylan \"Highway 61 Revisited\" inserito nella colonna sonora \"I'm Not There\".\nNel 2009 realizza la colonna sonora di \"Nel paese delle creature selvagge\" di Spike Jonze, con la collaborazione di Bradford Cox dei Deerhunter e degli altri componenti degli Yeah Yeah Yeahs. Nello stesso anno partecipa all'album \"Embryonic\" dei Flaming Lips.\nNel 2011 interpreta una cover del brano \"Immigrant Song\" dei Led Zeppelin, arrangiata da Trent Reznor e Atticus Ross per i titoli di testa del film thriller \"Millennium - Uomini che odiano le donne\", diretto da David Fincher e seconda trasposizione cinematografica del romanzo omonimo dello scrittore Stieg Larsson. Partecipa anche all'album \"The Spirit of Apollo\" (2009) dei N.A.S.A. e inoltre collabora con David Lynch alla prima traccia dell'album \"Crazy Clown Time\" intitolata \"Pinky's Dream.\"\nNel 2012 collabora con il gruppo di musica rock sperimentale Swans ed in particolare nell'album \"The Seer\".\nSempre nel 2012 lavora con Santigold per una traccia inserita nel disco \"Master of My Make-Believe\". Inoltre appare nel secondo LP di James Iha, intitolato \"Look to the Sky\".\nNel 2013 la canzone \"The Moon Song\", scritta insieme a Spike Jonze, viene inserita nel film \"Her\" e riceve l'anno seguente una nomination ai Premi Oscar 2014 nella categoria migliore canzone originale.\nNel luglio 2014 pubblica il singolo \"Rapt\", che anticipa l'uscita del primo album discografico da solista, \"Crush Songs\", pubblicato nel settembre dello stesso anno dall'etichetta Cult Records, che fa riferimento a Julian Casablancas.\nNel 2017 partecipa a quattro brani presenti nell'album \"Milano\" di Daniele Luppi e Parquet Courts.\nNel 2018 pubblica il singolo \"Yo! My Saint\", che \u00e8 stato realizzato in collaborazione con Michael Kiwanuka.\nNel marzo 2019 pubblica l'album collaborativo \"Lux Prima\", realizzato insieme al musicista Danger Mouse.\nIl 22 gennaio 2021 esce l'album di \"Trztn\", contenente la traccia \"Hieroglyphs\" cantata da Karen O."}
{"id": "789261", "revid": "108682", "url": "https://it.wikipedia.org/wiki?curid=789261", "title": "Erei", "text": ""}
{"id": "789262", "revid": "22356", "url": "https://it.wikipedia.org/wiki?curid=789262", "title": "Ectoconus", "text": "Lectocono (gen. Ectoconus) \u00e8 un mammifero estinto, appartenente ai periptichidi. Visse nel Paleocene inferiore (circa 65 - 62 milioni di anni fa) e i suoi resti sono stati ritrovati in Nordamerica. \nDescrizione.\nDella statura di un montone, questo animale era uno dei pi\u00f9 grandi mammiferi della sua epoca. Il corpo, esclusa, la lunga coda, doveva superare il metro di lunghezza, e la lunghezza totale dell'animale poteva sfiorare i due metri. Si suppone che il peso di \"Ectoconus\" fosse di circa 100 chilogrammi. L'aspetto del corpo era vagamente simile a quello di un oritteropo, ma senza avere le specializzazioni adatte a scavare e a nutrirsi di insetti: il corpo era robusto ma non eccessivamente massiccio, mentre la testa terminava in un muso forte e corto. Le zampe, robuste e relativamente lunghe, erano munite di cinque artigli simili a zoccoli, una caratteristica primitiva. Altra caratteristica primitiva era data dalla coda, lunga quasi quanto il resto del corpo e decisamente pesante, che veniva con tutta probabilit\u00e0 trascinata sul terreno. In generale, lo scheletro presentava numerose somiglianze con quello degli arctocionidi, ma erano presenti varie differenze soprattutto nella dentatura e nella struttura dei piedi. \"Ectoconus\" era probabilmente un animale semi-plantigrado.\nCranio.\nIl cranio era lungo una ventina di centimetri, con un muso massiccio e piuttosto corto. Le arcate zigomatiche erano elevate, ed era presente un'alta cresta sagittale sulla volta cranica; quest'ultima era molto piccola. Contrariamente ad altri \"condilartri\" come \"Phenacodus\", le ossa nasali erano allungate e arrivavano fino al livello pi\u00f9 anteriore degli incisivi. Il margine anteriore dell'orbita (molto aperta posteriormente) era pi\u00f9 o meno all'altezza del primo molare superiore. Gli incisivi erano di taglia media, a forma di canini appuntiti e di taglia crescente dal primo al terzo. I canini erano dritti, quasi verticali; il canino superiore era piuttosto sviluppato, mentre quello inferiore era pi\u00f9 ridotto. Tra i canini e i premolari era presente un diastema. I premolari erano relativamente piccoli, mentre i molari superiori erano dotati di cuspidi marginali e conuli molto sviluppati; erano inoltre presenti stili esterni. \nScheletro postcranico.\nLe vertebre cervicali erano corte e larghe; le apofisi spinose delle vertebre dorsali erano molto simili a quelle dell'oritteropo. La scapola era molto appiattita, di forma quasi quadrangolare. Era inoltre presente una clavicola robusta. L'omero era dotato di una testa ingrandita e di un entepicondilo molto sviluppato, come anche le creste. La forma di omero, ulna e radio ricordano quelli di \"Arctocyon\". L'ulna era particolarmente robusta, larga e piatta. Il bacino \u00e8 poco conosciuto. Il femore era pi\u00f9 lungo e meno tozzo di quello dell'oritteropo. Il terzo trocantere era molto sviluppato, e l'articolazione distale era molto stretta e convessa. Tibia e perone erano di foggia primitiva, ben separati fra loro: la tibia era dotata di una faccetta articolare semplice, senza troclea per l'astragalo. Mano e piede erano a cinque dita, con carpo e tarso a struttura alternata. I metapodi erano molto corti, le falangi corte e piatte; le falangi ungueali erano strette, fessurate e munite probabilmente di unghie simili a quelle dei tapiri. L'astragalo possedeva un collo corto, una piccola faccetta articolare per il cuboide e una testa convessa anteroposteriormente e appiattita trasversalmente; erano presenti due faccette quasi ad angolo retto, entrambe per lo scafoide, ed era presente un forame. \n\"Ectoconus\" era molto simile a \"Periptychus\", dal quale si differenziava per alcune caratteristiche, tra cui molari dotati di smalto meno piegato e un ectoflesso ben sviluppato; i molari superiori e inferiori erano pi\u00f9 bunodonti di quelli di \"Periptychus\", in particolare i superiori (dotati di un numero di cuspidi fino a nove).\nClassificazione.\nL'ectocono appartiene alla famiglia dei periptichidi (Periptychidae), un gruppo di mammiferi arcaici un tempo classificati tra i condilartri (Condylarthra), che prosperarono nel Nordamerica durante il Paleocene e le cui dimensioni variavano da quelle di uno scoiattolo (ad es. \"Anisonchus\") a quelle di un grosso montone (come \"Ectoconus\", appunto). La specie tipo \u00e8 Ectoconus ditrigonus, i cui primi fossili vennero scoperti nel Nuovo Messico e che venne descritto per la prima volta da Edward Drinker Cope nel 1882, con il nome di Conoryctes ditrigonus. Lo stesso Cope, due anni dopo, istitu\u00ec per questa specie il genere \"Ectoconus\".\nI paleontologi attualmente riconoscono due specie di \"Ectoconus\": \"E. ditrigonus\", la pi\u00f9 grande e robusta, ed \"E. symbolus\", pi\u00f9 piccola e leggera. Uno scheletro perfettamente conservato e ascritto alla specie \"E. majusculus\" (ora classificato come \"E. ditrigonus\") \u00e8 stato rinvenuto nel Nuovo Messico negli anni '30. Questa scoperta fa di \"Ectoconus\" uno dei mammiferi meglio conosciuti del suo periodo. Un'altra specie descritta pi\u00f9 recentemente, \"E. cavigellii\", \u00e8 stata in seguito ascritta alla specie \"E. symbolus\". Fossili di \"Ectoconus\" sono stati scoperti in Nuovo Messico, Utah, Wyoming e Colorado.\nPaleoecologia.\nLa dieta dell'ectocono doveva essere erbivora: questo animale, forse, si cibava soprattutto di fogliame e altri vegetali. \u00c8 possibile che questo animale fosse in grado di dissotterrare radici, scavando con le possenti zampe."}
{"id": "789263", "revid": "1622351", "url": "https://it.wikipedia.org/wiki?curid=789263", "title": "Toyota MR2", "text": "La Toyota MR2 \u00e8 un'autovettura sportiva prodotta dalla casa automobilistica giapponese Toyota in 3 serie principali dal 1984 al 1989 nella \"MKI\", dal 1989 al 1999 nella \"MKII\" dal 1999 al 2007 nella \"MKIII\".\nIl contesto.\nIl nome \"MR2\" \u00e8 una sigla di cui non \u00e8 certo il significato. I due pi\u00f9 accreditati sono:\nMidship Runabout 2 Seats e, alternativamente, Mid-engine, Rear-wheel Drive, 2 Seats\nCi\u00f2 che accomuna e che d\u00e0, per l'appunto, il nome a questa sportiva \u00e8 la posizione del motore (centrale) la trazione posteriore e i due posti secchi.\nLa prima e la seconda serie (rispettivamente MKI e MKII) sono state prodotte in configurazione Targa (parte centrale del tetto rimovibile) e coup\u00e9; la terza serie (MKIII) abbandona questa tradizione per svilupparsi in configurazione spider (con tetto in tela apribile).\nLe prime 2 serie sono state commercializzate con motorizzazioni aspirate e turbo, caratteristica quest'ultima abbandonata dalla MKIII.\nMKI (W10, 1984\u20131989).\nLa prima serie, progettata in parte in cooperazione con la Lotus Cars \u00e8 stata resa disponibile inizialmente in versione coup\u00e9, ma ad un solo anno dalla presentazione ha preso forma la sua struttura definitiva e di maggiore successo, quella di vettura \"Targa\".\nLe motorizzazioni previste erano di cilindrata abbastanza ridotta per una autovettura sportiva, da 1,6\u00a0L aspirato ed erogante potenze diverse a seconda delle configurazioni e dei mercati a cui la vettura era indirizzata. La brillantezza delle prestazioni era comunque garantita dal suo peso ridotto.\nNel 1987 fece la sua apparizione il primo modello dotato di compressore con un incremento della potenza che giungeva a quasi 150 CV.\nMKII (W20, 1989\u20131999).\nLa seconda serie completamente ridisegnata venne messa in produzione nel 1989 e presentava una linea molto pi\u00f9 arrotondata con marcate somiglianze alle Ferrari 308 e Ferrari 348 in versione GTS.\nPer via della forma della carrozzeria, e per il fatto che era un'auto con motore centrale, venne rinominata come \" la Ferrari giapponese\". Infatti questo modello di MR2 \u00e8 stato utilizzato come base per creare cloni di vari tipi di Ferrari, sostituendo i pannelli della carrozzeria: in particolare, i modelli di kitcar che venivano pi\u00f9 usati utilizzando questa vettura erano per lo pi\u00f9 copie di Ferrari F355 e 360 Modena. \nNel 1994 veniva effettuato un restyling molto leggero, limitato alla modifica dei fari posteriori, mentre venivano lasciati invariati gli aspetti che caratterizzavano l'estetica della seconda generazione. \nLe motorizzazioni erano: 2.0 aspirata (156 CV incrementati a 175 CV con velocit\u00e0 massima di 220 km/h) 3S-GE, 2.0 turbo (200 CV e 245 CV versione giapponese con velocit\u00e0 massima di 240 km/h) 3S-GTE e 2.2 aspirata (135 CV) 5S-FE.\nMKIII (W30, 1999\u20132007).\nLa MKIII venne importata anche nel mercato italiano dal 2000 per finire la sua carriera italiana nel 2005; il tutto senza aver mai eccessivamente attratto il cliente italico, al contrario del notevole successo che questa vettura ha riscosso. Questa terza serie si ispira non pi\u00f9 alla Ferrari ma alla Porsche Boxster e forse proprio per questo in Italia non ha avuto un ampio successo commerciale. \nNel 2003, la MR2 MKIII subisce un \"restyling\" al fine di rimanere al passo con i tempi, le modifiche apportate sono state:\nA differenza dei precedenti modelli troviamo un'unica versione che monta il nuovo motore da 1794\u00a0cm\u00b3, completamente in alluminio, chiamato 1ZZ-FED. Come i predecessori, troviamo un doppio albero a camme, 16 valvole con il sistema Toyota VVT-i di regolazione delle valvole. Questo motore eroga 138\u00a0CV (104\u00a0kW), ma nonostante la differenza di potenza rispetto alle generazioni precedenti, questa nuova MR2 \u00e8 lo stesso in grado di offrire prestazioni eccellenti. Questo grazie al peso contenuto, di soli 975\u00a0kg (cambio manuale) e 997\u00a0kg (cambio automatico), ed anche grazie al cambio manuale a 6 marce che permette di raggiungere i 100\u00a0km/h in 8.0 secondi. Nella versione con cambio sequenziale (SMT) a 6 marce, questo tempo sale a 9.3 secondi.\nCaratteristiche tecniche.\nL'ultima versione della MR2 viene costruita fino al 2007.\nAttivit\u00e0 sportiva.\nNel 2000, la Toyota realizz\u00f2 una versione da competizione della MR-S per competere nella classe GT300 del JGTC. Tale versione, affidata a cinque diversi team e realizzata dalla TRD, era dotata di un tettuccio rigido fisso e di nuove componenti aerodinamiche realizzate per migliorare a deportanza e la penetrazione aerodinamica. Il propulsore che la equipaggiava era un 3S - GTE derivato dalla Toyota MR2 di seconda generazione gestito da un cambio Xtrac a sei marce. Il telaio era di tipo tubolare, mentre l'impianto frenante era costituito da freni a disco forniti dall'AP Racing. Con questa vettura del team ARTA i piloti Morio Nitta e Shinichi Takagi conquistarono il campionato piloti della GT300 nel 2002."}
{"id": "789272", "revid": "38120", "url": "https://it.wikipedia.org/wiki?curid=789272", "title": "Yeah yeah yeahs", "text": ""}
{"id": "789279", "revid": "1833487", "url": "https://it.wikipedia.org/wiki?curid=789279", "title": "Nick Zinner", "text": "Zinner ha fatto parte anche degli Head Wound City, assieme a membri di altri gruppi rock come The Locust e The Blood Brothers\nCarriera.\nDal 2001 ad oggi, Zinner ha collaborato, oltre che con i Yeah Yeah Yeahs, con parecchi gruppi di genere Indie rock, tra cui TV on the Radio, Har Mar Superstar, Ronnie Spector e (recentemente) The Horrors. Inoltre, ha dato un contributo su chitarra e tastiera per diversi brani dell'album \"Digital Ash in a Digital Urn\" degli Bright Eyes (prodotto nel 2005), andando in tourn\u00e9e con la band come membro a tutti gli effetti.\nZinner ha prodotto remix di diversi brani rock: tra questi, spiccano quelli di \"Compliments\" dei Bloc Party, \"INRI\" dei The Plot to Blow Up the Eiffel Tower e \"People are Germs\" dei Single Frame (apparendo anche nel videoclip di questo brano).\nOltre al mestiere di chitarrista, Zinner \u00e8 un apprezzato fotografo: ha studiato fotografia al Bard College ed ha pubblicato tre album contenenti le sue opere: \"No Seats On the Party Car\" (2001), \"Slept in Beds\" (2003) ed \"I Hope You Are All Happy Now\" (2004), con prefazione del regista Jim Jarmusch."}
{"id": "789280", "revid": "599013", "url": "https://it.wikipedia.org/wiki?curid=789280", "title": "Pirates", "text": ""}
{"id": "789282", "revid": "22475", "url": "https://it.wikipedia.org/wiki?curid=789282", "title": "William Hope (fotografo)", "text": "Presunto pioniere della fotografia spiritica, fu membro del gruppo spiritualista The Crewe Circle.\nBiografia.\nSin da giovane Hope fu istruito a falegname, ma entr\u00f2 presto a contatto con circoli del paranormale, grazie alla sua presunta abilit\u00e0 nel catturare immagini di spiriti con la macchina fotografica.\nHope realizz\u00f2 la sua prima foto in cui sostenne si vedesse uno spirito nel 1905. In seguito fond\u00f2 il Crewe Circle, gruppo spiritualista con lui a capo.\nFrodi.\nIl 4 febbraio 1922 la Society for Psychical Research e Harry Price provarono che Hope era un truffatore durante alcuni test al \"British College of Psychic Science\".\nPrice marchi\u00f2 segretamente le lastre fotografiche di Hope e gli mise a disposizione una confezione di lastre sulle quali aveva segretamente inciso ad acquaforte il marchio della Imperial Dry Plate Co. Ltd. con la consapevolezza che il logo sarebbe stato trasferito su qualsiasi immagine impressa su esse. Ignaro del fatto che Price avesse manomesso la sua scorta di pellicole, Hope tent\u00f2 di catturare immagini di spiriti. Sebbene Hope realizzasse molteplici immagini, nessuna di queste riportava il logo della Imperial Dry Plate Co. Ltd., il marchio che Price aveva impresso sul materiale originale di Hope, dimostrando di aver cambiato il materiale che Price gli aveva messo a disposizione con materiale preparato appositamente per creare false immagini di spiriti.\nIn seguito Price pubblic\u00f2 questo esperimento della \"Society for Psychical Research\" in un fascicolo che intitol\u00f2 \"Cold Light on Spiritualistic \"Phenomena\"- An Experiment with the Crewe Circle.\"\nNel 1932, un amico ed estimatore delle ricerche di Hope, Fred Barlow, il primo Segretario della \"Society for the Study of Supernormal Pictures\", insieme al Maggiore W. Rampling-Rose diedero una lettura alla Society for Psychical Research per presentare un resoconto dei risultati emersi da una vasta raccolta di registrazioni sui metodi utilizzati da Hope per produrre le sue fotografie spiritiche.\nBarlow e Rampling-Rose conclusero che gli \"spiriti\" che apparivano nelle fotografie di erano stati prodotti in modo fraudolento.\nNonostante i risultati di Price, Hope conserv\u00f2 ancora una certa credibilit\u00e0. Anche lo scrittore e spiritualista Sir Arthur Conan Doyle si rifiut\u00f2 di accettare che Hope fosse un truffatore, arrivando a scrivere un libro in favore della fotografia spiritica (\"The Case for Spirito Fotografia\") nel quale rispondeva alle accuse di frode di Harry Pric, cercando di convincerlo a ritrattare la sua opinione.\nGalleria d'immagini.\nAlcune foto di William Hope."}
{"id": "789283", "revid": "339392", "url": "https://it.wikipedia.org/wiki?curid=789283", "title": "Copa Am\u00e9rica 1963", "text": ""}
{"id": "789286", "revid": "287204", "url": "https://it.wikipedia.org/wiki?curid=789286", "title": "Campionato italiano femminile di hockey su ghiaccio 1996-1997", "text": "Il Campionato italiano femminile di hockey su ghiaccio 1996-97 ha visto al via nuovamente 8 compagini: HC Agordo, HC Lario Halloween, HC Eagles Bolzano, HC Falchi Boscochiesanuova, HC Gardena Girls, HC Femminile Feltre, HC Yellow Team Milano e SG Valbelluna Hoseki. Si tratta delle stesse squadre dell'anno precedente con l'eccezione della squadra di Alleghe, sostituita dalle ragazze di Bosco Chiesanuova.\nClassifica.\nL'Hockey Club Eagles Bolzano vince il suo primo scudetto."}
{"id": "789289", "revid": "1847405", "url": "https://it.wikipedia.org/wiki?curid=789289", "title": "Bergamo TV", "text": "Bergamo TV \u00e8 una televisione locale della provincia di Bergamo con sede in via Papa Giovanni XXIII nel centro della citt\u00e0.\nStoria.\nBergamo TV inizia le sue trasmissioni nel 1976 in una piccola sede di via Mario Flores alla Celadina di Bergamo per iniziativa del fotografo bergamasco Gianni Colleoni meglio conosciuto come foto flash e collaboratore de L\u2019ECO DI BERGAMO. Colleoni pass\u00f2 dall'immagine fissa della sua reflex a quella in movimento della telecamera. Colleoni venne supportato da colleghi giornalisti per le trasmissioni, non potendo sostenere gli elevati costi di gestione, entrarono nella propriet\u00e0 Luciano Goiti, Monsignor Aldo Nicoli, con la Banca Popolare di Bergamo. Il direttore artistico \u00e8 il regista Andreas Kocsis, poi fondatore di TelePadania. Primo nome dell\u2019emittente \u00e8 Tele Bergamo, il suo primo canale \u00e8 l\u2019uhf 56, inizier\u00e0 successivamente a trasmettere anche dal canale uhf 65 con la denominazione di Bergamo Tv. Dal quel momento in poi non ha mai smesso la sua programmazione, arriva cos\u00ec l'informazione ed intrattenimento nelle case dei bergamaschi. Oggi \u00e8 di propriet\u00e0 della diocesi di Bergamo gruppo Sesaab con l'emittente radiofonica Radio Alta e al quotidiano storico L'Eco di Bergamo.\nGode di un buon bacino d'utenza, costituito dalle province di Bergamo, Brescia, Cremona, Lodi, Milano e Monza e Brianza (il segnale \u00e8 tuttavia ricevibile anche in parte del Piacentino e del Lecchese) e raggiunge punte d'ascolto paragonabili ai network regionali.\nOgni giorno l'emittente bergamasca trasmette 10 ore di proprie produzioni, escludendo spot e pubblicit\u00e0. Oltre ai notiziari, altri programmi di successo sono \"Incontri\", \"Emergenti\", \"Tutto Atalanta\" e \"Sottorete con la Foppapedretti\".\nTra i programmi di successo pi\u00f9 recenti si annovera \"la Classe non \u00e8 acqua\", un talk show la cui redazione \u00e8 composta da ragazzi universitari e di scuole superiori che da apprendisti giornalisti si cimentano con la stesura di scalette, interviste e montaggi. Durante la puntata serale, in diretta, i ragazzi intervistano l'ospite di turno. Gianni Decimo, gi\u00e0 vincitore dello storico Festival di Castrocaro 2001 e autore tv da diversi anni, \u00e8 succeduto alla conduzione della trasmissione dopo diverse edizioni curate da Leandro Diana, gi\u00e0 conduttore a Telelombardia e attualmente responsabile della comunicazione all'assessorato alle culture, identit\u00e0 e autonomie della Regione Lombardia.\nUn'altra trasmissione di recente successo \u00e8 il \"Bepi Quiss\", gioco a quiz ideato e condotto da Tiziano Incani, cantautore bergamasco soprannominato \"il Bepi\". Il gioco, che vede sfidare due coppie di concorrenti per ogni puntata, consiste nel rispondere ad alcune domande su tematiche che riguardano la citt\u00e0 di Bergamo e la provincia. In palio non ci sono soldi ma prodotti tipici della bergamasca messi in palio da aziende che rappresentano gli sponsor la trasmissione.\nBergamo TV trasmetteva anche via satellite in modalit\u00e0 FTA con l'identificativo BergamoSat: nel 2008 era posizionato sul canale 950 di Sky Italia, successivamente venne spostato sul canale 842 di Sky, ma essendo FTA era visibile con qualsiasi piattaforma satellitare, come Freesat e Tiv\u00f9sat. Nel 2013 l'emittente ha rinunciato alla frequenza satellitare, e dunque non \u00e8 pi\u00f9 disponibile sulle varie piattaforme di Hot Bird.\nDal 30 settembre 2013 Bergamo TV ha assorbito l'emittente locale bergamasca Videobergamo, il cui marchio in seguito \u00e8 stato ripristinato sul canale LCN 689.\nProgrammi e giornalisti.\nI programmi di spicco di Bergamo TV sono \"Incontri\", \"TuttoAtalanta\" e \"Sotto rete con la Foppa\". Molto seguito anche il tg, \"Bergamo Notizie\", nella sua edizione serale delle 19.30.\nDiffusione terrestre.\nCon il passaggio dalla trasmissione analogica a quella digitale a partire dal secondo semestre del 2010, Bergamo TV trasmette solo in Digitale terrestre sul canale 17 dell'LCN ed \u00e8 presente in pi\u00f9 mux locali. Sempre in concomitanza del passaggio alla nuova modalit\u00e0 di trasmissiva, il gruppo lancia un nuovo canale dedicato esclusivamente all'informazione locale, \"BG24\", che si colloca sulla LCN 198.\nIn un primo periodo il mux di propriet\u00e0 occupava la frequenza UHF 65, con un'area di copertura vasta, interessante non solo la Provincia di Bergamo, ma anche parte di quelle limitrofe, inclusi il Sebino bresciano e la Valle Camonica.\nIn seguito alla dismissione forzata della banda UHF 61-69 decretata dal governo e dalle regole europee, dalla fine del dicembre 2012, la frequenza di trasmissione \u00e8 divenuta il canale UHF 32 (562\u00a0MHz), che \u00e8 stato spento nell'aprile 2016 per questioni di coordinamento internazionale.\nDal 4 aprile 2016 il canale \u00e8 pertanto visibile nei seguenti Mux:"}
{"id": "789290", "revid": "287204", "url": "https://it.wikipedia.org/wiki?curid=789290", "title": "Campionato italiano femminile di hockey su ghiaccio 1997-1998", "text": "Il Campionato italiano femminile di hockey su ghiaccio 1997-98 ha visto al via nuovamente le medesime 8 compagini dell'anno precedente: HC Agordo, HC Lario Halloween, HC Eagles Bolzano, HC Falchi Boscochiesanuova, HC Gardena Girls, HC Femminile Feltre, HC Yellow Team Milano e SG Valbelluna Hoseki. \nClassifica.\nL'Hockey Club Eagles Bolzano vince il suo secondo titolo italiano."}
{"id": "789291", "revid": "78273", "url": "https://it.wikipedia.org/wiki?curid=789291", "title": "Yoshimasa Aoyama", "text": ""}
{"id": "789295", "revid": "287204", "url": "https://it.wikipedia.org/wiki?curid=789295", "title": "Campionato italiano femminile di hockey su ghiaccio 1998-1999", "text": "Il Campionato italiano femminile di hockey su ghiaccio 1998-99 ha visto al via 7 squadre dopo la defezione del Milano: HC Agordo, HC Lario Halloween, HC Eagles Bolzano, HC Falchi Boscochiesanuova, HC Gardena Girls, HC Femminile Feltre e HC Belluno Femminile. \nClassifica.\nL'Hockey Club Eagles Bolzano vince il suo terzo titolo italiano."}
{"id": "789303", "revid": "93556", "url": "https://it.wikipedia.org/wiki?curid=789303", "title": "Repubblica Romana (1798-1799)", "text": "La Repubblica Romana fu una repubblica sorella della Prima repubblica francese. Comprendeva parte dei territori dello Stato Pontificio occupati dal generale Louis-Alexandre Berthier, che aveva invaso Roma strappandola al dominio temporale di Pio VI il 10 febbraio 1798. Fu proclamata il 15 febbraio 1798.\nDopo le annessioni del 7 marzo seguente (Repubblica Tiberina e Repubblica Anconitana), la Repubblica Romana arriv\u00f2 a confinare con la Repubblica Cisalpina e il Granducato di Toscana a nord, con il mar Tirreno a ovest, con il Regno di Napoli a sud, con il mar Adriatico a est. Delle due exclave pontificie in territorio napoletano conservava soltanto il territorio di Pontecorvo, mentre rimase conteso il Principato di Benevento.\nLa Repubblica cadde gi\u00e0 nel 1799 e pochi mesi dopo lo Stato Pontificio venne ripristinato.\nStoria.\nLa Repubblica Romana fu una delle repubbliche sorelle filofrancesi e giacobine proclamate in seguito alle conquiste francesi dopo la Rivoluzione. Il 10 febbraio 1798 le truppe transalpine che, orfane di Napoleone in procinto di partire per l\u2019Egitto, erano ora guidate dal generale Louis-Alexandre Berthier, invasero Roma dando inizio all'occupazione francese della citt\u00e0.\nSubito dopo la firma del trattato di Campoformio, liberi dal loro pi\u00f9 grande nemico, l\u2019Impero austriaco, i francesi avevano cominciato le provocazioni antipapali, e il 25 brumaio il governo cisalpino emise una protesta contro gli scarsi segni d\u2019amicizia che a proprio dire la corte romana gli avrebbe mostrato.\nIl pretesto dell'invasione fu l'uccisione di un generale dell'ambasciata francese, Mathurin-L\u00e9onard Duphot, avvenuta il 28 dicembre 1797 in un tumulto popolare provocato da rivoluzionari italiani e francesi. Berthier marci\u00f2 sulla citt\u00e0 senza incontrare resistenza, dandosi poi al saccheggio dei tesori d'arte del Vaticano.\nIl 15 febbraio fu dichiarato decaduto il potere temporale di Pio VI e fu proclamata a sua volta la Repubblica Romana, ispirata al modello francese. Pochi giorni dopo, il 20 febbraio, il papa fu tratto prigioniero e allontanato dalla citt\u00e0. Sarebbe morto in esilio l'anno seguente in Francia. Il 25 febbraio scoppi\u00f2 una sommossa popolare che fu duramente repressa dai francesi.\nIl 7 marzo alla Repubblica Romana furono annesse la Repubblica Tiberina e la Repubblica Anconitana. La Costituzione, sul modello di quella francese, fu promulgata il 20 marzo seguente. Prevedeva l'elezione di un Tribunato di 72 membri e di un Senato di 32: questi due organi esercitavano il potere legislativo e designavano cinque consoli ai quali era demandato il potere esecutivo. Di fatto, per\u00f2, il potere era esercitato dagli occupanti francesi. Il nuovo regime fu accolto freddamente dalla popolazione romana, che, dopo aver sub\u00ecto i saccheggi che avevano accompagnato la presa della citt\u00e0, dovette accollarsi anche le pesanti imposte richieste dagli occupanti.\nIl 28 novembre la Repubblica Romana fu invasa dall'esercito napoletano, forte di 70.000 uomini e al comando del generale austriaco Karl von Mack, con l'appoggio della flotta britannica dell'ammiraglio Nelson. L'azione era diretta a ristabilire l'autorit\u00e0 papale. Dopo solo sei giorni Ferdinando IV entr\u00f2 a Roma da conquistatore. Ma il 14 dicembre dello stesso anno un'immediata e risoluta controffensiva francese costrinse i napoletani alla ritirata, che ben presto si trasform\u00f2 in una rotta. I francesi entrarono a Napoli il 23 gennaio 1799 e istituirono la Repubblica Napoletana.\nIl 19 settembre dello stesso anno 1799 i francesi abbandonarono Roma, subito rioccupata il 30 settembre dai napoletani che posero cos\u00ec fine alla Repubblica Romana. Le truppe francesi sarebbero rientrate in citt\u00e0 soltanto il 2 febbraio 1805, annettendo Roma all'Impero napoleonico il 17 maggio 1809. I territori caduti in mano francese sarebbero stati resi allo Stato Pontificio il 24 gennaio 1814.\nSuddivisione amministrativa.\nLa Repubblica Romana fu suddivisa in otto dipartimenti. La ripartizione vari\u00f2 nel tempo e giunse alla sistemazione definitiva il 26 fiorile anno VI.\nLa repubblica romana nel teatro.\nLa Roma dei mesi successivi alla caduta della Repubblica romana \u00e8 l'ambientazione in cui si svolge l'opera in tre atti Tosca di Giacomo Puccini."}
{"id": "789306", "revid": "20090", "url": "https://it.wikipedia.org/wiki?curid=789306", "title": "Prima Repubblica Romana", "text": ""}
{"id": "789312", "revid": "21981", "url": "https://it.wikipedia.org/wiki?curid=789312", "title": "Johnny i hardly knew ye", "text": ""}
{"id": "789317", "revid": "767487", "url": "https://it.wikipedia.org/wiki?curid=789317", "title": "Leonhard Lechner", "text": "Breve biografia.\nL'esatto luogo di nascita di Lechner non \u00e8 noto. In alcune fonti dell'epoca viene detto \"Athesinus\", riferendosi evidentemente all'Alto Adige dove probabilmente ebbe i natali. Intorno al 1570 si trova presso la Cappella musicale di Monaco di Baviera come giovane cantore e qui \u00e8 probabile che studi\u00f2 con Orlando di Lasso, visto che le sue opere presentano chiari riferimenti alla musica italiana.\nNel 1575 lo si trova a Norimberga nella scuola della chiesa di san Lorenzo, dove pubblica la sua prima raccolta di composizioni \"Motectae sacrae\". Qui sposa Dorothea Kast, la vedova del pifferaio della citt\u00e0 Friedrich Kast. \nNel 1584 si trova a Stoccarda nella veste di maestro di cappella presso il palazzo del conte Federico IV Hohenzollern. A causa di discussioni col suo protettore viene licenziato e si trasferisce a Tubinga sotto la protezione del duca Ludovico di W\u00fcrttemberg. Qui ricopre un posto di tenore nella cappella del duca. Solo nel 1589, alla morte del vecchio maestro di cappella, ne prende il posto e nel 1594 diventa primo compositore di corte. A questo punto \u00e8 gi\u00e0 ammalato molto seriamente. Raggiunge una notevole notoriet\u00e0 poco prima della morte. Alla sua morte viene sepolto, con tutti gli onori nella chiesa dell'ospedale di Stoccarda.\nLa sua musica.\nIl grande merito di Lechner, nella musica profana, fu lo sviluppo della canzone tedesca al contrario di Orlando di Lasso che scriveva secondo lo stile italiano. Il vertice delle sue composizioni viene raggiunto in \"Deutsche Spr\u00fcche von Leben und Tod\" (\"detti tedeschi di vita e di morte\"). \nNella musica sacra evangelica, ha operato soprattutto attraverso lo sviluppo della canzone da chiesa tedesca cos\u00ec come attraverso le Passioni che hanno rappresentato il modello per molte composizioni di musicisti venuti dopo di lui."}
{"id": "789329", "revid": "1005847", "url": "https://it.wikipedia.org/wiki?curid=789329", "title": "Renato Galeazzi", "text": "Biografia.\nNel 1970 si laurea all'universit\u00e0 di Bologna ed inizia la sua carriera di medico. In seguito consegue le specializzazioni in gastroenterologia e in malattie infettive prima a Modena e poi negli Stati Uniti a New York. Nel 1989 diventa primario all'ospedale regionale di Ancona. Sposato, con due figli.\nEletto Sindaco di Ancona in occasione delle amministrative del giugno 1993 e confermato alle amministrative del 1997, rassegna le dimissioni nel marzo 2001. Presidente regionale dell'associazione nazionale comuni d'Italia dal 1993 al 2001.\nViene eletto nel 2001 deputato per la XIV Legislatura nelle file dei Democratici di Sinistra, confermato per la XV Legislatura (2006) nel partito dell'Ulivo.\nAlle elezioni amministrative del 2009 si \u00e8 presentato nuovamente come candidato sindaco alla citt\u00e0 di Ancona sostenuto dalla lista civica \"Renato Galeazzi, il sindaco\" ed ha ottenuto l'8,21% delle preferenze.\nIl 30 giugno 2009 la Procura Generale della Repubblica di Ancona lo accusa, assieme all'ex Sindaco Fabio Sturani, dei reati di concussione e malversazione ai danni della societ\u00e0 per la raccolta dei rifiuti Anconambiente. Il 14 ottobre 2010 si conclude il processo a giudizio abbreviato ed il GUP proscioglie Galeazzi per non aver commesso il fatto. L'8 novembre 2012 la Corte d'appello conferma l'assoluzione."}
{"id": "789333", "revid": "1552438", "url": "https://it.wikipedia.org/wiki?curid=789333", "title": "Football Club Petr\u017ealka 1898", "text": "Il FC Petr\u017ealka 1898 \u00e8 una societ\u00e0 calcistica slovacca con sede a Petr\u017ealka, distretto della capitale Bratislava.\nRisultati internazionali 2005-2006.\nIn tale stagione la squadra slovacca arriva a disputare la fase a gironi della UEFA Champions League, sfiorando il passaggio agli ottavi e finendo terza nel suo girone.\nRosa 2013-2014.\n "}
{"id": "789335", "revid": "17351", "url": "https://it.wikipedia.org/wiki?curid=789335", "title": "Mil Mi-24 Hind", "text": ""}
{"id": "789340", "revid": "17351", "url": "https://it.wikipedia.org/wiki?curid=789340", "title": "Mil Mi 24", "text": ""}
{"id": "789347", "revid": "196390", "url": "https://it.wikipedia.org/wiki?curid=789347", "title": "John Agyekum Kufuor", "text": ""}
{"id": "789348", "revid": "183581", "url": "https://it.wikipedia.org/wiki?curid=789348", "title": "Ragpicker", "text": ""}
{"id": "789350", "revid": "17351", "url": "https://it.wikipedia.org/wiki?curid=789350", "title": "Mi-2", "text": ""}
{"id": "789351", "revid": "17351", "url": "https://it.wikipedia.org/wiki?curid=789351", "title": "Mi-28", "text": ""}
{"id": "789353", "revid": "34222", "url": "https://it.wikipedia.org/wiki?curid=789353", "title": "In bianco", "text": ""}
{"id": "789362", "revid": "124962338", "url": "https://it.wikipedia.org/wiki?curid=789362", "title": "Varigotti", "text": "Varigotti \u00e8 una frazione del comune di Finale Ligure in provincia di Savona. Conta circa 500 abitanti; fino al 1869 fu comune autonomo.\nStoria.\nLe origini di Varigotti sono da alcuni datate al II sec d.C., e da altri all'epoca bizantina. A favore della prima ipotesi furono rinvenuti frammenti e tombe databili dal III al VII secolo nella chiesa di San Lorenzo. \nDopo la caduta dell'impero romano il porto di Varigotti, collocato nell'odierna \"Baia dei Saraceni\", offriva un approdo sicuro per le navi bizantine che mantenevano i collegamenti con le fortificazioni ancora attive lungo l'Appennino ligure e le Alpi marittime. L'orografia separava Varigotti (e Noli) dall'entroterra padano, proteggendole da possibili incursioni dei barbari. Il porto venne difeso con un \"castrum\" (fortificazione) bizantino collocato su Punta Crena, mentre gli edifici civili erano posti vicino al porto e sul versante orientale del promontorio (di cui ancora oggi rimane un muro perimetrale).\nQuesto insediamento fu distrutto dal longobardo Rotari nel 643, quando spazz\u00f2 i bizantini dalla riviera ligure. Varicottis, che era allora un centro militare e portuale, cadde in disuso poich\u00e9 i longobardi non possedevano una flotta. La distruzione fu riportata dal cronista, lo pseudo-Fredegario, che cita Varicotti al pari di Albenga, Savona, Genova, Oderzo e Luni.\"\u2026Chrotarius cum exercito Genava maretema, albingano, Varicotti, Saona, Ubitergio et Lune civitates litore mares de imperio auferens, vastat, rumpit, incendio concremans. Populum deperit, spoliat, et captivitate condemnat. Murus civitatebus supscritis usque ad fundamento distruens, vicus has civitates nomenare praecipti\".Si ritiene che l'abitato stesso di Varigotti, fino all'interramento del porto (che sorgeva nell'odierna Baia dei Saraceni) si trovasse sul versante est della montagna e sull'attigua selletta, dove sopravvivono resti medievali datati al XV secolo.\nVarigotti, come tutta la costa della penisola italiana, sub\u00ec a lungo la minaccia saracena. \u00c8 stata sollevata l'ipotesi, priva di reali conferme, che Varigotti fosse stata per un certo tempo una delle basi sulla terraferma dei saraceni del Frassineto. \u00c8 possibile che, abbandonata dai longobardi, Varicottis potesse aver fornito occasionale riparo ai saraceni, finch\u00e9 non si fermarono stabilmente e si mescolarono alla popolazione locale. A sostegno di questa ipotesi viene citato l'insediamento di Ca' de Mori, una struttura abbarbicata su di un promontorio che possibilmente fu forte arabo, date le tecniche costruttive. I Varigottesi furono tradizionalmente chiamati 'saraceni', un nome che pu\u00f2 essere radicato nella permanenza saracena nel luogo.\nL'eventuale permanenza saracena si sarebbe conclusa con la distruzione del Frassineto. Tutta la costa finalese divent\u00f2 allora parte prima della marca aleramica e poi dei territori di Bonifacio Del Vasto. Nel 1127, i monaci cistercensi dell'Abbazia di Lerins si insediarono nella chiesa di San Lorenzo, un cenacolo monastico preesistente, probabilmente risalente al VII secolo.\nNel 1162 si costitu\u00ec la marca di Savona, infeudata a Enrico Del Carretto, di cui Varigotti fu parte spesso contesa dal nascente comune di Noli. I monaci di Lerins rimasero fino al 1177, quando la chiesa divenne verosimilmente parrocchiale di Varigotti (non si hanno, infatti, notizie sulla chiesa sino al 1356).\nVarigotti assume nuovamente importanza e prosperit\u00e0 grazie all'antico porto che diviene importante base di difesa e di attacco marittimo dei Del Carretto. Intanto, la popolazione cominci\u00f2 a spostarsi dall'area del porto all'area a ponente del promontorio (dove sorge oggi l'abitato). Qui si form\u00f2 una 'compagna', una libera associazione di uomini dei villaggi con potere corporativo. Allo stesso tempo, si costitu\u00ec a ponente una nuova chiesa (Chiesa di San Lorenzo nuova) affiliata alla Pieve finalese, infatti la chiesa di San Lorenzo vecchia sopra il porto era ormai lontana dall'abitato. Dato lo spostamento a ponente della popolazione attuatosi in questo periodo si formano i nuclei abitati di Pino, Giardino, Chi\u00e8n, C\u00e0 dei Mori, la Seva e la Monda e lo sviluppo dell'abitato nella striscia costiera.\nNei secoli successivi Finale Ligure si scontr\u00f2 con la Repubblica di Genova. Dopo una sconfitta di Finale da parte di Genova, il porto di Varigotti venne interrato per opera dei genovesi nel 1341 (bench\u00e9 questo fatto sia controverso). Nei secoli successivi la sorte di Varigotti segu\u00ec quella del Finale e dei suoi scontri con Genova. Nel 1559, dopo un'invasione dei Turchi, si costru\u00ec la torre di vedetta in cima a Punta Crena. Nel 1582 Genova, signora di Noli, costru\u00ec una torretta tra Punta Crena e Capo Noli per segnare il confine tra i possedimenti. La torretta (detta delle Streghe) rimane oggi e segna tuttora il confine tra i due comuni. Nel 1602 il Finale pass\u00f2 sotto dominio spagnolo, e fu ceduto a Genova nel 1713.\nLa frazione venne costituita libero comune autonomo con il dominio napoleonico e la creazione della Repubblica Ligure. Nel 1853 Varigotti contava attorno ai 700 abitanti, soprattutto dediti alla pesca, all'agricoltura di olivi e agrumi e all'estrazione di pietra da una cava. Nel 1869, mentre fervevano i lavori di costruzione della linea ferroviaria Genova-Ventimiglia, Varigotti venne aggregata (non senza resistenze) al borgo di Final Pia, assieme a Calvisio, anch'esso al tempo comune autonomo. Nel 1927 infine divent\u00f2 parte integrante del neo costituito comune di Finale Ligure.\nL'apertura della moderna Aurelia nell'Otto-Novecento e l'esplodere del turismo di massa hanno portato all'espansione edilizia presente, fortunatamente quasi del tutto priva di \"\"ecomostri\",\" pur nell'estrema ristrettezza dello spazio disponibile, non pi\u00f9 largo di 2-300 metri fra il mare e le ripide colline circostanti.\nFino a met\u00e0 degli anni '60, nella bella spiaggia della \"Baia dei Saraceni\" era ancora possibile il campeggio libero: rimangono poche testimonianze su Internet di quell'ultima oasi.\nTra Varigotti e Capo Noli la natura selvaggia della costa, con le pareti verticali di roccia franosa alte centinaia di metri, della collina sovrastante, era causa di manutenzioni continue per il tratto di ferrovia fuori galleria; dopo l'ennesima frana, che ebbe conseguenze mortali per un macchinista, fu deciso nel 1977 di spostare la linea ferroviaria all'interno, situandola completamente in galleria.\nTurismo.\nVarigotti \u00e8 una rinomata meta turistica: il maggior flusso di villeggianti si registra nel periodo estivo.\nLa spiaggia del centro abitato \u00e8 larga e fitta di stabilimenti balneari, intervallati da spiagge libere, delle quali una attrezzata per disabili.\nA est del promontorio, dalla Baia dei Saraceni alla localit\u00e0 Malpasso, si estende una delle pi\u00f9 lunghe spiagge libere della Liguria. In questa zona, nel 1953 Alberto Lattuada gir\u00f2 una poetica, onirica sequenza del suo film La spiaggia (1954). Vi sono stati girati anche vari spot pubblicitari e videoclip musicali (per esempio quello di \"Lady\" di Neffa)."}
{"id": "789366", "revid": "34222", "url": "https://it.wikipedia.org/wiki?curid=789366", "title": "In rosso", "text": ""}
{"id": "789368", "revid": "56818", "url": "https://it.wikipedia.org/wiki?curid=789368", "title": "Amerindio", "text": ""}
{"id": "789371", "revid": "44939", "url": "https://it.wikipedia.org/wiki?curid=789371", "title": "Perossisomi", "text": ""}
{"id": "789381", "revid": "73537", "url": "https://it.wikipedia.org/wiki?curid=789381", "title": "Montagne Apuseni", "text": ""}
{"id": "789383", "revid": "125856465", "url": "https://it.wikipedia.org/wiki?curid=789383", "title": "Quark (formaggio)", "text": "Il quark (detto in Germania anche \"Wei\u00dfk\u00e4se\" \"formaggio bianco\", o in Baviera e Austria \"Topfen\") \u00e8 un tipo di formaggio fresco prodotto dal latte vaccino pastorizzato.\nIn Germania l'aspetto \u00e8 simile a quello della ricotta, anche se i due latticini non vanno confusi; alcuni tipi di quark (soprattutto se miscelati a yogurt) hanno una consistenza semiliquida. Il quark viene spesso usato come ingrediente in pasticceria. In passato il termine italiano \"ricotta\" veniva tradotto in tedesco con \"Quark\"; in seguito all'affermazione dei prodotti alimentari italiani in Germania, \u00e8 diventato di uso comune anche il termine \"Ricotta\" (con l'iniziale maiuscola, come si usa per i nomi comuni in lingua tedesca) .\nIl termine \"Quark\" \u00e8 documentato fin dal XIV secolo e proviene dai termini in alto tedesco medio \"twarc\", \"quarg\", \"zwarg\" che a loro volta hanno origine dal sorabo \"twarog\", riscontrabile in altre lingue come il polacco (\"twar\u00f3g\"), il russo (\"\u0442\u0432\u043e\u0440\u043e\u0433\", \"tvorog\"), il ceco (\"tvaroh\") e l'ungherese (\"t\u00far\u00f3\"). Un'ulteriore provenienza anteriore al XIV secolo \u00e8 sconosciuta.\nAltre denominazioni che \u00e8 possibile trovare in Germania sono \"Topfk\u00e4se\", \"Glumse\" (Prussia orientale), \"Matte\" (Assia settentrionale e centrale), \"Sibbk\u00e4s\" (Assia meridionale), \"Matz\" (Germania centrale), \"Bibbelesk\u00e4s\" (Baden), \"Luggelesk\u00e4s\" (W\u00fcrttemberg), \"Klatschkies\" (Renania), mentre in Carinzia (Austria) viene chiamato \"Schotten\".\nPer la produzione, il latte viene fatto fermentare con l'aggiunta di batteri inacidenti e/o caglio. Ci\u00f2 fa coagulare la caseina del latte e la separa dalla parte liquida, il siero di latte. Il siero viene poi separato comprimendo in teli la massa cagliata e lasciandolo gocciolare (nella produzione industriale il siero viene separato tramite centrifughe). Il prodotto viene poi fatto passare attraverso un fine setaccio ed eventualmente arricchito con panna, in quantit\u00e0 adeguata al contenuto di sostanze grasse che si vuole raggiungere nel prodotto finito (in Germania sono disponibili in commercio quark con un contenuto di grasso del 10%, 20% e 40% sul secco). Industrialmente, il quark pu\u00f2 essere prodotto anche con il sistema dell'ultrafiltrazione oppure dell'acidificazione a bassa temperatura.\nIl quark ha un elevato contenuto di proteine (da circa il 10% fino al 20%, di cui l'80% caseina e 20% proteine del siero), calcio e fosfato; il fosfato per\u00f2 \u00e8 d'ostacolo all'assimilazione del calcio nel corpo. Il quark viene consumato fresco oppure utilizzato in cucina (la torta al formaggio viene fatta con il quark). In Austria viene prodotto anche un quark con un ridotto tasso d'acqua, detto \"gepresster Topfen\" oppure \"Br\u00f6seltopfen\", che \u00e8 pi\u00f9 adatto per la \"cheesecake\". Negli USA la torta al formaggio locale \u00e8 a base di ricotta oppure di \"cream cheese\"."}
{"id": "789390", "revid": "15756", "url": "https://it.wikipedia.org/wiki?curid=789390", "title": "Tesco", "text": "Tesco \u00e8 una catena di negozi di generi alimentari britannica attiva a livello internazionale. Si tratta del primo gruppo di distribuzione del Paese e di uno dei maggiori d'Europa, con oltre 6.800 punti vendita nel mondo. Le attivit\u00e0 di Tesco si basano su tre poli: distribuzione nel Regno Unito, distribuzione internazionale, e servizi finanziari.\nStoria.\nIl primo punto vendita Tesco fu aperto nel 1919 nel Regno Unito ad opera di Jack Cohen, figlio di immigrati ebrei polacchi, che successivamente visit\u00f2 gli Stati Uniti rimanendo positivamente colpito dal sistema di vendita self-service, tanto da aprire lui stesso, a St Albans, nel 1947, un punto vendita ispirato a quella filosofia. In quello stesso anno, la Tesco Stores (Holdings) Ltd. inizi\u00f2 la sua quotazione alla Borsa di Londra. Nei decenni successivi l'azienda crebbe di dimensioni fino ad avere, nel 1977, una propria centrale d'acquisto. \u00c8 del 1995 l'introduzione della prima carta fedelt\u00e0 per i clienti di Tesco e due anni dopo, grazie ad un accordo con Esso, inizia la vendita di carburanti presso stazioni di servizio a marchio Tesco.\nL'azienda \u00e8 attiva anche come operatore telefonico e anche in campo finanziario, in seguito alla joint-venture con Royal Bank of Scotland.\nMercati.\nL'azienda opera in Europa, Nord America ed Estremo Oriente."}
{"id": "789395", "revid": "6923", "url": "https://it.wikipedia.org/wiki?curid=789395", "title": "Adria International Raceway", "text": "L'autodromo Adria International Raceway \u00e8 il cuore di un complesso multifunzionale nato nel 2002 alle porte del Parco del Delta del Po, in provincia di Rovigo. \nL'impianto.\nUbicato nei pressi dell'abitato di Cavanella Po, vicino ad Adria, la Federazione Internazionale dell'Automobile (FIA) ha accordato al circuito l'omologazione per i test di Formula Uno. L'autodromo polesano, inoltre, ha ospitato dal 2006 il FIA GT, il massimo campionato granturismo a livello mondiale e, nel recente passato, \u00e8 stato scenario di gare del DTM e della Formula 3 Euroseries. Ad Adria fanno tappa anche tutti i principali campionati nazionali (Formula 3000, Formula Tre, Gt, Prototipi, Superstars Series, Turismo, C1 Cup). L'autodromo, inoltre, si \u00e8 reso promotore di challenge a basso costo per favorire l'allargamento della base dei praticanti lo sport automobilistico.\nL'impianto vanta di essere l'unico autodromo al mondo dotato di paddock coperto.\nIl 17 gennaio 2022 \u00e8 stato messo sotto sequestro dalla Guardia di Finanza a seguito della procedura di fallimento della societ\u00e0 che lo ha gestito per un periodo di tempo, la F&amp;M S.r.l. di Roma.\nIl tracciato.\nL'impianto inizialmente si sviluppava su una superficie alquanto ridotta; il contorto tracciato \u00e8 comunque sempre stato caratterizzato da brevi rettilinei raccordati da tornanti e curve lente, per una lunghezze totale che inizialmente non arriva a tre chilometri. Esso pu\u00f2 essere scomposto in due unit\u00e0 pi\u00f9 corte completamente indipendenti, una delle quali dotata di un impianto di irrigazione artificiale pensato per sessioni di prova sul bagnato, sia per mezzi da competizione che per veicoli di serie. Un sistema simile \u00e8 presente anche nel grande piazzale esterno, prestandosi a corsi di guida sicura e iniziative didattiche volte a promuovere la sicurezza stradale.\nNel 2012 \u00e8 stata modificata la prima curva ad uso dei motociclisti, anticipandola inoltre di poche decine di metri e creando a loro beneficio una nuova variante del tracciato ancora pi\u00f9 corta.\nNel 2020 \u00e8 il tracciato \u00e8 stato modificato allungandolo fino a \u00a0m, ossia 1047\u00a0m pi\u00f9 della configurazione precedente, e installando l'illuminazione notturna; la pista modificata ha ospitato la tappa italiana dell'edizione 2021 della Coppa del mondo turismo FIA.\nKartodromo.\nDal 2014 \u00e8 anche disponibile l'Adria International Karting, pista di m, omologata CIK FIA."}
{"id": "789397", "revid": "436907", "url": "https://it.wikipedia.org/wiki?curid=789397", "title": "Title track", "text": "Il termine inglese title track indica il brano eponimo, ovvero una canzone contenuta in un album discografico che ne riporta il medesimo titolo.\nEsempi.\nUn esempio di brano eponimo \u00e8 \"Hotel California\" degli Eagles, brano che ha dato il titolo all'omonimo album d'esordio, o anche \"Wish You Were Here\" dei Pink Floyd. Tuttavia, in alcuni casi la \"title track\" pu\u00f2 prestare il suo nome a un album nel quale non \u00e8 contenuta: alcuni importanti esempi sono la canzone, \"Houses of the Holy\" dei Led Zeppelin, contenuta nell'album \"Physical Graffiti,\" ma che ha dato il titolo all'album precedente, e l'album \"Let Go\" di Avril Lavigne, intitolato come una canzone inserita come lato B nel singolo \"Mobile\". Spesso accade che un artista incida una canzone contenente il suo stesso nome d'arte e intitoli allo stesso modo anche l'album; quest'ultimo caso si riscontra particolarmente nel primo album di un artista, come fece \"Madonna\" per il suo primo album. \nIl titolo di un album pu\u00f2 anche contenere una piccola parte del testo di una canzone contenuta al suo interno anzich\u00e9 direttamente il titolo. Questo caso si \u00e8 verificato, per esempio, nel primo album di Mariangela, \"...preparati a volare\", intitolato come una strofa del primo singolo estratto, \"Ninna nanna\", o nell'album \"In the Zone\" di Britney Spears, oppure in \"Piece of Mind\" degli Iron Maiden, dove tale titolo viene nominato nel ritornello di \"Still Life\", oppure ancora nell'album \"Fuori come va?\" di Ligabue, il cui titolo \u00e8 una frase del brano, \"Tutti vogliono viaggiare in prima\", e nell'album di Caparezza \"Verit\u00e0 supposte\", si ritrova la medesima frase nel brano \"Nessuna razza\".\nA volte il titolo della canzone pu\u00f2 essere una parte del titolo dell'album: ad esempio, nel disco \"La donna il sogno &amp; il grande incubo\", degli 883, la canzone si chiama semplicemente \"Il grande incubo\", ma al suo interno \u00e8 presente anche la frase \"completa\" che d\u00e0 il titolo all'album. \u00c8 frequente anche il contrario, ovvero l'uso di una parte minima del titolo di una \"title track\" come titolo dell'album stesso, come \u00e8 successo agli Evans Blue con la \"title track,\" \"The Pursuit Begins When This Portrayal of Life Ends\" dell'album \"The Pursuit\" e nell'album, \"From the Inside\" di Laura Pausini, intitolato come parte del titolo della canzone, \"Love Comes From the inside\". \nPu\u00f2 capitare che le canzoni che danno il titolo a un album siano anche pi\u00f9 di una: un esempio di ci\u00f2 \u00e8 l'album di Adriano Celentano del 2007 \"Dormi amore, la situazione non \u00e8 buona\" dove le \"title track\" sono due ovvero \"Dormi amore\" e \"La situazione non \u00e8 buona\", rispettivamente le tracce numero 3 e 4 del disco. Un caso particolare riguarda poi la discografia di Claudio Baglioni. Nel secondo album del cantautore romano, \"Un cantastorie dei giorni nostri\", \u00e8 presente un brano dal titolo \"Cincinnato\" il cui incipit \"Gira che ti rigira amore bello...\" d\u00e0 il titolo al quarto album del cantautore, supporto fonografico che contiene anche una canzone che si intitola semplicemente \"Amore bello\"."}
{"id": "789400", "revid": "1745361", "url": "https://it.wikipedia.org/wiki?curid=789400", "title": "Alpi Transilvaniche", "text": "Le Alpi Transilvaniche (in rumeno \"Carpa\u021bii Meridionali\"), anche chiamate Carpazi Meridionali, sono un gruppo di catene montuose che dividono la Romania centrale e meridionale segnando il confine fra Valacchia e Transilvania. Coprono la parte dei Monti Carpazi che \u00e8 situata fra il fiume Prahova a oriente e i fiumi Timi\u0219 e Cerna a occidente."}
{"id": "789406", "revid": "547992", "url": "https://it.wikipedia.org/wiki?curid=789406", "title": "Francesco Angelini (1887-1964)", "text": "Biografia.\nOrigini.\nDi modeste origini familiari (il padre \u00e8 un mugnaio), segue con profitto gli studi elementari e medi, convincendo i genitori ad affrontare enormi sacrifici per consentirgli di conseguire la laurea in Farmacia, conseguita alla Scuola di Farmacia dell'Universit\u00e0 degli Studi di Camerino nel 1909. Nello stesso anno, trasferita nel frattempo la sua residenza ad Ancona, deve assolvere gli obblighi di leva, motivo per cui lavora per un breve periodo nella farmacia notturna della citt\u00e0. Continua poi a perfezionarsi al corso allievi ufficiali farmacisti presso l'ospedale militare di Torino, dove viene promosso sottotenente medico. Da Torino viene trasferito prima alla farmacia militare di Novara e quindi all'ospedale militare di Ancona, potendo cos\u00ec riprendere l'attivit\u00e0 presso la farmacia notturna.\nNel 1912, congedatosi dal servizio, coi risparmi di questi primi anni e un prestito di 9.000 lire raccolto tra parenti ed amici rileva una piccola farmacia della citt\u00e0 dove inizia la produzione di farmaci non complessi a grande richiesta. Gli affari gli vanno senz'altro bene perch\u00e9 gi\u00e0 tre anni dopo pu\u00f2 completamente onorare il notevole prestito ricevuto. Ma il 1915 \u00e8 anche l'anno di entrata dell'Italia nella prima guerra mondiale, che per Angelini comporta l'ovvio richiamo alle armi e la qualifica di ufficiale farmacista negli ospedali militari e da campo.\nLa guerra frena le sue ambizioni imprenditoriali ma si rivela un'esperienza preziosa per rendersi conto delle gravi difficolt\u00e0 in cui si trova l'industria chimico-farmaceutica italiana, conseguenza della pi\u00f9 generale debolezza del settore chimico che, esclusi i fertilizzanti, \u00e8 ancora lontano dal competere con le grandi industrie del nord Europa. Una parte irrisoria della domanda nazionale \u00e8 coperta dalla Carlo Erba di Milano e dalla Schiapparelli di Torino, con la guerra e la notevole domanda di medicinali per i feriti sono stati attivati numerosi laboratori, e seppure non manchino le frodi la riduzione delle importazioni \u00e8 comunque minima, tanto che l'Italia produce diversi medicamenti, sia semplici che composti, ma rimane dipendente dal mercato estero per i preparati base (acetanilide, acido salicilico, antipirina, aspirina, ecc).\nAttivit\u00e0 industriale.\nCessate le ostilit\u00e0 torna a gestire la sua farmacia di Ancona, alla quale abbina un primo laboratorio per la fabbricazione di medicinali nel quale lavorano inizialmente tre operai. Per la sua gestione costituisce la Aziende Chimiche Riunite Angelini Francesco (ACRAF), primo nucleo del gruppo farmaceutico Angelini tuttora esistente, ma \u00e8 di questo periodo il suo primo avvicinamento all'esperienza politica, anch'essa frutto della tragica esperienza della guerra. Nel 1919 si iscrive al Partito Repubblicano, formazione che nella zona romagnolo-marchigiana vanta vasti e solidi legami popolari. Nelle elezioni amministrative dell'autunno 1920 viene eletto consigliere comunale e l'anno successivo assume la carica di assessore all'igiene.\nL'avvento del regime mussoliniano e la progressiva fascistizzazione delle istituzioni interrompe questa prima esperienza nel 1924, anno in cui Angelini si ritira dalla vita pubblica per dedicarsi unicamente alla sua impresa che, nel frattempo, \u00e8 andata assumendo un carattere sempre pi\u00f9 industriale. L'Acraf \u00e8 passata da tre a diverse decine di operai e la produzione, oltremodo diversificata, si \u00e8 trasferita dal primo laboratorio a un capannone ubicato appena fuori citt\u00e0. Nel 1926 all'Acraf viene affiancata la Industrie Chimiche Italia centrale (ICIC), una societ\u00e0 che si specializza nel settore degli oli vegetali e che acquista 300 ettari di terra nella provincia anconetana per la coltivazione del ricino. L'olio ricavato \u00e8 per\u00f2 utilizzato solo in minima parte nella farmaceutica: il grosso della produzione viene venduto al Ministero dell'aeronautica che lo impiega come lubrificante per i motori di aeroplano.\nGli impianti di spremitura sono utilizzato anche per la lavorazione dei semi di lino, il cui olio \u00e8 all'epoca usato per i saponi, i grassi idrogenati e come surrogato della gomma.\nSeconda guerra mondiale.\nAngelini si mantiene sempre neutrale nei confronti del regime, del quale sa per\u00f2 sfruttare i vantaggi della politica economica favorevole all'industrializzazione del Paese. Le provvidenze di legge sul lavoro operaio (migliori salari, previdenza sociale, etc) hanno risolto il problema della manodopera e i vertici societari possono tranquillamente preoccuparsi di sviluppare il fondamentale settore della ricerca. Gli impianti di ACRAF e ICIC diventano negli anni '30 delle vere e proprie fabbriche con centinaia di operai e ricercatori scientifici di prim'ordine per la creazione di nuovi preparati. Con la guerra l'attivit\u00e0 delle due societ\u00e0 si intensifica, specie per la grande richiesta di medicinali da inviare negli ospedali da campo, ma con la piega avversa del conflitto e il mutamento delle sue sorti militari arrivano i bombardamenti, che distruggono quattro dei cinque capannoni di ACRAF e l'intero impianto dell'ICIC. Trasferite previdentemente numerose attrezzature in un capannone nella provincia, a Castelferretti, pu\u00f2 proseguire la sua attivit\u00e0 con circa 250 operai in modo da venire incontro ai bisogni alle popolazioni delle Marche e dell'Abruzzo.\nDopoguerra e ritorno alla politica.\nPer la ricostruzione delle sue attivit\u00e0 Angelini esclude a priori di rivolgersi ai piani di aiuto sia italiani che americani. Predisposto un progetto lo sottopone ad alcune banche, dalle quali ottiene un prestito di circa mezzo miliardo di lire, una cifra enorme per l'epoca, ma che testimonia anche la grande affidabilit\u00e0 dei suoi progetti e certamente sua personale. Questa scelta \u00e8 motivata dal voler evitare i tempi lunghi della burocrazia ministeriale, e per non rischiare di trovarsi senza materiali da costruzione, problema comune nel periodo della ricostruzione, utilizza una parte del danaro per rilevare una fornace da far lavorare quasi esclusivamente per le sue imprese, riservando una quota della produzione alla vendita per ammortizzare il danaro investito.\nCome gi\u00e0 per l'altrettanto notevole prestito del 1912 la sua abilit\u00e0 imprenditoriale gli consente di onorare tutti gli impegni assunti e di ampliare l'attivit\u00e0 del gruppo dalla produzione delle materie prime alla vendita dei prodotti all'ingrosso e al minuto. Fidando in un fatturato che supera nel 1950 i 300.000.000 di lire ne reinveste buona parte nell'apertura di nuove sedi e nel rilievo di preesistenti attivit\u00e0 industriali come a Roma, dove la locale sede dell'ACRAF effettua ricerca per la produzione allo stabilimento della Romana Vernici, azienda dove si producono coloranti ed alcune materie prime impiegate in altre fabbriche del gruppo. Per la vendita dei medicinali costituisce la Fa.Ma. (Farmaceutica Maceratese) e la Farmasarda con sede a Sassari. Ulteriori poli produttivi sono la F.Ater (Farmaceutici Aterno, ex Fratelli Bucco rilevata nel 1956), e uno stabilimento appositamente aperto a Trani dove si distilla l'alcool e si producono liquori e cremortartaro. Due ulteriori societ\u00e0 anonime con sede a Roma, la Giacobbi e la Farmaceutica latina, infine, gestiscono alcune farmacie nella capitale.\nDi tutte queste realt\u00e0 Angelini \u00e8 Presidente o amministratore unico.\nNel 1948 torna anche all'impegno politico nel Partito Repubblicano Italiano: viene eletto nuovamente consigliere comunale e dal 1950 alla morte, con un intervallo di pochi mesi tra il 1950 e il 1951, \u00e8 sindaco di Ancona, della quale guida la delicata fase della ricostruzione con piglio imprenditoriale. Nel 1952 \u00e8 nominato Cavaliere del lavoro e, in seguito, Grand\u2019Ufficiale dell'Ordine al merito della Repubblica.\nNel 1958 Angelini fonda a Pescara la Fater SpA.\nLe origini dell'azienda risalgono al 1867 quando i fratelli Beniamino, Vito e Federico Bucco fondarono l'azienda chimico-farmaceutica \"F.lli Bucco\", a Pescara. L'azienda viene rilevata da Francesco Angelini nel 1958 che la ribattezza Fater, acronimo di \"Farmaceutici Aterni\" ad indicare il core business dell'impresa e la sua localizzazione nella citt\u00e0 di Pescara, mediante il richiamo al nome del fiume Aterno e all'antico toponimo Aternum di Pescara."}
{"id": "789425", "revid": "271907", "url": "https://it.wikipedia.org/wiki?curid=789425", "title": "Cenne da la Chitarra", "text": "Biografia.\nIl suo nome \u00e8 un ipocoristico Bencivenne. La sua data di morte oscilla tra il 1322 e il 1336. L'epiteto \"da la chitarra\" gli venne dallo strumento musicale col quale accompagnava il canto dei suoi versi. Appartenne ai cosiddetti poeti \"giocosi\" toscani. \nL'unica sua opera pervenuta ad oggi \u00e8 una \"Risposta per contrar\u00ee\", di stile tipicamente burlesco, che diede ai \"Sonetti de' mesi\" del contemporaneo Folg\u00f3re da San Gimignano, trasformando in \"enueg\" (provenzale per \"noie, fastidi\") i piaceri (\"plazer\") che quest'ultimo aveva cantato per ogni singolo mese. Mentre Folgore nel suo scritto esalt\u00f2 per ogni mese i divertimenti ed i piaceri tipici dell'aristocrazia trecentesca toscana, Cenne port\u00f2 alle estreme conseguenze la parodia rovesciando completamente la visione del mondo da descrivere, trasformato quindi in una comunit\u00e0 di corrotti, pervertiti e avari, abitanti in capanne e paludi. \nL'intento di Cenne fu anche polemico nei confronti di un mondo cortese ormai avviato verso un inevitabile declino e la sua opera si rivel\u00f2 preziosa dal punto di vista letterario, culturale e dei costumi.\nA questa \"tenzone poetica\" medioevale ha fatto esplicito cenno il cantautore Francesco Guccini nella sua \"Canzone dei dodici mesi\"."}
{"id": "789428", "revid": "73537", "url": "https://it.wikipedia.org/wiki?curid=789428", "title": "Carpazi Meridionali", "text": ""}
{"id": "789431", "revid": "1305772", "url": "https://it.wikipedia.org/wiki?curid=789431", "title": "NFL (disambigua)", "text": ""}
{"id": "789433", "revid": "834", "url": "https://it.wikipedia.org/wiki?curid=789433", "title": "Nfl", "text": ""}
{"id": "789445", "revid": "834", "url": "https://it.wikipedia.org/wiki?curid=789445", "title": "\u00d6sterreichischer Alpenverein", "text": ""}
{"id": "789446", "revid": "1983214", "url": "https://it.wikipedia.org/wiki?curid=789446", "title": "Enrico Cisnetto", "text": "Attivit\u00e0 professionale.\nEnrico Cisnetto inizia la sua carriera giornalistica nel 1980 al Secolo XIX, diventando poi direttore di diverse testate della Rusconi e vicedirettore del quotidiano \"L'Informazione\" e vicedirettore del settimanale \"Panorama\".\nNel tempo ha scritto per molte testate, come \"Il Messaggero\", \"Il Foglio\", \"Il Gazzettino\", \"La Sicilia\", \"Oggi\", \"Il Mondo\", Liberal, Public Policy. \u00c8 stato fino al 2012 editorialista della trasmissione radiofonica su RAI Radio 1 \"Zapping.\"\n\u00c8 stato docente di Finanza alla Scuola di Giornalismo della Libera universit\u00e0 internazionale degli studi sociali Guido Carli e alla Scuola Superiore di Polizia Tributaria della Guardia di Finanza. \u00c8 stato presidente della Scabec, societ\u00e0 campana dei beni culturali, e dell'associazione culturale \"Societ\u00e0 Aperta, circoli per l'altra Italia\". Attualmente \u00e8 direttore di TerzaRepubblica.it. \nNel 1998 ha fondato lo \u201cStudio Cisnetto\u201d, attraverso cui esercita un\u2019attivit\u00e0 di consulenza politico-strategica, e \u201cIncontra\u201d, con cui organizza iniziative nel campo della cultura e dell\u2019editoria. Ha ideato e condotto dal 2002 al 2012 \"Cortina InConTra\", la pi\u00f9 importante rassegna culturale estiva dedicata all'attualit\u00e0, ospitata dalla \"perla delle Dolomiti\". Dal 2010 organizza con lo stesso format la trasmissione \"Roma InConTra\". Attualmente ha lanciato WarRoom di Roma InConTra, il format web nato durante la crisi legata alla pandemia di COVID-19.\nDi formazione politica repubblicana, \u00e8 stato allievo di Ugo La Malfa. \u00c8 tifoso della Sampdoria, di cui \u00e8 stato consigliere di amministrazione.\nRiconoscimenti.\nHa ricevuto nel 2000 il Premio Capalbio per l'economia e nel 2001 il Premio Saint Vincent per la divulgazione economica."}
{"id": "789453", "revid": "1486495", "url": "https://it.wikipedia.org/wiki?curid=789453", "title": "Celebrity Deathmatch", "text": "Celebrity Deathmatch \u00e8 una serie televisiva animata statunitense e canadese del 1998, creata da Eric Fogel.\nRealizzata interamente in stop-motion, la serie \u00e8 una parodia generale dei programmi di intrattenimento sportivo e vede la partecipazione di diverse celebrit\u00e0 che si scontrano in partite di wrestling professionistico. \"Celebrity Deathmatch\" \u00e8 noto per il grande uso di scene cruente, inclusi i combattenti che impiegano abilit\u00e0 e armi per compiere attacchi particolarmente brutali con conseguenti lesioni fisiche esagerate.\nPrima della trasmissione ufficiale della serie, MTV ha mandato in onda due episodi pilota il 1\u00ba e il 25 gennaio 1998. La serie \u00e8 stata trasmessa negli Stati Uniti su MTV dal 14 maggio 1998 al 6 giugno 2002 e su MTV 2 dal 10 giugno 2006 al 30 marzo 2007, per un totale di 93 episodi ripartiti su sei stagioni. In Italia \u00e8 stata trasmessa su MTV da gennaio 1999 al 7 maggio 2007.\nIl 21 giugno 2001 \u00e8 stato trasmesso uno speciale televisivo intitolato \"Celebrity Deathmatch Hits Germany\". Per un breve periodo la serie ha replicato sulla rete UPN.. Nel 2003, MTV ha annunciato l'inizio della produzione di un film basato sulla serie, tuttavia il progetto fu cancellato verso la fine dell'anno.\nNell'aprile 2015, MTV2 ha annunciato nuovamente un revival della serie. Tuttavia, nel novembre 2016, Fogel ha dichiarato su Twitter che la rete ha deciso di non procedere con il riavvio della serie.\nGenere e struttura.\nSolitamente gli episodi sono composti da tre incontri: per i primi due i concorrenti sono introdotti all'inizio dell'episodio mentre l'ultimo, definito incontro principale, viene accennato nel tema dell'episodio. Fra un incontro e l'altro sono presenti siparietti di vario tipo che spaziano da interviste ai concorrenti e ai membri del pubblico a scene che coinvolgono i presentatori e finti filmati di repertorio.\nSono presenti inoltre episodi tematici, che includono un filo conduttore tra le motivazioni degli scontri della serata, e episodi speciali, trasmessi solitamente una volta a stagione, come il \"Deathbowl\" o il \"Fandemonium\". Tra gli altri sono stati trasmessi anche una \"top 10\" dei migliori scontri di Deathmatch secondo il pubblico del \"Jerry Springer Show\" e un \"dietro le quinte\" che spiegava come veniva prodotto ogni episodio della serie partendo dalla realizzazione dei pupazzi fino al montaggio finale.\nTrama.\n\"Celebrity Deathmatch\" viene presentato come una parodia del wrestling in cui personaggi famosi di ogni campo vengono chiamati su un ring per scontrarsi fino alla morte, uno contro uno o in gruppi contrapposti. Nonostante la presenza dell'arbitro Mills Lane, praticamente ogni genere di scorrettezza \u00e8 ammessa e spesso gli incontri terminano con ingenti spargimenti di sangue o massacri comicamente esagerati. Talvolta alla base dei motivi dello scontro fra celebrit\u00e0 ci sono rivalit\u00e0 del mondo reale, tuttavia solitamente accoppiano due celebrit\u00e0 per decidere chi sia il migliore in un dato campo.\nPersonaggi e doppiatori.\nPersonaggi principali.\nUno dei due presentatori del programma. Fedele amico di Nick, \u00e8 pi\u00f9 professionale rispetto a quest'ultimo nonostante i suoi continui errori. \nIl secondo presentatore del programma. Padre alcolizzato e divorziato, \u00e8 quello con la maggior tendenza a cacciarsi nei guai.\nL'arbitro degli incontri, basato sulla figura di un arbitro di pugilato realmente esistente e da cui \u00e8 stato anche doppiato, almeno fino al 2002. Mills Lane non si impressiona praticamente mai, qualunque cosa possa succedere all'interno del ring, giudica quasi tutto regolare (anche le mosse pi\u00f9 scorrette) e apre tutti gli incontri con il suo tormentone \"Dateci dentro!\" (\"Let's get it on!\" in originale).\nPersonaggi ricorrenti.\nIl noto wrestler ha accettato di apparire come personaggio nel programma e di doppiarsi da s\u00e9. In \"Deathmatch\" Stone Cold ha il ruolo di commentatore tecnico degli incontri, nonch\u00e9 di esperto di tecnologia a tutto campo e scienziato realizzatore di diverse invenzioni come la macchina del tempo, usata la prima volta per permettere uno scontro tra Gandhi e Gengis Khan, poi finito in modo inaspettato a causa di un difetto della macchina. Stone Cold ha talvolta avuto un ruolo in alcuni combattimenti, ma solo in uno di essi era ufficialmente listato come concorrente.\nLa prima inviata del programma, si occupava di intervistare le celebrit\u00e0 prima degli incontri e raccogliere le impressioni degli spettatori. Molto competente e apprezzata da tutti, \u00e8 morta per un caso di combustione umana spontanea. In un episodio \u00e8 tornata come zombi solo per essere affrontata ed eliminata dalla sua sostituta Debbie Matenopoulos.\nUna vera giornalista che interpreta se stessa. Ha preso il posto di Stacey Cornbred dopo la sua morte, ma in pochi amano il suo stile improvvisato di condurre interviste. In particolare Nick non la sopporta.\n\u00c8 l'ultimo acquisto del programma, la terza intervistatrice, che prende il testimone da Debbie Matenopoulos, abbastanza simpatica, odiata per\u00f2 da Johnny per il suo modo di fare superficiale. In un episodio della serie 2007 dopo essersi arrabbiata nomina Stacey Cornbred nella seguente frase: \"Del resto cosa possono fare?? Richiamare Stacey Cornbred??\".\nPrimo commentatore ospite del programma, \u00e8 apparso solo negli episodi pilota. In seguito il personaggio \u00e8 stato sostituito con Stacey Cornbread al debutto della serie. Marv si rivela essere un pervertito, infatti nella sua seconda apparizione al posto di commentare ha perso tempo a fare replay su un video per vedere ballonzolare il seno di Pamela Anderson.\nUn personaggio ricorrente legato ad una gag che lo rende vittima durante i Deathmatch pi\u00f9 brutali. Dalla seconda stagione, viene visto bruciato, tagliato e persino posseduto da un demone per poi tornare nuovamente in salute nella prossima apparizione.\nFiglio di Nick Diamond, a volte segue il padre al lavoro. Sembra avere una calamita per attirare i guai, dal momento che alla sua prima apparizione Nick cade dalla postazione ed entra in coma, da cui poi uscir\u00e0. Nello special di Halloween viene posseduto da un demone chiamato \"Captain Doodi\". Verr\u00e0 esorcizzato in uno scontro di Deathmatch con The Undertaker, che si trova l\u00ec in veste di commentatore, ed uscir\u00e0 dal corpo del bambino dopo che Undertaker gli avr\u00e0 fatto provare la sua mossa caratteristica: la Tombstone Piledriver.\nFiglio del produttore, con una vasta conoscenza sulle celebrit\u00e0 ed \u00e8 stato anche co-conduttore temporaneo, sostituendosi a Nick durante la convalescenza di questi. Johnny ha una forte antipatia per Lenny perch\u00e9 odioso e irrispettoso nei confronti di Nick. Ma alla fine il conduttore maltrattato si prender\u00e0 una rivincita, stendendo Lenny con una testata.\nAltri media.\nVideogiochi.\nNel 2003 \u00e8 stato realizzato il videogioco del programma, uscito per PC, PlayStation, PlayStation 2 e Xbox. Il riscontro di critica e il numero di copie vendute sono stati entrambi scarsi. I personaggi del gioco erano in tutto 27, 20 regolari e 7 sbloccabili con delle versioni non regolari di Johnny e Nick non giocabili. Vi erano anche 4 combattenti creati (maschio e femmina, con i loro stili di combattimento e aspetti). Si pu\u00f2 scegliere tra: Anna Nicole Smith, Busta Rhymes, Carmen Electra, Carrot Top, Cugino Grimm, Dennis Rodman, il Mostro di Frankenstein, Nick Diamond Gladiatore, Jerry Springer, Marilyn Manson, Miss Cleo, Mr. T, La Mummia, gli 'N Sync (i componenti combattono separatamente), Ron Jeremy, Shannen Doherty, Tommy Lee, Johnny Gomez Mago, l'Uomo lupo e Zatar l'Alieno.\nColonna sonora.\nNel 1999 \u00e8 stata pubblicata nei negozi di dischi la colonna sonora del programma, intitolata semplicemente \"Celebrity Deathmatch\"."}
{"id": "789461", "revid": "287204", "url": "https://it.wikipedia.org/wiki?curid=789461", "title": "Toudoudou", "text": ""}
{"id": "789462", "revid": "287204", "url": "https://it.wikipedia.org/wiki?curid=789462", "title": "Wattouat", "text": ""}
{"id": "789463", "revid": "287204", "url": "https://it.wikipedia.org/wiki?curid=789463", "title": "Lainergie", "text": ""}
{"id": "789464", "revid": "287204", "url": "https://it.wikipedia.org/wiki?curid=789464", "title": "Pharamp", "text": ""}
{"id": "789475", "revid": "6923", "url": "https://it.wikipedia.org/wiki?curid=789475", "title": "Horta Sud", "text": "La Horta Sud (in castigliano: Huerta Sur) \u00e8 una delle 34 comarche della Comunit\u00e0 Valenciana, con una popolazione di 155.245 abitanti in maggioranza di lingua valenciana; suo capoluogo \u00e8 Catarroja.\nAmministrativamente fa parte della provincia di Valencia, che comprende 17 comarche."}
{"id": "789476", "revid": "287204", "url": "https://it.wikipedia.org/wiki?curid=789476", "title": "Joliflor", "text": ""}
{"id": "789477", "revid": "287204", "url": "https://it.wikipedia.org/wiki?curid=789477", "title": "Simularbre", "text": ""}
{"id": "789478", "revid": "287204", "url": "https://it.wikipedia.org/wiki?curid=789478", "title": "Tarpaud", "text": ""}
{"id": "789486", "revid": "287204", "url": "https://it.wikipedia.org/wiki?curid=789486", "title": "Granivol", "text": ""}
{"id": "789487", "revid": "287204", "url": "https://it.wikipedia.org/wiki?curid=789487", "title": "Floravol", "text": ""}
{"id": "789488", "revid": "287204", "url": "https://it.wikipedia.org/wiki?curid=789488", "title": "Cotovol", "text": ""}
{"id": "789490", "revid": "287204", "url": "https://it.wikipedia.org/wiki?curid=789490", "title": "Capumain", "text": ""}
{"id": "789491", "revid": "287204", "url": "https://it.wikipedia.org/wiki?curid=789491", "title": "Tournegrin", "text": ""}
{"id": "789492", "revid": "287204", "url": "https://it.wikipedia.org/wiki?curid=789492", "title": "Heliatronc", "text": ""}
{"id": "789496", "revid": "77639", "url": "https://it.wikipedia.org/wiki?curid=789496", "title": "Organizzazioni", "text": ""}
{"id": "789499", "revid": "6923", "url": "https://it.wikipedia.org/wiki?curid=789499", "title": "Ferrovie della Sicilia", "text": ""}
{"id": "789502", "revid": "1818647", "url": "https://it.wikipedia.org/wiki?curid=789502", "title": "Jean-Marie Lustiger", "text": "Biografia.\nNacque a Parigi da una famiglia di ebrei polacchi, che si era stabilita in Francia precedentemente alla prima guerra mondiale. Quando i nazisti occuparono la Francia nel 1940, i suoi genitori lo mandarono a vivere presso una famiglia cristiana a Orl\u00e9ans. Si convert\u00ec al cattolicesimo e ricevette il battesimo il 21 agosto del 1940. La sua famiglia fu invece deportata: sua madre e sua sorella morirono nel campo di concentramento di Auschwitz, mentre suo padre riusc\u00ec a sopravvivere. Comp\u00ec gli studi superiori alla Sorbona, dove ottenne la laurea in arti, e all'Institut catholique de Paris.\nMinistero sacerdotale.\nVenne ordinato presbitero il 17 aprile del 1954 dal vescovo Emile-Ars\u00e8ne Blanchet (poi arcivescovo). Dal 1954 al 1959, svolse il ruolo di \"aum\u00f4nier\" (cappellano, letteralmente \"elemosiniere\") all'Universit\u00e0 di Parigi. Dal 1959 al 1969, fu direttore del \"Centre Richelieu\", che forma i cappellani universitari. Dal 1969 al 1979, fu parroco della chiesa di Santa Giovanna de Chantal, nel XVI \"arrondissement\" di Parigi.\nMinistero episcopale e cardinalato.\nIl 10 novembre 1979 fu nominato, da papa Giovanni Paolo II, vescovo di Orl\u00e9ans; ricevette l'ordinazione episcopale l'8 dicembre successivo dal cardinale Fran\u00e7ois Marty, coconsacranti l'arcivescovo Eug\u00e8ne-Marie Ernoult ed il vescovo Daniel-Joseph-Louis-Marie P\u00e9zeril.\nIl 31 gennaio 1981 fu nominato arcivescovo metropolita di Parigi ed il successivo 12 marzo ordinario per i fedeli di rito orientale in Francia.\nFu creato cardinale presbitero del titolo dei santi Marcellino e Pietro nel concistoro del 2 febbraio 1983; il 26 novembre 1994 opt\u00f2 per il titolo di san Luigi dei Francesi.\nDomenica 3 luglio 1988 celebr\u00f2 nella cattedrale di Notre-Dame la messa tridentina per la prima volta dal 1969. \u00c8 stato uno dei cardinali che ha celebrato la Messa tridentina dopo la Riforma liturgica.\nNel 1995 fu nominato membro della Acad\u00e9mie fran\u00e7aise.\nL'11 febbraio 2005, furono accettate le sue dimissioni dalla sede arcivescovile di Parigi, mentre il 14 marzo successivo quelle dall'ordinariato di Francia per i fedeli di rito orientale.\nIn qualit\u00e0 di cardinale elettore partecip\u00f2 al conclave del 2005, che port\u00f2 all'elezione di papa Benedetto XVI.\nAl compimento dell'ottantesimo compleanno usc\u00ec dal novero dei cardinali elettori, perdendo il diritto il partecipare ad un conclave.\nConcesse la sua ultima apparizione pubblica il 31 maggio 2007, quando si conged\u00f2 dai suoi colleghi dell'Acad\u00e9mie fran\u00e7aise. Mor\u00ec il 5 agosto 2007, all'et\u00e0 di 80 anni, in una clinica della periferia di Parigi, dopo aver inutilmente combattuto, sin dal mese di aprile, contro un cancro al polmone e delle metastasi ossee. La sua morte venne pubblicamente annunciata dall'allora presidente francese Nicolas Sarkozy; i funerali vennero celebrati nella cattedrale di Notre-Dame di Parigi, il 10 agosto seguente. La salma \u00e8 stata poi tumulata in cattedrale.\nPosizioni teologiche, morali, sociali e su temi politici.\nSostenne l'autorit\u00e0 del papa in tutte le aree della teologia e della morale: \u00abVi sono opinioni e vi \u00e8 la Fede\u00bb, disse nel 1997, \u00abQuando \u00e8 attinente alla Fede, sono d'accordo con il papa perch\u00e9 io sono un responsabile della Fede\u00bb. Notevole era il suo sostegno alle vedute del pontefice di fronte alla grande ostilit\u00e0 del cattolicesimo liberale e del clima generale di anticlericalismo sempre vivi in Francia.\nFu un oppositore a viso aperto del razzismo e dell'antisemitismo, sia in virt\u00f9 della sua fede cristiana che delle sue origini ebraiche, e fu fortemente critico verso Jean-Marie Le Pen, leader del \"Front National\", la cui xenofobia venne paragonata al nazismo. Disse: \u00abSappiamo da circa 50 anni che le teorie della disuguaglianza razziale possono essere letali... non meritano altra reazione che l'indignazione\u00bb, aggiungendo che \u00abla Fede cristiana afferma che tutti gli esseri umani sono uguali nella loro dignit\u00e0 perch\u00e9 tutti sono stati creati a immagine di Dio\u00bb.\nGrande comunicatore, fu particolarmente attento ai mass media e diede impulso allo sviluppo in Francia di canali radio-televisivi cattolici. Istitu\u00ec anche un nuovo seminario per la formazione dei sacerdoti, scavalcando le restrizioni dello stato francese, estremamente laico.\nFortemente convinto del celibato sacerdotale, come ordinario per i cattolici di rito orientale residenti in Francia, evit\u00f2 spesso la nomina di sacerdoti maroniti o uniati ucraini sposati.\nNel presentare la morale tradizionale cattolica riusc\u00ec in genere a schivare o a deviare l'attenzione in modo che non si creasse un acceso dibattito in sua presenza.\nSi ricorda il suo sostegno all'azione di protezione e ospitalit\u00e0 offerta dal curato di St. Bernard-de-la-Chapelle, che nel 1996 accett\u00f2 l'occupazione della sua parrocchia da parte di un gruppo di immigranti illegali. In seguito il cardinale dimostr\u00f2 meno simpatia per queste occupazioni.\nControversie con il liberalismo.\nDivenuto vescovo di Orl\u00e9ans, evit\u00f2 qualsiasi riferimento al suo predecessore liberale Guy-Marie-Joseph Riob\u00e9. Quando divenne arcivescovo di Parigi, incoraggi\u00f2 un certo numero di sacerdoti liberali a ritornare allo stato laicale. Fu particolarmente influente nella nomina del suo vescovo ausiliare conciliare moderato Georges Gilson alla diocesi di Le Mans, sostituendo chierici anziani con uomini pi\u00f9 giovani, ma di vedute simili alle sue. Ufficialmente si disse favorevole all'ecumenismo, ma pronunci\u00f2 un'omelia molto critica dell'anglicanesimo quando ricevette l'arcivescovo di Canterbury Robert Runcie nella cattedrale di Notre-Dame.\nNel 1981 il ministro francese dell'istruzione Savary propose una riduzione degli aiuti statali all'istruzione privata. L'arcivescovo, allora, organizz\u00f2 una protesta di massa a Versailles. Poco dopo si ebbe la caduta del governo Mauroy.\nNel 1995 Lustiger ebbe un ruolo chiave nella deposizione di Jacques Gaillot, vescovo di \u00c9vreux che fu nominato vescovo titolare di Partenia.\nIl rapporto con l'ebraismo.\n\u00c8 stato l'unico alto prelato cattolico dei tempi moderni che fosse nato (e che si considerasse sempre) ebreo, un fatto che lo rese inevitabilmente una figura controversa. Lui affermava di essere orgoglioso delle sue origini ebraiche e si auto-descriveva come un \"ebreo completo\" (ed era considerato l'unico prelato cattolico a parlare correntemente la lingua yiddish). Quando divent\u00f2 arcivescovo di Parigi, disse: \u00abIo sono nato ebreo e cos\u00ec rimango, anche se questo pu\u00f2 essere inaccettabile per molti. Per me, la vocazione di Israele \u00e8 quella di portare luce ai goyim. Questa \u00e8 la mia speranza e credo che il cristianesimo sia il mezzo per raggiungere questo scopo\u00bb. (In questa sua affermazione, utilizzava la parola \"Israele\" intendendola come popolo giudaico e non come un riferimento allo stato di Israele).\nOsservazioni come questa offesero alcuni ebrei, che gli negarono il diritto a proclamarsi ebreo, sebbene secondo la \"halakhah\", la legge religiosa ebraica, fosse ancora da considerarsi ebreo anche dopo la conversione a un'altra religione. Altri sostennero che \"ebreo\" fosse anche una designazione etnica cos\u00ec come religiosa, e che avesse diritto di auto-definirsi come tale in questo senso. Il fatto storico era la sua classificazione come ebreo sotto le leggi antisemitiche della Germania nazista e della Francia di Vichy. Il suo strenuo sostegno allo stato d'Israele, che contrasta con la posizione ufficiale della Santa Sede, ufficialmente neutrale, gli guadagn\u00f2 qualche favore dall'opinione pubblica ebraica.\nNel 1988 ricevette il Premio \"Nostra Aetate\" per l'avanzamento delle relazioni ebraico-cattoliche dal \"Center for Christian-Jewish Understanding\", un'istituzione americana interreligiosa dell'Universit\u00e0 cattolica americana del Sacro Cuore di Fairfield (Connecticut). L'Anti-Defamation League, un'organizzazione ebraica di difesa dei diritti civili, protest\u00f2 perch\u00e9 riteneva inappropriato onorarlo, in quanto aveva abbandonato la fede ebraica in cui era nato. \u00abVa bene averlo come interlocutore a una conferenza o a un colloquio\u00bb, si \u00e8 espresso il direttore americano della lega Abraham Foxman, \u00abma non ritengo che dovrebbe ricevere onori, poich\u00e9 si \u00e8 convertito e ci\u00f2 lo rende un cattivo esempio\u00bb.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:\nRiconoscimenti.\nIl Consiglio di Parigi dell'11 giugno 2013, con delibera (2013 DU 156), ha modificato il nome del ponte sulla Senna, noto come Petit-Pont, in \"Petit-Pont-Cardinal-Lustiger\", in onore del cardinale. "}
{"id": "789503", "revid": "1305772", "url": "https://it.wikipedia.org/wiki?curid=789503", "title": "One Wild Night Live 1985-2001", "text": "One Wild Night Live 1985-2001 \u00e8 il , pubblicato nel 2001 dalla Island Records.\nIl disco \u00e8 una raccolta di diverse esibizioni live della band registrate in vari tour, per l'appunto tra il 1985 ed il 2001.\nTour promozionale.\nPer promuovere l'album, il gruppo intraprese il One Wild Night Tour, partito il 24 marzo 2001 dall'Etihad Stadium di Melbourne, e conclusosi il 28 luglio dello stesso anno al Giants Stadium di East Rutherford."}
{"id": "789506", "revid": "73997", "url": "https://it.wikipedia.org/wiki?curid=789506", "title": "One Wild Night Live", "text": ""}
{"id": "789507", "revid": "834", "url": "https://it.wikipedia.org/wiki?curid=789507", "title": "Pcr", "text": ""}
{"id": "789513", "revid": "176990", "url": "https://it.wikipedia.org/wiki?curid=789513", "title": "Smendes II", "text": ""}
{"id": "789515", "revid": "1305772", "url": "https://it.wikipedia.org/wiki?curid=789515", "title": "This Left Feels Right", "text": "This Left Feels Right \u00e8 il nono album in studio del gruppo di musica rock americano dei Bon Jovi. Quest'album non contiene degli inediti, ma delle versioni ri-arrangiate in chiave acustica di alcuni brani pubblicati in passato. In \"Livin' on a Prayer\" a cantare assieme al gruppo \u00e8 l'attrice britannica Olivia d'Abo (nella versione russa \u00e8 invece Alsou)."}
{"id": "789517", "revid": "125286960", "url": "https://it.wikipedia.org/wiki?curid=789517", "title": "Sascha Paeth", "text": "Biografia.\n\u00c8 titolare di uno studio di registrazione in un'area agricola in Germania di nome \"Gate Studios\", che venne in principio utilizzato per le registrazioni con la sua band originaria, gli Heaven's Gate.\nSascha ha prodotto molti album assieme a Miro. Nel 2004 ha fondato l'opera metal band Aina, con la quale hanno collaborato come ospiti molti personaggi della scena heavy metal.\nDal 2008 \u00e8 il chitarrista ufficiale degli Avantasia, sia live che in studio."}
{"id": "789518", "revid": "1543377", "url": "https://it.wikipedia.org/wiki?curid=789518", "title": "Qassiarsuk", "text": "Qassiarsuk \u00e8 un villaggio della Groenlandia meridionale. Nell'insediamento vivono 60 persone (nel 2005) e si trova approssimativamente a 61\u00b009\u2032N 45\u00b031\u2032O, a 5\u00a0km da Narsarsuaq, nel comune di Kujalleq; si trova ad appena 3 chilometri dall'aeroporto di Narsarsuq, la porta di accesso per la Groenlandia meridionale. \nIl villaggio sorge nel luogo in cui si trovava l'antica citt\u00e0 di Brattahl\u00ed\u00f0, in cui vissero Erik il Rosso e Leif Eriksson.\nL'economia \u00e8 basata sull'allevamento di pecore.\nQassiarsuk \u00e8 una delle cinque localit\u00e0 groenlandesi che costituiscono il sito patrimonio mondiale dell'umanit\u00e0 , iscritto dall'UNESCO nel 2017."}
{"id": "789519", "revid": "729019", "url": "https://it.wikipedia.org/wiki?curid=789519", "title": "Strada statale 22 di Val Macra", "text": "La ex strada statale 22 di Val Macra (SS 22), ora strada provinciale 422 di Valle Macra (SP 422), \u00e8 una strada provinciale italiana della provincia di Cuneo.\nPercorso.\nLa strada ha inizio dalla strada statale 28 del Colle di Nava, a nord di Mondov\u00ec, e, su un tracciato pianeggiante e rettilineo, tocca le localit\u00e0 di Crava (Rocca de' Baldi), Morozzo, Margarita, giungendo quindi a Cuneo. Superato il capoluogo e il fiume Stura di Demonte, prosegue verso nordest toccando Caraglio e Dronero.\nDa qui in poi la strada si fa pi\u00f9 accidentata e inizia a costeggiare il corso del torrente Maira. Dopo aver percorso i comuni di Roccabruna, Cartignano, San Damiano Macra, Macra, Stroppo e Prazzo, arriva infine ad Acceglio, a 1200 m s.l.m.\nIn seguito al decreto legislativo n. 112 del 1998, dal 2001, la gestione \u00e8 passata dall'ANAS alla Provincia di Cuneo, che ha ridenominato la strada come provinciale con il nuovo nome di strada provinciale 422 di Valle Macra."}
{"id": "789520", "revid": "1305772", "url": "https://it.wikipedia.org/wiki?curid=789520", "title": "Kamenskij", "text": ""}
{"id": "789525", "revid": "17351", "url": "https://it.wikipedia.org/wiki?curid=789525", "title": "Airmet", "text": ""}
{"id": "789526", "revid": "767487", "url": "https://it.wikipedia.org/wiki?curid=789526", "title": "100,000,000 Bon Jovi Fans Can't Be Wrong", "text": "100,000,000 Bon Jovi Fans Can't Be Wrong \u00e8 un box set del gruppo hard rock Bon Jovi pubblicato nel 2004 dalla Island Records.\nTracce.\nIl box \u00e8 costituito da 4 dischi:\nAggiuntivi.\nAltri musicisti.\nAll'interno del disco hanno suonato anche i seguenti musicisti:"}
{"id": "789527", "revid": "76539", "url": "https://it.wikipedia.org/wiki?curid=789527", "title": "Youos", "text": ""}
{"id": "789529", "revid": "1305772", "url": "https://it.wikipedia.org/wiki?curid=789529", "title": "Eucherio", "text": ""}
{"id": "789540", "revid": "74801", "url": "https://it.wikipedia.org/wiki?curid=789540", "title": "Tomelilla (comune)", "text": "Tomelilla \u00e8 un comune svedese di abitanti, situato nella contea di Scania. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "789541", "revid": "767487", "url": "https://it.wikipedia.org/wiki?curid=789541", "title": "Nikolaj Michajlovi\u010d Kamenskij", "text": "Biografia.\nNikolaj, insieme al fratello maggiore Sergej, ebbe un'educazione concentrata nell'apprendimento delle pi\u00f9 conosciute e moderne tecniche militari. Gi\u00e0 a 15 anni, si dimostr\u00f2 pi\u00f9 capace e volitivo nel fare suoi questi insegnamenti: per questo motivo, cominci\u00f2 molto presto a fare esperienza sui campi di battaglia, in stretto contatto con il padre.\nNel 1799, a soli 23 anni, lo zar Paolo I lo nomin\u00f2 generale maggiore, e poco dopo sostitu\u00ec Aleksandr Suvorov alla guida di un reparto dell'esercito contro Napoleone.\nNel 1805, ottenne il primo incarico di grande responsabilit\u00e0; infatti, subentrato a P\u00ebtr Bagration, fu duramente sconfitto, insieme agli altri generali, nella battaglia di Austerlitz: 1.600 uomini della sua schiera persero la vita, mentre lui fugg\u00ec, anche se solo dopo che la sconfitta era apparsa inevitabile. Successivamente, ebbe l'occasione di rifarsi; infatti, si distinse nella battaglia di Eylau e per questo fu premiato con l'ordine di San Giorgio, mentre non fece altrettanto negli scontri di Danzica e di Heilsberg, dove, in tutto, perse quasi 5.000 uomini.\nDopo che termin\u00f2 la proibitiva guerra contro Napoleone, Kamenskij riusc\u00ec finalmente a mettere in mostra le sue reali capacit\u00e0; nel 1808, gli fu affidata la direzione del conflitto di Finlandia, nella quale vinse s\u00ec molte battaglie, ma fu accusato di non avere alcuno scrupolo nel mandare allo sbaraglio i suoi soldati: per questo, motivo, fu duramente criticato sia dai pari grado che dai semplici cadetti. La guerra, combattuta contro la Svezia per il possesso della Finlandia, termin\u00f2 con un netto successo russo, per il quale fu a lungo stimato.\nAlla fine del 1809, assunse il comando del reparto dell'esercito russo dislocato intorno al Danubio, combattendo per la prima volta contro i Turchi nel corso della guerra russo-turca. Con l'aiuto di Sergej, che lo accompagn\u00f2 anche nella precedente esperienza nord-europea, riusc\u00ec a sconfiggere i nemici presso Silistra e Pazard\u017eik (Bulgaria), mentre perse a \u0160umen (Bulgaria) e Ruse. Il 26 ottobre 1810, invece, nella battaglia di Vidin (Bulgaria) sbaragli\u00f2 una forte armata nemica di 40.000 uomini; nello scontro, i Russi persero 1.500 uomini, un numero contenuto rispetto ai 10.000 caduti dell'esercito avversario.\nIl 4 febbraio 1811, Nikolaj Kamenskij fu costretto ad abbandonare il suo ruolo a causa di una forte febbre, per la quale fu trasportato d'urgenza ad Odessa, lasciando cos\u00ec il comando delle truppe a Michail Kutuzov, che riusc\u00ec a completare il suo lavoro, portando la Russia alla vittoria finale. Mor\u00ec tre mesi dopo all'et\u00e0 di 34 anni."}
{"id": "789543", "revid": "834", "url": "https://it.wikipedia.org/wiki?curid=789543", "title": "PvE", "text": ""}
{"id": "789544", "revid": "125630096", "url": "https://it.wikipedia.org/wiki?curid=789544", "title": "Repubblica Romana (1849)", "text": "La Repubblica Romana del 1849, nota anche con il nome Seconda Repubblica Romana (essendo stata la \"prima\" quella di epoca napoleonica, escludendo l'antica Roma da tale enumerazione), fu uno Stato repubblicano sorto in Italia durante il Risorgimento a seguito di una rivolta interna che nei territori dello Stato Pontificio ebbe come esito la fuga di papa Pio IX a Gaeta. Fu governata da un triumvirato composto da Carlo Armellini, Giuseppe Mazzini e Aurelio Saffi.\nLa repubblica, nata il 9 febbraio 1849 a seguito dei grandi moti del 1848 che coinvolsero l'Europa, ebbe come questi ultimi vita breve (fin\u00ec il 4 luglio 1849) a causa dell'intervento militare della Francia di Luigi Napoleone Bonaparte, il futuro Napoleone III, che per convenienza politica ristabil\u00ec l'ordinamento pontificio, in deroga a un articolo della costituzione francese. Tuttavia quella della repubblica romana fu un'esperienza significativa nella storia dell'unificazione italiana, che rappresentava l'obiettivo della Repubblica, e vide l'incontro e il confronto di molte figure di primo piano del Risorgimento accorse da tutta la Penisola, fra cui Giuseppe Garibaldi e Goffredo Mameli. In quei mesi Roma pass\u00f2 dalla condizione di Stato tra i pi\u00f9 d'Europa a banco di prova di nuove idee democratiche, ispirate principalmente al mazzinianesimo, fondando la sua vita politica e civile su principi quali, \"in primis\", il suffragio universale maschile (il suffragio femminile in realt\u00e0 non era vietato dalla Costituzione, ma le donne ne restarono escluse per consuetudine); l'abolizione della pena di morte e la libert\u00e0 di culto.\nStoria.\nAntefatti.\nMoti rivoluzionari e costituzioni.\nLe vicende che portarono alla proclamazione della Repubblica Romana ebbero inizio nel gennaio 1848, quando giunse notizia dell'insurrezione di Palermo contro i Borbone di Napoli, insurrezione scoppiata il 12. Segu\u00ec una rivoluzione a Napoli, il 27, che costrinse, due giorni dopo, Ferdinando II a promettere la Costituzione, promulgata l'11 febbraio. Lo stesso 11 febbraio Leopoldo II di Toscana, cugino primo dell'imperatore in carica Ferdinando I d'Austria, concesse la Costituzione, nella generale approvazione dei suoi sudditi.\nDopodich\u00e9 gli eventi si susseguirono incalzanti: il 22-24 febbraio la rivoluzione a Parigi si trasform\u00f2 nell'instaurazione della Seconda Repubblica; il 4 marzo Carlo Alberto concesse ai suoi sudditi lo Statuto Albertino; il 13 marzo ci fu un'insurrezione a Vienna che port\u00f2 alla caduta di Metternich; il 14 marzo Pio IX concesse lo Statuto; il 17 marzo una grande manifestazione popolare a Venezia impose al governatore la liberazione dei detenuti politici, fra cui Daniele Manin; infine il 18 marzo incominciarono le cinque giornate di Milano.\nLe fasi iniziali degli avvenimenti del 1848 - 49.\nLa notizia delle cinque giornate di Milano caus\u00f2 un vero e proprio sconvolgimento politico nell'intera penisola italiana: il 21 marzo Leopoldo II di Toscana dichiar\u00f2 guerra all'Impero austriaco e invi\u00f2 l'esercito al comando del generale Cesare De Laugier verso il Quadrilatero, mentre due giorni dopo Carlo Alberto pass\u00f2 il Ticino e si mise in marcia verso Verona.\nIl 24 marzo Pio IX permise la partenza da Roma per Ferrara di un Corpo d'Operazione al comando del generale Giovanni Durando. Si trattava di una ben completa divisione, in assetto da campagna, per un totale di 7\u00a0500 soldati regolari affiancata da circa 4\u00a0000 volontari dei corpi franchi, seguiti, due giorni dopo, da un'altra divisione di Guardie Civiche e di volontari, la Legione dei Volontari Pontifici, formata da circa 7\u00a0000 uomini, provenienti dal centro Italia, affidata al generale Andrea Ferrari. Una forza tutt'altro che trascurabile, se si considera che l'esercito di Carlo Alberto ne contava circa 30\u00a0000. E a essi andavano aggiunti i 7\u00a0000 toscani e, quando fossero giunti, i 16\u00a0000 napoletani.\nL'allocuzione di Pio IX.\nNel frattempo, Pio IX aveva cominciato a sconfessare gli entusiasmi patriottici dei mesi precedenti. Con l'Allocuzione al concistoro del 29 aprile 1848 condann\u00f2 la guerra all'Austria:\nConcludeva invitando gli italiani a\nEgli si trovava, infatti, nell'insostenibile imbarazzo di combattere una grande potenza cattolica:\nPio IX aveva l'impressione di stare combattendo una guerra la cui vittoria avrebbe beneficiato solo il Regno di Sardegna.\nLa guerra dell'esercito romano in Veneto.\nEntrata in campo dell'\"esercito romano\".\nNel frattempo, le truppe di Durando erano entrate nel Veneto austriaco, a Padova e Vicenza, evacuate dal feldmaresciallo Costantino d'Aspre sin dallo scoppio delle cinque giornate. Il feldmaresciallo, con giusto intuito della situazione, aveva ripiegato a Verona, vera chiave dei possessi austriaci in Italia, ove si era ricongiunto con Radetzky, reduce dell'umiliante sconfitta subita a Milano.\nInformato dell'allocuzione del 29 aprile, l'esercito pontificio decise di non ubbidire al Papa e rimase a svolgere l'incarico affidatogli: coprire le citt\u00e0 libere del Veneto, appoggiandosi alla solida roccaforte di Venezia, governata da Manin.\nEsso, tuttavia, non venne mai raggiunto dai notevoli rinforzi (circa 16\u00a0000 uomini) inviati dal Regno delle Due Sicilie, giunti al Po e in procinto di entrare in Veneto. Proprio al passaggio del fiume, infatti, quel corpo di spedizione venne raggiunto dall'ordine di Ferdinando II di Borbone di rientrare a Napoli: rifiutarono l'ordine solo il generale Guglielmo Pepe, un vecchio patriota, insieme all'artiglieria e al genio (le \"armi dotte\") con le quali raggiunse Venezia, ove gli venne affidato il comando supremo delle truppe. Il Pepe avrebbe offerto un prezioso contributo lungo l'intero corso dell'assedio della citt\u00e0. Ma non pot\u00e9, in alcun modo, sostenere Durando.\nLe due battaglie di Vicenza.\nLasciato solo con circa 10 000 soldati, tra soldati regolari e volontari romani, oltre ai volontari veneti, Durando non riusc\u00ec a impedire il ricongiungimento del corpo d'armata di Nugent, che marciava dall'Isonzo verso Verona, con Radetzky. Ma respinse bravamente l'assalto a Vicenza di ritorno di 20 000 austriaci, conclusosi il 24 maggio.\nGrandi furono gli elogi, in quei giorni, per i soldati dell'Esercito pontificio di Durando, che avevano dimostrato un genuino spirito nazionale, battendosi con valore a difesa di una citt\u00e0 veneta, guidando i volontari veneti.\nMa nulla poterono quando Radetzky, respinto a occidente dall'esercito di Carlo Alberto a Goito, rovesci\u00f2 il fronte e port\u00f2 l'intero esercito (circa 40\u00a0000 uomini) direttamente su Vicenza. Durando venne investito il 10 giugno: ancora una volta i suoi accettarono battaglia e si portarono assai bene ma dovettero, infine, capitolare. Secondo i patti, l'esercito di Durando consegn\u00f2 Vicenza e Treviso e promise di non combattere gli austriaci per tre mesi. In cambio, venne loro permesso di evacuare oltre il Po.\nPrima invasione austriaca delle Legazioni.\nPoi venne la serie di scontri passati alla storia come la battaglia di Custoza, il 23-25 luglio. Di l\u00ec Carlo Alberto cominci\u00f2 una veloce, ma ordinata, ritirata verso l'Adda e Milano. Giunto in Milano, il re di Sardegna combatt\u00e9, il 4 agosto la battaglia al termine della quale si risolse a chiedere l'armistizio. I preliminari vennero sottoscritti il 5, il definitivo il 9, a Vigevano.\nGli austriaci non avevano, tuttavia, atteso tanto per aggredire lo Stato della Chiesa: dopo una prima incursione, probabilmente con fini di saccheggio, respinta dagli abitanti di Sermide, non appena Carlo Alberto di Savoia si mise in marcia per Milano, Radetzky invi\u00f2 il generale Franz Ludwig Welden e pass\u00f2 il Po verso Ferrara a partire dal 28 luglio (mentre Franz Joachim Liechtenstein marciava su Modena e Parma, per reinsediare i deposti duchi).\nDopo un'avanzata che si segnal\u00f2 per saccheggi e predazioni Welden occup\u00f2 Ferrara e si present\u00f2 alle porte di Bologna. Qui, il podest\u00e0 Cesare Bianchetti cerc\u00f2 un accomodamento, ma avvenne un incidente e Welden ne approfitt\u00f2 per ordinare l'ingresso in citt\u00e0. Al che la popolazione insorse e, il 9 agosto, Welden ripieg\u00f2 verso il Po.\nLa dura reazione di Pio IX.\nIn effetti Welden agiva senz'alcuna autorizzazione da parte del governo papale e, anzi, Pio IX aveva protestato energicamente: scrisse di \"invasione austriaca\" e sment\u00ec \"altamente ... le parole del signor maresciallo Welden \u2026 dichiarando che la condotta del signor Welden stesso \u00e8 tenuta da Sua Santit\u00e0 come ostile alla Santa Sede ed a Nostro Signore\". Tutto ci\u00f2 considerato, quindi, i bolognesi si comportarono da fedeli sudditi di Pio IX e, infatti, ricevettero il plauso del ministro dell'interno del governo papale, il conte Fabbri, che in un proclama ai Romani, parl\u00f2 di \"tracotanza dell'insolente straniero\", \"eroica difesa\", \"attentato allo Stato della Chiesa\".\nCrisi politica a Roma e fuga di Pio IX.\nRicadute sul governo papale.\nNel frattempo, a Roma e in tutto lo Stato della Chiesa, Pio IX aveva cominciato a risentire di una crescente opposizione politica, dovuta all'allocuzione del 29 aprile: a segnare il tragico distacco del Papato dalla causa nazionale non poteva certo bastare il generico richiamo alla \"desiderata pace e concordia\".\nGi\u00e0 nei giorni successivi, a Roma la Guardia Civica aveva occupato Castel Sant'Angelo e le porte della citt\u00e0. Mentre giungevano al capo di governo, cardinale Giacomo Antonelli, le rimostranze dei governi sardo, toscano, dei rappresentanti di Sicilia, Lombardia e Venezia.\nSeguivano le dimissioni di ben sette ministri (fra cui Marco Minghetti) e un proclama papale del 1\u00ba maggio, in cui, richiamate le passate \"dimostrazioni d'affetto\" e le riforme, il pontefice ribadiva che \"Noi siamo alieni dal dichiarare una guerra, ma nel tempo stesso Ci protestiamo incapaci di frenare l'ardore di quella parte di sudditi che sono animati dallo stesso spirito di nazionalit\u00e0 degli altri Italiani\". Pio IX invitava i sudditi a essere \"obbedienti a chi li governa\". Il corpo di spedizione veniva descritto come \"figli e sudditi che gi\u00e0 si trovano senza nostro volere esposti alle vicende della guerra\".\nDopodich\u00e9, il 3 maggio Pio IX, compiva un estremo tentativo per raddrizzare la situazione: affid\u00f2 l'incarico per un nuovo governo al conte Terenzio Mamiani e invi\u00f2 una lettera privata a Ferdinando I d'Austria, contenente l'invito a rinunciare al Lombardo-Veneto.\nI governi Mamiani e Fabbri.\nDa Ferdinando I non giunse risposta; Terenzio Mamiani (dopo aver inaugurato il parlamento romano il 5 giugno), diede a sua volta le dimissioni (12 luglio) per dissenso rispetto alla linea strettamente neutralista del pontefice, esattamente come il predecessore Minghetti.\nIl 2 agosto Mamiani venne sostituito da Odoardo Fabbri. Il nuovo governo invi\u00f2 nelle Legazioni Luigi Carlo Farini, segretario generale al Ministero dell'Interno. Giunto il 2 settembre, Farini si adoper\u00f2 per ripristinare l'ordine pubblico, gravemente turbato dai postumi della fallita invasione di Welden. Tuttavia, ci\u00f2 costrinse il ministro alle dimissioni, rassegnate il 16 settembre.\nIl governo di Pellegrino Rossi.\nPio IX tent\u00f2, allora, l'ultima carta, e sostitu\u00ec Fabbri con il conte Pellegrino Rossi, gi\u00e0 ambasciatore di Luigi Filippo di Francia, rimasto a Roma dopo la rivoluzione parigina del febbraio 1848.\nRossi si mostr\u00f2 attento alle istanze patriottiche, decretando sussidi e pensioni ai feriti e alle vedove di guerra e chiam\u00f2 a dirigere il dicastero della Guerra il generale Carlo Zucchi, gi\u00e0 generale di Eugenio di Beauharnais e patriota risorgimentale. Il risultato non fu quello sperato: Rossi si alien\u00f2 i favori della Curia e degli ambienti conservatori, minacciati nei loro privilegi feudali, senza neppure convincere i rivoluzionari delle sue buone intenzioni.\nLa questione che dominava la politica italiana, tuttavia, era direttamente legata alla prevista ripresa delle ostilit\u00e0 fra il Regno di Sardegna e l'Impero austriaco. Vigeva, infatti, l'armistizio di Salasco, ma i due contendenti principali (Carlo Alberto e Radetzky) sapevano che avrebbe avuto breve durata.\nIl governo sabaudo e i patrioti risorgimentali cercarono, quindi, di profittare della tregua per raccogliere quante pi\u00f9 forze possibili. Persa ogni speranza di avere l'appoggio di Ferdinando II delle Due Sicilie, la questione fondamentale riguard\u00f2 l'atteggiamento di Firenze e di Roma.\nNel Granducato di Toscana le cose si erano ormai chiarite in favore della causa nazionale quando Leopoldo II, dopo aver licenziato i governi moderati di Ridolfi (il 17 agosto) e Capponi (il 9 ottobre), confer\u00ec, il 27 ottobre, l'incarico al democratico Giuseppe Montanelli. Egli nomin\u00f2 Guerrazzi ministro dell'interno e inaugur\u00f2 una politica \"ultrademocratica\", ovvero, nella terminologia politica dell'epoca, volta all'unione con gli altri stati italiani e alla ripresa congiunta della guerra all'Austria.\nPer quanto riguarda lo Stato Pontificio, Pellegrino Rossi non negava l'esigenza della rigenerazione nazionale, ma riprendeva, in pratica, il programma moderato, gi\u00e0 spazzato via in marzo dalle cinque giornate di Milano. Nei termini del dibattito dell'epoca, Rossi si diceva sostenitore di una \"Lega di pr\u00ecncipi\", mentre eminenti personalit\u00e0 del cattolicesimo nazionale, come Antonio Rosmini e Vincenzo Gioberti miravano a una confederazione (Lega doganale). Ci\u00f2 voleva dire affermare la piena autonomia dello Stato della Chiesa e rimanere neutrali nel caso di un'eventuale ripresa della guerra tra Carlo Alberto e Leopoldo II contro l'esercito di Radetzky.\nLa crisi politica del Papato.\nIl 15 novembre, giorno di riapertura del Parlamento romano, Pellegrino Rossi venne accoltellato a morte, coperto dalla folla, probabilmente da un figlio del capopopolo democratico Ciceruacchio. Il giorno successivo 16 novembre, lo stesso Ciceruacchio, insieme con Carlo Luciano Buonaparte, principe di Canino, nonch\u00e9 alle truppe dei Carabinieri e alla Guardia Civica si riunirono a Piazza del Popolo e marciarono insieme per le strade di Roma passando per il Parlamento e salendo fino sotto il Palazzo del Quirinale dove una folla tumultuosa manifest\u00f2 per chiedere \"un ministro democratico, la costituente italiana e la guerra all'Austria\". La folla port\u00f2 anche un cannone prelevato dal Quartiere della Guardia Civica di Piazza della Pilotta, che punt\u00f2 contro il palazzo, ma senza utilizzarlo: si venne per\u00f2 allo scontro a fuoco con la Guardia Svizzera Pontificia che accerchiata aveva sparato per prima a scopo intimidatorio, al termine del quale rest\u00f2 ucciso un prelato (mons. Palma) addetto ai Sacri Palazzi.\nPio IX convoc\u00f2 il corpo diplomatico e afferm\u00f2: \"Accettare le condizioni [della folla] sarebbe per me abdicare ed io non ne ho il diritto \"; dichiar\u00f2 davanti al corpo diplomatico che agiva sotto costrizione e che considerava nulle tutte le concessioni che avrebbe fatto. Dopodich\u00e9 incaric\u00f2 il democratico Giuseppe Galletti di formare un nuovo governo che fu di fatto proclamato il giorno 20 con Carlo Emanuele Muzzarelli (un alto prelato sensibile alle istanze liberali) come Capo del governo (costituito da sei ministri).\nRoma senza il Papa.\nLa sera del 24 novembre il papa fugg\u00ec da Roma, vestito come un semplice prete in una carrozza chiusa, accompagnato dal conte e dalla contessa Spaur; il conte era l'ambasciatore di Baviera. Nel frattempo la Guardia Civica che montava la guardia al Quirinale veniva sviata dall'ambasciatore francese che, venuto a visitare il papa con una carrozza \"in fiocchi\", usciva dalla porta principale dirigendosi verso Civitavecchia. La carrozza del papa invece prese la via Appia in direzione di Terracina e la sera del 25 il papa era gi\u00e0 al sicuro nella canonica di Mola di Gaeta (oggi Formia). Pio IX si pose sotto la protezione del Regno delle Due Sicilie. Successivamente richiese l'intervento delle potenze cattoliche per ristabilire l'ordine nello Stato Pontificio.\nLo scontro di poteri si acu\u00ec: prima di lasciare Roma per Gaeta il Papa aveva nominato una Commissione governativa cui aveva affidato la gestione temporanea degli affari pubblici, esautorando il governo, tuttavia i suoi membri via via si dimisero lasciando lo Stato senza direzione. A Roma, dove le istituzioni erano in mano al \u00abCircolo popolare\u00bb, il Consiglio dei deputati conferm\u00f2 i poteri del governo e decise di avviare delle trattative con il papa per indurlo a ritornare. Il 6 dicembre una delegazione di consiglieri, formata da cinque alte personalit\u00e0: l'abate Rezzi e il dottor Fusconi a nome del Consiglio dei Deputati (camera bassa); monsignor Mertel e il marchese Paolucci per l'Alto Consiglio (camera alta) e il Principe Corsini, Senatore di Roma, per il Municipio dell'Urbe, part\u00ec per Gaeta con l'intenzione di trattare. I consiglieri vennero per\u00f2 fermati alla Torre della Portella, sul confine napoletano, dalle truppe dell'esercito borbonico, su ordine del re Ferdinando II e richiesta del Segretario di Stato di Pio IX Antonelli. I delegati dovettero fare ritorno a Roma senza aver svolto la loro missione.\nA Roma il 12 dicembre il Consiglio dei deputati nomin\u00f2 una \"provvisoria e suprema Giunta di Stato\" cui erano devoluti tutti i poteri di governo. Da Gaeta il 17 dicembre il Papa emise un \"motu proprio\" con cui, sostenendo l'avvenuta \"usurpazione dei Sovrani poteri\", dichiarava sacrilega la costituzione della Giunta. Il 20 dicembre la Giunta emise un proclama in cui prometteva la convocazione di una Costituente romana.\nIl 23 si dimisero i ministri Mamiani, Lunati e Sereni. Furono sostituiti chiamando Carlo Armellini, cui fu affidato il dicastero dell'Interno, Federico Galeotti, che assunse quello della Giustizia, e Livio Mariani, cui and\u00f2 quello delle Finanze. Mons. Muzzarelli, oltre alla presidenza del Consiglio e al ministero dell'Istruzione, prese il portafoglio degli Esteri.\nIl 26 la Giunta sciolse le due Camere. Il 29 convoc\u00f2 i comizi e indisse le elezioni per il 21-22 gennaio 1849.\nIl 1\u00ba gennaio il Papa eman\u00f2 un \"motu proprio\" con il quale condann\u00f2 la convocazione dell'Assemblea costituente e commin\u00f2 la scomunica sia a coloro che avevano emanato il provvedimento sia a coloro che avessero partecipato alla consultazione elettorale. Le elezioni si svolsero comunque e decretarono la vittoria dei democratici. Non si recarono ai seggi, infatti, i legittimisti e una parte dei moderati, le componenti sociali pi\u00f9 sensibili al richiamo del pontefice.\nNonostante le scomuniche e le intimidazioni molti si recarono ai seggi per votare e tra questi anche molti religiosi: vennero eletti 179 \"Rappresentanti del popolo\". Per dare un carattere nazionale all'Assemblea che si voleva Italiana secondo il disegno di Mazzini, fino all'ultimo infruttuosamente impegnato a convincere gli esponenti della neo proclamata Repubblica formata a Firenze a unirsi con Roma, si elessero anche cittadini degli altri Stati italiani. Tra di essi, Giuseppe Garibaldi, eletto a Macerata, e nelle elezioni suppletive Giuseppe Mazzini.\nProclamazione della Repubblica.\nL'assemblea, che aveva come presidente Giuseppe Galletti e vicepresidenti Aurelio Saffi e Luigi Masi, incominci\u00f2 i suoi lavori il 5 febbraio con all'ordine del giorno la forma di governo, su proposta di Garibaldi che scalpitava per votare senza perder tempo in quelli che a lui parevano inutili formalismi senza senso. Ma l'opinione generale fu invece quella di seguire la corretta prassi parlamentare e Garibaldi dovette attendere la seduta dell'8 - 9 febbraio 1849 quando all'una di notte il decreto fondamentale della Repubblica Romana, proposto da Quirico Filopanti, fu finalmente messo in votazione e approvato (contrario il Mamiani) con 118 voti favorevoli, 8 contrari e 12 astenuti.\nLa mattina del giorno 9 febbraio stesso, il decreto fu proclamato solennemente e pubblicamente dal Campidoglio alla presenza della popolazione:\nIl decreto portava la firme del presidente dell'Assemblea costituente Giuseppe Galletti e dei segretari Giovanni Pennacchi, Ariodante Fabretti, Antonio Zambianchi e Quirico Filopanti. Alla votazione e alla proclamazione assistette la giornalista americana Margaret Fuller, corrispondente del New-York Daily Tribune, che ne diede una interessante descrizione ai propri lettori.\nLa repressione della rivoluzione siciliana.\nLa medesima crisi politica si produsse anche nel Regno delle Due Sicilie. Il 15 giugno, a un mese di distanza dalla controrivoluzione del 15 maggio, Ferdinando II di Borbone celebr\u00f2 nuove elezioni generali. Ma ottenne solo la rielezione di quasi tutti i deputati del disciolto parlamento. La questione politica era chiaramente posta: il sovrano desiderava unicamente reprimere l'insurrezione siciliana, il Parlamento rispondeva che: \"la nostra politica di rigenerazione non pu\u00f2 essere perfetta senza l'indipendenza e la ricostituzione dell'intera nazionalit\u00e0 italiana\".\nCosicch\u00e9 accadde che, gi\u00e0 il 5 settembre, il sovrano prorog\u00f2 la riapertura delle camere al 30 novembre e invi\u00f2 Carlo Filangeri, con 24\u00a0000 uomini, numerose artiglierie e la flotta su Messina, che venne duramente bombardata, presa e saccheggiata il 6-7 settembre (ci\u00f2 che fece guadagnare a Ferdinando II il soprannome di \"re bomba\").\nA quel punto Ferdinando aveva ripreso saldamente in mano la situazione: prorog\u00f2 ulteriormente la riapertura delle camere al 30 novembre, sub\u00ec un nuovo voto patriottico e, infine, le sciolse per sempre, il 12 marzo 1849.\nSi erano poste, cos\u00ec, in pratica tutte le condizioni che avrebbero prodotto, 11-12 anni pi\u00f9 tardi, il collasso del Regno sotto l'urto di Garibaldi e della sua spedizione dei Mille. Ma, per il momento, Ferdinando era l'unico sovrano ben saldo al potere in Italia centro-meridionale e il migliore alleato della restaurazione austriaca.\nConseguenze della proclamazione della Repubblica Romana.\nLe conseguenze nel Granducato di Toscana.\nGiunta a Firenze notizia della Costituente romana, il primo ministro toscano Montanelli richiese al granduca l'elezione di trentasette deputati toscani da mandarsi alla Costituente romana. Fece approvare la proposta dal parlamento, ma la necessaria controfirma del Granduca non giunse mai in quanto, il 30 gennaio, questi abbandon\u00f2 Firenze per Siena, da dove, il 21, partiva per Gaeta, ove si mise sotto la protezione di Ferdinando II.\nA Firenze il 15 venne proclamata la repubblica e, il 27 marzo, Guerrazzi dittatore.\nLa richiesta d'intervento delle potenze cattoliche.\nGiunto a Gaeta, Leopoldo II richiese (o, piuttosto, accett\u00f2) l'offerta di protezione che gli veniva da suo cugino, l'imperatore d'Austria Francesco Giuseppe.\nEra stato di poco preceduto dal Segretario di Stato di Pio IX, cardinale Antonelli, il quale, il 18 febbraio, invi\u00f2 ad Austria, Francia, Regno delle Due Sicilie e Spagna (il Regno Sabaudo nonostante le sue mosse diplomatiche non era riuscito a farsi includere) una nota diplomatica: \u00abavendo il Santo Padre esauriti tutti i mezzi che erano in suo potere, spinto dal dovere che ha al cospetto di tutto il mondo cattolico di conservare integro il patrimonio della Chiesa e la sovranit\u00e0 che vi \u00e8 annessa, cos\u00ec indispensabile a mantenere, come Capo Supremo della Chiesa stessa \u2026 si rivolge di nuovo a quelle stesse potenze, e specialmente a quelle cattoliche \u2026 nella certezza che vorranno con ogni sollecitudine concorrere \u2026 rendendosi cos\u00ec benemerite dell'ordine pubblico e della Religione\u00bb.\nL'uscita di scena del Regno di Sardegna.\nLo stesso giorno, Radetzky fece partire da Verona un piccolo corpo di spedizione di 6\u00a0000 uomini, che invasero lo Stato Pontificio. Ma si limitarono a occupare Ferrara, in attesa degli eventi.\nLa repressione della Repubblica Romana e della Repubblica Toscana, infatti, richiedeva un'ingente spedizione militare che, pendente il provvisorio armistizio di Salasco, n\u00e9 Austria n\u00e9 il Regno di Sardegna potevano permettersi d'impiegare, mentre il Regno delle Due Sicilie era impegnato nella repressione dell'insurrezione siciliana e del Parlamento napoletano.\nOccorreva, quindi, che una guerra decidesse, definitivamente, della supremazia in Lombardia. Il momento venne il 12 marzo, quando l'inviato di Carlo Alberto comunic\u00f2 al Radetzky il recesso dall'armistizio di Salasco. La guerra si concluse rapidamente, il 22-23 marzo con la sconfitta piemontese di Novara e l'armistizio del 24.\nA quel punto il nuovo sovrano Vittorio Emanuele II dovette concentrarsi sulla caotica situazione politica interna (30 marzo scioglimento delle camere e nuove elezioni, governo d'Azeglio, 1\u00ba-5 aprile repressione dei moti di Genova, terminati il 10, 18 giugno sgombero austriaco da Alessandria, 6 agosto Pace di Milano).\nLa maggiore conseguenza della sconfitta fu la rinuncia del Regno sardo piemontese a ogni influenza in Italia. Almeno finch\u00e9 l'ordine non fosse ristabilito. E sarebbero occorsi alcuni anni.\nL'intervento di Radetzky.\nNelle giornate successive a Novara, Radetzky chiuse anche la partita con i patrioti lombardi, soffocando sul nascere alcuni tentativi di ribellione (Como) e soffocandone nel sangue altri (Brescia). Mentre continuava unicamente l'assedio di Venezia.\nL'esercito austriaco invade la Toscana.\nA regolare la pratica il feldmaresciallo Radetzky invi\u00f2 il suo uomo migliore: il luogotenente-feldmaresciallo Costantino d'Aspre (reduce dalle brillanti vittorie di Volta Mantovana, Mortara e Novara), che, all'inizio di aprile, procedette alla rioccupazione di Parma, con il titolo di \"Governatore supremo degli Stati di Parma\".\nDopodich\u00e9 il d'Aspre si present\u00f2 sotto l'Appennino con 18\u00a0000 uomini, cento cannoni, il genio e un po' tutto il necessario a una vera e propria campagna militare. Il 5 maggio occupava Lucca, il 6 Pisa. Livorno chiuse le porte e venne bombardata il 10 maggio, assalita, presa e saccheggiata l'11 (fonti contemporanee parlano di 317 fucilazioni e di 800 morti).\nQui la Repubblica del Guerrazzi era stata rovesciata gi\u00e0 il 12 aprile dai moderati del municipio di Firenze, i quali avevano subito richiamato il Granduca e trasferito i propri poteri a un suo plenipotenziario, Serristori, tornato a Firenze il 4 maggio. Ci\u00f2 nonostante, il 25 maggio d'Aspre entr\u00f2 in Firenze, pose la citt\u00e0 come in stato d'assedio e sottopose alla giurisdizione dei tribunali militari austriaci anche il giudizio dei reati comuni.\nLeopoldo II rientr\u00f2 a Firenze solo il 28 e sanc\u00ec la occupazione militare austriaca con apposita convenzione militare, firmata nel 1850.\nL'esercito austriaco invade la Romagna e le Marche.\nL'occupazione della Toscana era necessaria agli austriaci non solo per ragioni dinastiche, ma pure per ribadire la propria influenza sull'Italia centrale, in vista del prossimo sbarco di un corpo di spedizione francese, inviato da Napoleone III, non ancora Imperatore, a reprimere la Repubblica Romana guidata dal Mazzini.\nSeconda invasione austriaca delle Legazioni e assedio di Bologna.\nParallelamente all'azione del d'Aspre, infatti, il generale Wimpffen si present\u00f2 dinnanzi a Bologna. Questi aveva due vantaggi preziosi rispetto a Welden: agivano non pi\u00f9 come invasori, ma \"in nome del Papa Re\", e il corpo di spedizione era formato da ben 16\u00a0000 uomini, dal momento che Radetzky non aveva pi\u00f9 necessit\u00e0 di tenere guarnito il confine del Ticino.\nL'assalto contro la citt\u00e0, difesa da meno di 4\u00a0000 volontari, cominci\u00f2 l'8 maggio. Wimpffen venne rinforzato da Karl von Gorzowsky, giunto il 14 maggio da Mantova con truppa e cannoni d'assedio. Il 15, dopo 7 giorni di assedio, la citt\u00e0 venne bombardata e si arrese, il 16 maggio.\nInvasione delle Marche e assedio di Ancona.\nWimpffen occup\u00f2 allora Pesaro, Fano, Senigallia e prosegu\u00ec per la piazzaforte di Ancona, raggiunta il 25 maggio, incominci\u00f2 allora il lungo assedio della citt\u00e0.\nLa citt\u00e0 era una piazzaforte ben munita, guidata dal coraggioso Livio Zambeccari, ma difesa da appena quattromila soldati, provenienti da varie regioni d'Italia.\nL'attacco da terra e da mare, con circa 10 navi, cominci\u00f2 il 27. Il 6 giugno Wimpffen ricevette il parco d'assedio di Gorzkowski, cinquemila toscani inviati da Leopoldo II.\nIl 12 giugno il capitano Giovanni Gervasoni guid\u00f2 una sortita contro le postazioni nemiche di Monte Marino, rimanendo ucciso (sul luogo nel 1889 \u00e8 stato eretto un monumento in ricordo dell'azione durante la quale morirono e vennero feriti circa 50 soldati repubblicani). Seguirono altre due settimane di bombardamenti e vari episodi di eroismo, specie da parte del \"Drappello della Morte\", composto dai pi\u00f9 giovani. \nIl 17 giugno, dopo 23 giorni di assedio che cost\u00f2 centinaia di morti, la citt\u00e0 (senza il consenso di Zambeccari) accett\u00f2 la proposta di resa avanzata dal Wimpffen, firmata il 19 giugno. Il 21 consegn\u00f2 la Cittadella e i forti; i difensori della citt\u00e0 furono salutati dai vincitori con l'onore delle armi, per ordine del comandante austriaco Wimpffen. L'onore delle armi fu concesso anche al tenente colonnello Giulio Especo y Vera, comandante dell'artiglieria pontificia, tra gli organizzatori massimi della resistenza della citt\u00e0. \nPer l'assedio del 1849 Ancona fu insignita, una volta entrata nel Regno d'Italia, della medaglia d'oro come \"benemerita del Risorgimento nazionale\". Segu\u00ec un'occupazione durante la quale, con un pretesto, fu fucilato Antonio Elia, cuore della resistenza agli austriaci.\nIl periodo dell'occupazione austriaca dur\u00f2 dieci anni, con il consenso dell'autorit\u00e0 pontificia; in quegli anni, presso il Lazzaretto di Ancona, vennero fucilati il 25 ottobre 1853 altri nove patrioti risorgimentali: Antonio Biagini, Lodovico Balducci, Pietro Cioccolanti, Giovanni Dell'Onte, Giovanni Galeazzi, Ciriaco Giambrignoni, Andrea Papini, Vincenzo Rocchi, Pietro Rossi.\nLa parallela invasione francese.\nIl triumvirato.\nNel frattempo, anche a Roma, alla notizia della disfatta di Novara venne nominato un triumvirato plenipotenziario, composto da Aurelio Saffi, deputato di Forl\u00ec, Carlo Armellini, deputato di Roma, e da Giuseppe Mazzini, deputato eletto nei collegi di Ferrara e Roma: era evidente lo sforzo di tenere unite le due principali province dello Stato della Chiesa, come si vede anche dal fatto, ad esempio, che di Forl\u00ec era pure il Ministro di Grazia e Giustizia, Giovita Lazzarini, mentre quello delle Finanze, Giacomo Manzoni, era di Lugo di Romagna.\nLo sbarco a Civitavecchia.\nNel frattempo, i circa 7\u00a0000 uomini del corpo di spedizione francese, guidati dal generale Oudinot, duca di Reggio, che stazionavano su dieci navi da guerra salpate da Tolone il 22 aprile al comando del contrammiraglio Tr\u00e9houart, sbarcarono a Civitavecchia il giorno 24.\nPer ottenere il consenso allo sbarco, i francesi proclamarono che: \"Il governo della Repubblica Francese \u2026 dichiara di rispettare il voto delle popolazioni romane [...] \u00e8 deciso altres\u00ec di non imporre a queste popolazioni alcuna forma di governo che non sia da loro accettato\". Nei giorni successivi le rassicurazioni vennero ripetute direttamente all'Assemblea costituente a Roma.\nEsse, tuttavia, dovettero scontrarsi soprattutto con la sorpresa dei romani di fronte all'inattesa comparsa delle truppe francesi. Essa non era stata, infatti, preceduta da alcuna dichiarazione n\u00e9 \"ultimatum\". Si accompagnava, inoltre, all'esplicita richiesta di permettere l'occupazione del Lazio.\nLa disonorevole pretesa era accompagnata, infine, da una spiegazione ancor pi\u00f9 umiliante: i messi dell'Oudinot dichiaravano che l'occupazione serviva a \"mantenere la sua (della Francia) legittima influenza\". In termini pi\u00f9 espliciti a \"impedire l'intervento dell'Austria, della Spagna e di Napoli\". Si trattava di un'affermazione figlia della pi\u00f9 dura \"realpolitik\", la quale sottintendeva la considerazione che ai sudditi di Pio IX, non restasse che l'alternativa fra Vienna e Parigi. Il che, nelle condizioni date, era probabilmente esatto. Ma aveva il grave difetto di non tenere in alcun conto il nuovo sentimento patriottico italiano, cos\u00ec forte in quel 1848-49 e gi\u00e0 gravemente ferito dalla sconfitte di Custoza e di Novara. Un sentimento assai popolare anche a Roma e la cui forza era ben chiara ai democratici dell'Assemblea costituente e del triumvirato. Molti di essi, infine, sapevano di dover temere, in caso di insuccesso, la vendetta del partito di Pio IX.\nIn definitiva, le avare profferte dell'Oudinot erano inaccettabili, e come tali vennero respinte.\nChiaramente, la spedizione francese soffriva di una pessima comprensione della situazione politica italiana. Ci\u00f2 fu confermato dalle disposizioni del ministro degli Esteri francese \u00c9douard Drouyn de Lhuys al generale Oudinot di marciare, il 28 aprile, con circa 6\u00a0000 uomini e senza cannoni su Roma. Il generale ebbe l'avventatezza di proclamarlo ai propri soldati: \"non troveremo nemici \u2026 ci considereranno come liberatori\". In effetti un simile doppio gioco sarebbe risultato inaspettato. Anche l'art. V del Preambolo della Costituzione repubblicana francese del 4 novembre 1848 allora in vigore, recitava: \"... Essa [la Repubblica Francese] rispetta le nazionalit\u00e0 estere, come intende far rispettare la propria; non intraprende alcuna guerra a fini di conquista, e non adopera mai le sue forze contro la libert\u00e0 d'alcun popolo\". Un intervento militare francese per riportare sul trono di Roma il papa era pertanto illegale, come riconoscevano gi\u00e0 allora anche alcuni parlamentari francesi non compromessi con gli interessi del futuro Imperatore francese.\nLo sbarco a Porto d'Anzio dei Bersaglieri lombardi.\nIl 27 aprile giunsero in porto a Civitavecchia due battelli, il \"Colombo\" e il \"Giulio II\", salpati da Chiavari. Essi trasportavano 600 bersaglieri della disciolta Divisione Lombarda dell'esercito sardo: tale divisione era stata costituita nel corso della campagna del 1848 con reclute e volontari provenienti dalle province liberate del Lombardo-Veneto. Rimasta inquadrata nell'armata di Carlo Alberto dopo l'Armistizio di Salasco, la divisione non aveva partecipato alla battaglia di Novara a causa di un'errata decisione del suo comandante, il generale Ramorino; dopodich\u00e9 venne assegnata al Fanti e trasferita in Liguria, ove diede a intendere di voler supportare i rivoltosi nel corso della repressione di Genova. Le conseguenze furono pari alle attese: Gerolamo Ramorino venne fucilato, Fanti allontanato dall'esercito (ingiustamente e per alcuni anni), la divisione sciolta. Questo rese liberi quelli che volevano combattere (peraltro impossibilitati a rientrare nel Lombardo-Veneto) di andare ove ancora ci si batteva.\nI 600 bersaglieri rappresentavano una forza significativa, in quanto la loro composizione sostanzialmente rispecchiava quelle gi\u00e0 sperimentata nella \"Divisione Lombarda\", probabilmente grazie alla particolare personalit\u00e0 del loro comandante, Luciano Manara.\nGiunti a Civitavecchia, essi furono sorpresi dalla presenza delle truppe francesi dell'Oudinot, che cerc\u00f2 d'impedirne lo sbarco. Dopodich\u00e9, insicuro della citt\u00e0 appena occupata e certo di chiudere la partita entro pochi giorni, Oudinot prefer\u00ec temporeggiare, permettendo di farli proseguire per Porto d'Anzio, dove sbarcarono il 27 aprile, in cambio dell'impegno di Manara a non combattere prima del 4 maggio.\nGiunsero cos\u00ec, il 28, con marce forzate, a Roma, ove avrebbero offerto un contributo assai significativo alla difesa della Repubblica.\nIl fallito assalto francese a Roma del 30 aprile.\nRoma era difesa da circa 10\u00a0000 soldati della Repubblica (l'altra met\u00e0 dei 20\u00a0000 che componevano l'esercito era dislocata in altre zone della Repubblica stessa).\nLe truppe erano suddivise in quattro brigate: la prima, comandata da Garibaldi, presidiava il Gianicolo tra Porta Portese e Porta San Pancrazio, la seconda, agli ordini del colonnello Luigi Masi, stazionava sulle mura tra porta Angelica e porta Cavalleggeri, la terza, con i dragoni del colonnello Savin, controllava le mura della riva sinistra del Tevere mentre la quarta, al comando del colonnello Galletti, rappresentava un reparto di riserva dislocato tra la Chiesa Nuova e largo Argentina.\nL'attacco francese giunse il 30 aprile e il corpo di spedizione si present\u00f2 di fronte a Porta Cavalleggeri e Porta Angelica con 5\u00a0000 soldati. Il contingente di Oudinot venne preso a cannonate e a fucilate e fu ignominiosamente respinto dai militi della Guardia Civica mobilizzata, denominata anche Guardia Nazionale per l'aggiunta dei Corpi Civici provenienti da altre citt\u00e0 degli Stati Romani, comandata da Ignazio Palazzi che aveva ricevuto il compito di difendere le Mura Vaticane. Nei combattimenti, durati sino a sera, tuttavia si distinse principalmente Garibaldi, il quale, uscito quando i francesi stavano gi\u00e0 per desistere, da Porta San Pancrazio (sul Gianicolo) con il Battaglione Universitario Romano e con la sua Legione italiana, con un attacco alla baionetta sorprese alle spalle gli assedianti in ritirata a Villa Doria-Pamphili, provocandone la rotta. In serata Oudinot ordin\u00f2 la ritirata su Civitavecchia, lasciando dietro di s\u00e9 oltre 500 morti e 365 prigionieri.\nLa giornata del 30 aprile.\nAl termine della giornata, la Repubblica aveva ottenuto un trionfo: oltre ad aver mostrato l'attaccamento della popolazione e dell'esercito, aveva voluto dimostrata la pretestuosit\u00e0 degli argomenti di coloro che giustificavano la repressione dell'Italia come un'operazione di polizia contro le \"tirannidi giacobine\". E ci\u00f2 oltre un mese dopo la battaglia di Novara, la battaglia dove la causa italiana aveva perso ogni speranza di successo.\nIn tal senso, la giornata del 30 aprile fu davvero molto importante e pu\u00f2 essere considerata una delle date fondamentali della storia d'Italia.\nIn secondo luogo, l'intervento francese si configurava come una non provocata invasione volta alla restaurazione del governo assolutistico del potere temporale. Ci\u00f2 non manc\u00f2 di provocare feroci reazioni nella politica parigina.\nI repubblicani non sfruttano le opportunit\u00e0.\nTali risultati erano talmente importanti da consigliare Mazzini, dato il totale isolamento della Repubblica Romana che non era stata riconosciuta da alcuna potenza internazionale, d'impedire a Garibaldi d'inseguire e umiliare i fuggitivi, compiendone la possibile strage, e a indurlo inoltre a liberare i numerosi prigionieri e a non comandare un assalto, pure possibile, a Civitavecchia, in vista di un possibile accomodamento politico-diplomatico con la Repubblica francese. Tali scelte furono in seguito molto criticate, alla luce del successivo indurirsi della posizione francese. E certamente pes\u00f2 un generale pregiudizio favorevole alla patria di Napoleone I e della grande rivoluzione. Tuttavia esso contribu\u00ec fortemente ad abbellire l'immagine della Repubblica e della causa italiana in Europa; inoltre, occorre sottolineare che il massacro dei fuggitivi dell'Oudinot avrebbe avuto l'unico risultato di provocare una durissima reazione francese e d'invogliare Radetzky ad accelerare l'invasione dello Stato della Chiesa, che gi\u00e0 attentamente pianificava, offrendogli l'occasione di espellere i francesi dalla penisola per molti anni (gli eventi del 1859 avrebbero dimostrato l'esattezza di tale calcolo).\nTregua di fatto con la Francia.\nVerificate le intenzioni del Mazzini, Oudinot contraccambi\u00f2, mandando libero un battaglione di bersaglieri che aveva catturato a Civitavecchia, e il padre Ugo Bassi, mentre impartiva l'estrema unzione a un ferito francese.\nInformato degli avvenimenti, Luigi Napoleone, presidente della Repubblica francese, non mostr\u00f2 alcuna esitazione: gi\u00e0 il 7 maggio accolse per iscritto tutte le richieste di rinforzo avanzate da Oudinot e il 9, a Tolone, s'imbarcava in tutta fretta, un nuovo ambasciatore plenipotenziario, il barone di Lesseps, con l'incarico di pattuire una tregua d'armi. Si tratta di due reazioni prese rapidissimamente, se si considerano i tempi necessari per le comunicazioni da Roma a Parigi.\nTanta fretta era giustificata dall'approssimarsi delle elezioni legislative francesi, fissate per il 13 maggio: la restaurazione del Potere temporale del papa costituiva uno dei principali temi del dibattito e la maggioranza del corpo votante era senz'altro a favore dell'integrale restaurazione del potere di Pio IX. N\u00e9 v'era in Italia alcuna potenza capace di opporvisi. Mentre l'Inghilterra anglicana giocava, come di consueto nell'Ottocento italiano (nonostante quanto da molti sostenuto) un ruolo assai pi\u00f9 defilato: la questione italiana non rappresentava certo una priorit\u00e0 per Londra.\nSe v'era ancora qualche dubbio, esso fu spazzato via dall'esito delle elezioni, che diedero ai candidati monarchici e moderati una maggioranza di 450 seggi su 750, relegando i democratici (come il Ledru-Rollin) a un ruolo di puri spettatori.\nL'invasione napoletana.\nLuigi Napoleone rischia un'ultima umiliazione.\nOltre che dalle necessit\u00e0 elettorali, Luigi Napoleone (e il presidente del consiglio Barrot) era spinto alla massima celerit\u00e0 anche dalla concorrenza delle altre potenze desiderose di esercitare la loro influenza sulla penisola italiana (e nel cuore del Pontefice): in particolare, come abbiamo visto, il Wimpffen aveva assediato Bologna fra l'8 e il 16 maggio. E si accingeva a marciare su Ancona. Gi\u00e0 nel 1831, a seguito dell'intervento austriaco in Romagna la Francia della Monarchia di Luglio aveva inviato un corpo di spedizione a occupare Ancona, al fine di riaffermare il \"droit de regarde\" di Parigi sugli affari italiani. E il nipote di Napoleone il Grande non poteva certamente essere da meno del \"re borghese\" Luigi Filippo.\nLa parallela invasione napoletana e spagnola.\nEsisteva, inoltre, un secondo concorrente: Ferdinando II, re delle Due Sicilie. Nei mesi precedenti egli era stato alle prese con l'insurrezione siciliana (che proprio in quei giorni andava spegnendosi, con l'avanzata del generale Filangieri sino a Bagheria, il 5 maggio, e la capitolazione di Palermo, il 14 maggio) e con la repressione delle libert\u00e0 costituzionali a Napoli (le camere vennero sciolte una prima volta il 14 giugno 1848 e poi ancora il 12 marzo 1849, dopodich\u00e9 venne restaurato il potere assoluto del sovrano). La repressione delle due opposizioni stava, tuttavia, perfezionandosi e il re di Napoli poteva contare sull'indubbio prestigio che gli derivava dall'ospitare (sin dal 25 novembre 1848) Pio IX nella munitissima fortezza di Gaeta.\nRe Ferdinando decise di tentare l'avventura e invi\u00f2 a invadere la Repubblica Romana il generale Winspeare, alla testa di un corpo di spedizione forte di 8\u00a0500 uomini, con cinquantadue cannoni e cavalleria.\nLa battaglia di Palestrina.\nSi fece loro incontro Garibaldi, con 2\u00a0300 uomini ben motivati, che egli condusse il 9 maggio fuori Palestrina. Qui si scontr\u00f2 con l'avanguardia napoletana del generale Ferdinando Lanza, che avanzava sulla cittadina. Garibaldi, che tra le sue forze contava anche il battaglione bersaglieri lombardi, al comando di Luciano Manara, contrattacc\u00f2 e costrinse Lanza alla ritirata. La vittoria fu comunque parziale poich\u00e9 il grosso dell'esercito borbonico non era stato impegnato in battaglia.\nLa battaglia di Terracina.\nAlcuni giorni pi\u00f9 tardi, il 16 maggio, il nuovo comandante dell'esercito romano, il generale Roselli (che era affiancato dal Pisacane, quale suo capo di Stato Maggiore) mosse i suoi 10\u00a0000 uomini verso i quartieri del Lanza su Velletri e Albano.\nQui il Lanza era stato nel frattempo raggiunto da Ferdinando II in persona e, messo di fronte a una nuova battaglia, prefer\u00ec ordinare ai suoi 16\u00a0000 soldati di ripiegare verso Terracina.\nGaribaldi pens\u00f2 di impedirglielo e, il 19, con appena 2\u00a0000 uomini tent\u00f2 un avventato assalto. La sproporzione di forze era eccessiva e venne respinto dai Borbonici, che completarono il proprio ripiegamento.\nIl corpo di spedizione spagnolo.\nNei giorni successivi si present\u00f2 il quarto nemico: un corpo di spedizione spagnolo di discrete dimensioni (9\u00a0000 uomini) che, giunto a Gaeta verso la fine di maggio, venne passato in rivista e benedetto da Pio IX il 29 maggio, e usc\u00ec da Gaeta per Terracina.\nTregua di diritto con la Francia.\nSi comprende bene, quindi, perch\u00e9 Mazzini tenesse particolarmente a esplorare ogni possibile compromesso con la Francia, non foss'altro che per guadagnare tempo.\nLa missione diplomatica del Lesseps.\nL'occasione gli venne il 15, quando giunse a Roma il plenipotenziario di Lesseps, col quale venne subito pattuita una tregua d'armi di 20 giorni. Dopodich\u00e9 Mazzini e il Lesseps presero a negoziare per un accordo duraturo. Si accordarono e, il 31, sottoscrissero un testo di trattato che val la pena di riportare integralmente:\nL'abortito trattato del 31 maggio.\nCome si vede, entrambe le parti avevano ben negoziato: Mazzini aveva ottenuto ci\u00f2 che pi\u00f9 gli importava: l'impegno alla non-ingerenza negli affari interni della Repubblica Romana, oltre, naturalmente, a un impegno alla difesa del Lazio di fronte alle truppe austriache, napoletane (casomai Ferdinando II avesse voluto ritentare l'impresa) e spagnole. Ma si trattava di una concessione scontata, dal momento che il primario interesse francese nell'operazione era proprio \"mantenere la sua [della Francia] legittima influenza\", cosa che Giuseppe Mazzini ben volentieri (per il momento) accettava.\nL'ultima clausola, infine, assicurava un ulteriore prolungamento della tregua di almeno 15 giorni: assai preziosi, nelle circostanze date.\nUgualmente soddisfatto dovette dirsi il Lesseps, il quale otteneva la sanzione alla permanenza del corpo di spedizione che, anzi, diveniva un'\"armata amica\".\nPrudente richiamo dei volontari in Roma.\nNell'attesa della ratifica, e a scanso di incomprensioni, tuttavia, il 27 Roselli prese la saggia decisione di richiamare a Roma le colonne dei volontari.\nQuesti, dopo la battaglia del 19, avevano proseguito verso sud: Garibaldi era entrato in Rocca d'Arce, Manara il 24 in Frosinone e il 25 in Ripi.\nIn effetti, ritiratisi i napoletani, la resistenza era costituita unicamente da bande contadine, affrettatamente organizzate dal generale Zucchi (l'ultimo ministro della guerra di Pio IX). Conseguentemente, il comandante generale Pietro Roselli era rientrato in Roma, per effettuare i possibili preparativi sul fronte principale.\nGaribaldi e Manara rientrarono in Roma il 1\u00ba giugno. Appena in tempo.\nRipresa delle ostilit\u00e0 francesi.\nDenuncia del trattato.\nGiuseppe Mazzini e Ferdinando di Lesseps, infatti, avevano fatto i conti senza l'oste: sulla scorta del risultato elettorale, Luigi Napoleone era ormai ben deciso a ottenere il massimo risultato e a consolidare il proprio potere lavando l'onta della sconfitta del 30 aprile. Egli, quindi, il 29 maggio invi\u00f2 due lettere: una all'Oudinot, comandandogli di procedere con l'assedio della citt\u00e0 e una al povero Lesseps, con la quale gli ingiungeva di considerare esaurita la sua missione e di rientrare in Francia (dove diede le dimissioni dal servizio diplomatico).\nCosicch\u00e9, non appena informato degli accordi del 31 maggio, il generale pot\u00e9 rinnegare l'operato del plenipotenziario e darne conseguente comunicazione ai propri ufficiali.\nCi\u00f2 consent\u00ec all'Oudinot di mettere insieme 30\u00a0000 uomini e un possente parco d'assedio. Dopodich\u00e9, denunci\u00f2 la tregua e annunzi\u00f2 la ripresa dei combattimenti, a decorrere dal 4 giugno.\nDirottamento del corpo di spedizione spagnolo.\nUn buon indizio della determinazione con cui Napoleone impose i suoi obiettivi viene dal destino del corpo di spedizione spagnolo di Fernando Fern\u00e1ndez de C\u00f3rdova che, nel frattempo, si era presentato dinnanzi a Terracina, dove non incontr\u00f2, come forse si aspettava, l'esercito di Roselli, poich\u00e9 esso era stato, nel frattempo, ritirato su Roma in vista di temuti mutamenti nelle intenzioni dell'Oudinot.\nDa qui, tuttavia, gli spagnoli non proseguirono su Roma, ma fecero una deviazione, recandosi in Umbria (rimasta sguarnita, ma non occupata dagli austriaci).\nEvidentemente, Parigi non gradiva la loro presenza nella prossima battaglia, che doveva essere esclusivamente francese.\nDichiarazione di ripresa delle ostilit\u00e0.\nIl 1\u00ba giugno Oudinot comunic\u00f2 a Roselli la ripresa delle ostilit\u00e0, fissata (come usava allora) al 4 giugno.\nAi soldati sconfitti il 30 aprile, si erano aggiunti altri 24\u00a0000 soldati, per un totale di 30\u00a0000 uomini e circa 75 cannoni: un'enormit\u00e0, se si considera che l'intera prima fase della Prima guerra d'indipendenza era stata condotta da Carlo Alberto di Savoia con, appunto, 30\u00a0000 soldati. Essi vennero organizzati in tre divisioni, al comando dei generali d'Angely, Louis de Rostolan e Philippe-Antoine Gueswiller.\nMa alla straordinaria preponderanza numerica, Oudinot aggiunse la frode: pur essendosi impegnato per la data del 4 in una lettera da lui firmata e pervenuta al Roselli, fece muovere le truppe con un giorno di anticipo, la mattina del 3: evidentemente, Napoleone non avrebbe ammesso altre sconfitte.\nL'assedio di Roma.\nIl 31 maggio, il generale francese Oudinot annunci\u00f2 la ripresa delle ostilit\u00e0: egli ora disponeva di 30\u00a0000 soldati e di un possente parco d'assedio.\nRoma venne assaltata dai francesi all'alba del 3 giugno. Il primo obiettivo era la conquista del Gianicolo, monte sopra Trastevere dal quale si dominava la citt\u00e0. Esso venne parzialmente conquistato solo dopo una sanguinosa battaglia, nella quale si distinsero particolarmente i volontari reduci dalla prima guerra di indipendenza, guidati da Giuseppe Garibaldi. Quel giorno durante il tentativo di contrattacco a Villa Corsini, alle pendici del Gianicolo, venne ferito Goffredo Mameli, che morir\u00e0 un mese dopo a causa delle conseguenze della ferita. Il generale Luigi Mezzacapo al Gianicolo comand\u00f2 il 10 giugno una sfortunata sortita e un'altra sui monti Parioli il 15, entrambe con il contributo determinante della legione polacca al comando del generale Aleksander Izenschmid de Milbitz, responsabile del tratto di mura a cavallo della Porta Flaminia (Porta del Popolo) e della difesa di Ponte Milvio e della via per il Nord.\nSeguirono molti giorni di bombardamenti, durati sino al 20. Quella notte i francesi presero un tratto dei bastioni di Trastevere. Il governo della Repubblica Romana guidato da Mazzini rifiut\u00f2, ancora una volta, di arrendersi, e Oudinot riprese con pi\u00f9 veemenza il bombardamento: al contrario del precedente, per\u00f2, esso venne rivolto direttamente sulla citt\u00e0, volto a indurre Roma alla resa. Nel frattempo, le truppe francesi erano riuscite a oltrepassare il Tevere presso Ponte Milvio, nonostante l'eroica resistenza del Battaglione Universitario Romano. Molti furono gli studenti romani caduti nelle giornate di giugno, compresi i Fratelli Archibugi.\nDopo altri sei giorni di cannonate, il 26, venne comandato un nuovo assalto al caposaldo dei difensori sul Gianicolo, la Villa del Vascello, bravamente respinto dal Medici e i suoi volontari.\nIl 30 Oudinot comand\u00f2 un assalto generale e s'impossess\u00f2 di tutti i capisaldi fuori le mura aureliane. Sul Gianicolo si combatt\u00e9 l'ultima battaglia della storia della Repubblica Romana. Il generale Garibaldi difese il Vascello e i volontari attaccarono i francesi alla baionetta, ci furono 3\u00a0000 italiani fra morti e feriti. Caddero circa 2\u00a0000 francesi, ma la battaglia per gli italiani era comunque perduta.\nLa resa.\nA mezzogiorno del 1\u00ba luglio fu stipulata una breve tregua per raccogliere i morti e i feriti. All'Assemblea costituente Mazzini dichiar\u00f2 che l'alternativa era tra capitolazione totale e battaglia in citt\u00e0 (con conseguenti distruzioni e saccheggi). Dopo la battaglia del 30 giugno era giunto Garibaldi, che conferm\u00f2 che oramai era impossibile continuare a resistere. Durante un discorso all'Assemblea costituente, Garibaldi aveva proposto la ritirata da Roma e aveva detto \"Dovunque saremo, col\u00e0 sar\u00e0 Roma.\"\nUna breve ma importante polemica.\nVi fu anche spazio per un po' di polemica con Garibaldi, che sosteneva che l'errore era stato il non aver nominato un dittatore, come da lui precedentemente proposto. Tale discussione non ebbe alcuna conseguenza, almeno per altri dodici anni. Ma non fu priva di significato, in quanto: (I) essa segn\u00f2 la formale rottura fra Garibaldi e il suo antico maestro Mazzini, (II) perch\u00e9 Garibaldi se ne ricord\u00f2 bene e alla prima occasione utile, nel 1860 a Palermo, non manc\u00f2 di proclamarsi \"dittatore\".\nCondizioni di resa: l'uscita dei volontari di Garibaldi.\nPreso atto di questo, si trattava di valutare se esistessero alternative alla pura e semplice capitolazione, tenuto conto delle forti perdite subite dall'Oudinot e, soprattutto, della circostanza che per la consegna della citt\u00e0, non essendo scontata, doveva pur poter essere pagato qualche prezzo. Della circostanza si disse subito sicuro Mazzini, spalleggiato, in questo, da Garibaldi. Si trattava di negoziare una \"uscita dalla citt\u00e0\", con quante forze combattenti avessero voluto seguire, verso quella parte dello Stato della Chiesa non occupata dalle truppe francesi. Lo scopo sarebbe stato \"portare l'insurrezione nelle province\".\nA tal fine, la mattina del 2 luglio Garibaldi tenne in piazza San Pietro il famosissimo discorso: \"io esco da Roma: chi vuol continuare la guerra contro lo straniero, venga con me \u2026 non prometto paghe, non ozi molli. Acqua e pane quando se ne avr\u00e0\". Diede appuntamento per le 18:00 in piazza San Giovanni, trov\u00f2 circa 4\u00a0000 armati con ottocento cavalli e un cannone e, alle ore 20:00, usc\u00ec dalla citt\u00e0.\nCominci\u00f2 cos\u00ec una lunga marcia, passata attraverso l'Umbria e proseguita verso la Val di Chiana e Arezzo. Lungo il percorso Garibaldi vede venire meno la speranza di sollevare le province e decise di tentare di raggiungere Venezia assediata.\nIl suo immediato oppositore, il generale d'Aspre, che si trovava comandante delle truppe di occupazione in Toscana e dell'esercito toscano, in via di riorganizzazione, dedic\u00f2 alla caccia dei forse 2\u00a0000 superstiti della colonna un'armata di circa 25\u00a0000 fanti, 30 cannoni e 500 cavalli, finch\u00e9 non costrinse Garibaldi a trovare rifugio, il 31 luglio, nella neutrale Repubblica di San Marino. Da qui Garibaldi tent\u00f2 l'ultima marcia, scendendo a Cesenatico, ove cattur\u00f2 una flottiglia di battelli da pesca e s'imbarc\u00f2 per Venezia. Intercettati dalla flotta austriaca, i fuggitivi si dispersero: molti di loro, fra i quali Basilio Bellotti, Ciceruacchio con il figlio Lorenzo, appena tredicenne, Ugo Bassi e Giovanni Livraghi, vennero catturati e fucilati dagli austriaci, che occupavano la Romagna. Durante la fuga, favorita dall'aiuto della popolazione locale, Garibaldi vide morire la moglie Anita ma, assistito da innumerevoli partigiani e patrioti, da Comacchio, attraverso Ravenna, Forl\u00ec, Prato e la Maremma, giunse nei pressi di Follonica. Da qui si imbarc\u00f2 per la Liguria, parte del Regno di Sardegna, ove pot\u00e9 mettersi in salvo.\nForme della resa.\nStabilito questo, restava da trovare un modo di cessare le ostilit\u00e0 che salvasse la dignit\u00e0 e la personalit\u00e0 giuridica della Repubblica. Tra le condizioni chieste dall'Oudinot, infatti, non v'era la rinuncia dell'Assemblea costituente all'avvenuta proclamazione della repubblica. Pio IX, d'altra parte, non l'aveva mai riconosciuta e, dunque, non era necessario ottenerne alcuna concessione, diversa dalla mera resa militare.\nSi poteva, quindi, arrendersi senza rinunciare, formalmente, alla repubblica: convenuto lo scopo, vennero adottate le forme pi\u00f9 acconce:\nLa Repubblica Romana dunque, non cessava formalmente di esistere e (non avendo il Pontefice, negli anni successivi, provveduto ad alcuna nuova elezione) poteva continuare a vantare la propria legittimazione popolare.\nDettaglio di non secondaria importanza, se si considera, ad esempio, che Garibaldi non mancher\u00e0 di giustificare le future operazioni su Roma (nel 1862, sino all'Aspromonte e nel 1867, sino a Mentana) come la semplice continuazione degli obblighi di restaurazione della Repubblica Romana, ancorch\u00e9 sconfitta in quel 1849.\nL'ingresso dei francesi.\nI francesi entrarono in Roma il giorno successivo: verso mezzogiorno occuparono Trastevere, Castel Sant'Angelo, il Pincio e Porta del Popolo; il generale Oudinot giunse solo in serata, con 12\u00a0000 soldati e pubblic\u00f2 un comunicato in cui divideva la popolazione fra \"veri amici della libert\u00e0\" e \"pochi faziosi e traviati\", definiti, inoltre, \"una fazione straniera\" (mentre lui rappresentava \"una nazione amica delle popolazioni romane\"), addirittura \"responsabile di un'empia guerra\". E proclamava la legge marziale, eleggendo Governatore di Roma Rostolan, generale di divisione, coadiuvato da Sauvan, generale di brigata.\nUltimo vessillo della rivoluzione del 1848 resisteva, indomita ma assediata, solo la citt\u00e0-fortezza di Venezia.\nA Brescia, il 9-10 luglio, il governatore militare austriaco, Julius Jacob Haynau, festeggi\u00f2 l'avvenimento della caduta di Roma facendo impiccare sulla pubblica piazza dodici dei centocinquanta prigionieri catturati nel corso della repressione delle dieci giornate.\nLettera di Mazzini ai Romani.\nDopo la capitolazione della Repubblica, Roma vide pi\u00f9 movimenti indipendentistici tra le sue mura, fino al 20 settembre 1870, quando i bersaglieri, attraverso la breccia di Porta Pia, fecero il loro ingresso in citt\u00e0. Mazzini, in quel momento, si trovava in carcere a Gaeta per aver fatto propaganda repubblicana e aver tenuto vivo l'ideale di Roma capitale.\nPio IX torna a Roma.\nIl Papa, dopo un esilio di diciassette mesi, fece ritorno a Roma il 12 aprile 1850 e abrog\u00f2 \"de facto\" la Costituzione concessa nel marzo di due anni prima. Fece poi seguire una profonda opera di restaurazione, annullando molti atti della Repubblica Romana: ripristin\u00f2 la pena di morte che era stata soppressa, fece abbattere la statua eretta in memoria di Giordano Bruno, ripristin\u00f2 l'isolamento degli ebrei nel Ghetto con relativi balzelli e divieti. Ai militari che ebbero partecipato alle operazioni fu assegnata la medaglia commemorativa della restaurazione dell'autorit\u00e0 pontificia.\nImportanza sociale della Repubblica Romana.\nLa Repubblica Romana promulg\u00f2 nel 1849 la Costituzione, la pi\u00f9 democratica in Europa a quei tempi, in cui convergevano gli ideali liberali e mazziniani, e super\u00f2 anche la mai applicata Costituzione francese del 1793. La legge e la Costituzione proponevano:\nBisogn\u00f2 attendere pi\u00f9 di un secolo perch\u00e9 queste riforme, cancellate poi dalla reazione pontificia, diventassero realt\u00e0 in tutta Europa.\nLa Costituzione della Repubblica Italiana si richiama alla Costituzione della Repubblica Romana. C'\u00e8 da notare che ."}
{"id": "789545", "revid": "110157", "url": "https://it.wikipedia.org/wiki?curid=789545", "title": "H\u00f6\u00f6r (comune)", "text": "H\u00f6\u00f6r \u00e8 un comune svedese di 15.380 abitanti, situato nella contea di Scania. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "789549", "revid": "767487", "url": "https://it.wikipedia.org/wiki?curid=789549", "title": "Ron Asheton", "text": "Biografia.\nLa sua carriera musicale inizia con l'ingresso nel gruppo dei Dirty Shames, salvo poi lasciare il gruppo per entrare a far parte nel 1967 degli Stooges. Con gli Stooges incider\u00e0 tre album nel periodo 1969-1973, nei quali oltre al ruolo di chitarrista sar\u00e0 anche coautore dei testi (a parte il terzo album \"Raw Power\", nel quale ricoprir\u00e0 il ruolo di bassista e non parteciper\u00e0 alla composizione di nessun pezzo).\nDopo l'insuccesso commerciale di \"Raw Power\" ed il conseguente scioglimento degli Stooges avvenuto nel 1974, Asheton forma il gruppo dei New Order (da non confondere con l'omonimo gruppo inglese), gruppo con il quale pubblicher\u00e0 un solo album nel 1978 intitolato semplicemente \"New Order\". Successivamente all'esperienza New Order entra a far parte dei Destroy All Monsters. Lasciato anche questo gruppo, fa parte insieme a Deniz Tek e Rob Younger dei Radio Birdman del supergruppo New Race, con il quale pubblicher\u00e0 un unico album dal vivo intitolato \"The First and The Last\".\nDopo essersi preso una lunga pausa, ritorna sulle scene intorno alla met\u00e0 degli anni novanta, registrando con gli Empty Set il disco \"Thin, Slim and None\" coprodotto dall'italiana Flippaut Gramophone Foundation. Partecipa anche alle registrazioni dell'album \"The Last Great Ride\" con il gruppo Dark Carnival. Ha partecipato insieme a Mike Watt, J Mascis (dei Dinosaur Jr.), Thurston Moore dei Sonic Youth e Mark Arm dei Mudhoney alla colonna sonora del film del 1998 \"Velvet Goldmine\". Ha fatto anche qualche apparizione come attore nei film \"Mosquito\" (1990), \"Frostbiter: Wrath of the Wendigo\" e \"Legion of the Night\".\nDal 2003 \u00e8 rientrato a far parte della rinata formazione degli Stooges, con i quali ha ripreso ad andare in tourn\u00e9e e ad incidere dischi. Infatti il nuovo disco degli Stooges si intitola \"The Weirdness\", uscito il 20 marzo 2007.\nIl 1\u00ba gennaio 2009 Asheton muore stroncato da un infarto nella sua casa di Ann Arbor in Michigan."}
{"id": "789551", "revid": "1305772", "url": "https://it.wikipedia.org/wiki?curid=789551", "title": "PVE", "text": ""}
{"id": "789552", "revid": "125286419", "url": "https://it.wikipedia.org/wiki?curid=789552", "title": "Michael Rodenberg", "text": "Biografia.\nMiro ha prodotto molti album assieme a Sascha Paeth. Nel 2004 ha partecipato al progetto della opera metal band Aina, con la quale hanno collaborato molti altri musicisti della scena heavy metal. Dal 2005 \u00e8 il tastierista degli Edguy (soltanto in studio) e degli Avantasia (sia live che in studio), le due band di Tobias Sammet."}
{"id": "789556", "revid": "599013", "url": "https://it.wikipedia.org/wiki?curid=789556", "title": "Strada statale 23 del Colle di Sestriere", "text": "La ex strada statale 23 del Colle di Sestriere (SS 23), poi strada regionale 23 del Colle di Sestriere (SR 23) e ora strada provinciale 23 del Colle di Sestriere (SP 23R), \u00e8 una strada provinciale italiana di notevole importanza. \u00c8 stata realizzata in epoca napoleonica, precisamente nel 1814.\nPercorso.\nInizia a Torino, nel centro della citt\u00e0, con i nomi di: via Paolo Sacchi, corso Filippo Turati e corso Unione Sovietica e, dopo aver superato la tangenziale, giunge a Stupinigi. Il tracciato \u00e8 pianeggiante e scorrevole e tocca i comuni di Airasca, Riva di Pinerolo e Pinerolo. Arrivati a Pinerolo la strada statale riceve il traffico proveniente dall'autostrada del Pinerolese.\nL'abitato di Pinerolo viene superato con un tracciato in variante a due corsie per senso di marcia e senza intersezioni a raso, che forma (insieme alla ex strada statale 589 dei Laghi di Avigliana) la tangenziale di Pinerolo. In occasione delle Olimpiadi di Torino 2006 \u00e8 stato costruito un ulteriore tratto di variante, per evitare l'attraversamento dell'abitato di Porte, costituito prevalentemente da gallerie e viadotti. Anche l'abitato di Villar Perosa viene aggirato tramite un tratto in variante, che consente di raggiungere anche il comune di San Germano Chisone. Tuttavia, i due tratti di variante successivi alla tangenziale di Pinerolo, non sono inseriti nella progressiva chilometrica della SR 23, ma possiedono un chilometraggio a parte, che inizia dove la strada si dipana e termina dove si ricongiunge, procedendo in senso crescente nella direzione della montagna. Tali tratti sono denominati rispettivamente come variante 1 e variante 2 della SR 23.\nOltrepassata Villar Perosa ed i centri di Dubbione, Pinasca la strada ritorna unica, corrispondente alla sede \"storica\", e diventa pi\u00f9 tortuosa, iniziando la risalita verso la Valle del Chisone, dove tocca i centri di Perosa Argentina, Roure, Villaretto e Fenestrelle, costeggiando l'omonimo Forte ed arrivando a quota 1154 m s.l.m. Prosegue attraversando Usseaux, Fraisse, Pragelato, che si trova a 1521\u00a0m s.l.m., fino ad arrivare al Colle di Sestriere. Superata la famosa localit\u00e0 sciistica, la strada prosegue in discesa sul versante valsusino, fino ad arrivare a Cesana Torinese, dove si immette sulla strada statale 24 del Monginevro.\nFra il 1882 ed il 1968 la strada fu interessata dalla presenza del binario della tranvia Pinerolo-Perosa Argentina. Gestita da una societ\u00e0 legata a Gianni Agnelli, tale tranvia presentava diversi stabilimenti raccordati che generavano un significativo traffico di merci. L'impianto fu smantellato anche per consentire l'allargamento della strada, in un periodo in cui gli investimenti nel trasporto su gomma erano privilegiati rispetto a quelli per ferrovie e tranvie.\nAvvenimenti recenti.\nIn seguito al decreto legislativo n. 112 del 1998, dal 2001, la gestione \u00e8 passata dall'ANAS alla Regione Piemonte, che ha ulteriormente devoluto le competenze alla Provincia di Torino; la strada venne quindi classificata come regionale con il nome di strada regionale 23 del Colle di Sestriere (SR 23).\nInfine, nel 2008, con la legge regionale Piemonte 6 agosto 2007 n. 19 (BUR 9/8/2007 n. 32) e la conseguente soppressione dell'ARES (Agenzia Regionale Strade) di cui faceva parte, venne infine classificata come strada provinciale con il nome di strada provinciale 23 del Colle di Sestriere (SP 23R).\nConteggio chilometri.\nIl conteggio dei chilometri inizia dal centro della citt\u00e0 di Torino, in Via Sacchi (nei pressi della stazione ferroviaria di Torino Porta Nuova). In citt\u00e0 tuttavia il conteggio non \u00e8 riportato: il primo cartello chilometrico si trova infatti presso il km 12, in localit\u00e0 Stupinigi (comune di Nichelino), sulla rotonda che circonda la Palazzina di Caccia di Stupinigi.\nChiusura tratto Stupinigi - Candiolo.\nDal gennaio del 2010 \u00e8 stato chiuso al traffico il tratto Stupinigi - Candiolo della statale 23, per unire di nuovo le due sezioni del parco naturale di Stupinigi, fino a quel momento divise dall'importante arteria stradale. Cos\u00ec la strada \u00e8 divisa in due tronchi: il primo, da Torino (zona Porta Nuova) fino a Stupinigi; il secondo da Candiolo, fino a Cesana Torinese. I due tronchi sono stati uniti da una variante che partendo dalla palazzina di Stupinigi costeggia lato ovest i confini del parco naturale e lato est la zona degli ippodromi nel comune di Vinovo, fino a ricollegarsi al secondo tronco in prossimit\u00e0 dell'IRCC di Candiolo.\nStoria.\nDal punto di vista delle vicende storiche la strada pu\u00f2 essere suddivisa in tre tronchi:\nLa strada che conduce da Pinerolo a Fenestrelle fu resa carreggiabile verso l\u2019anno 1760, sotto il regno di Carlo Emanuele III.\nLa tratta da Torino a Pinerolo fu costruita ex novo nel 1766 con un tracciato \"regolare ed allineato\" passante per Nichelino, Candiolo, None, Airasca e Terre di Riva (fino ad allora \"la rotta da Pinerolo a Torino era per Orbassano\").\nDopo l\u2019annessione del Regno di Sardegna alla Francia in epoca Napoleonica, l\u2019intera strada, la \"Route de Turin \u00e0 F\u00e9nestrelles et Briancon par Pignerol, le Col del Sestri\u00e8re e C\u00e9zane\", \u00e8 inserita fra le strade \"\u00e0 la charge du Tr\u00e9sor public\".\nIl percorso inizia alla diramazione della strada \"N. 95 (de Turin a Nice par le Col de Tende) au pont de Sangone pres la borne milliaire N. 3\" e termina \"jusqu\u2019a la rencontre avec celle N. 94 a Cesane (d\u2019Espagne en Italie par le Col du Mont Genevre)\".\nInizialmente solo il tratto da Torino a Fenestrelle era carrozzabile mentre da Fenestrelle a Cesana era \"praticable seulement aux mulets\".\nSotto l\u2019impulso di Napoleone viene realizzata la strada del Monginevro, da Pinerolo per il Colle del Sestri\u00e8res (2012 m s/m) a Cesana; da qui risale al Colle del Monginevro (1854 m s/m) e ridiscende nel Delfinato, per l\u2019altro lato da Cesana scende a Oulx. Complessivamente 98 km con una larghezza fino a 6 m.\nI primi progetti sembrano risalire al 1805, ufficializzati poi il 26 novembre 1807 attraverso la firma del decreto che sanc\u00ec la fattibilit\u00e0 dei lavori. La maggior parte delle opere vengono in realt\u00e0 effettuate negli anni tra il 1810 e il 1813. \nIn particolare, tra Mentoulles e Laux, la strada vecchia collocata sul versante a nord e sempre di difficile percorrenza nei mesi invernali a causa del ghiaccio, viene rifatta sul versante sinistro. A valle di Fenestrelle venne tagliata la roccia sotte le fortificazioni del San Carlo in localit\u00e0 \"Vir del roc\". \nDove la natura dei luoghi lo permette, la carreggiata raggiunge i cinque metri di larghezza.\nNel 1811 Napoleone emana il decreto che crea e organizza la nuova rete viaria dell\u2019impero. \nLa strada da Cesana a Pinerolo entra a far parte della \"Route Imp\u00e9riale\" di terza classe \"N. 110 De Gr\u00e9noble \u00e0 Savone par Brian\u00e7on\", che da Pinerolo prosegue per Cavour, Saluzzo, Mondov\u00ec, Cuneo e Ceva.\nQuasi terminata la nuova strada carrozzabile da Fenestrelle al Monginevro, nel 1814 Napoleone viene sconfitto e costretto ad abdicare. A seguito del Congresso di Vienna viene stabilita la clausola che \"ne vietava non solo l\u2019ultimazione, ma l\u2019uso, la manutenzione ed infine si prescriveva che dovesse guastarsi e tenerla rotta per modo che non si potesse carreggiare.\"\nNel 1817 la strada da Pinerolo a Fenestrelle abbisogna di diversi lavori di manutenzione che inizialmente vengono assegnati ai comuni. In seguito alle rimostranze delle comunit\u00e0 locali, il 29 maggio dello stesso anno con regie patenti si riconferma la via come reale e quindi le spese del suo mantenimento ritornano ad essere sostenute dall\u2019erario. \nLa strada da Torino a Pinerolo (per Nichelino, Candiolo e None) viene dichiarata provinciale dal Consiglio Superiore D\u2019Acque e Strade nel 9 dicembre 1823.\nA met\u00e0 degli anni quaranta si riaccende l\u2019attenzione del governo per il potenziamento della rete viaria verso la Francia attraverso il colle del Monginevro.\nCos\u00ec il Re Carlo Alberto ordina la risistemazione della strada che dal Monginevro passa per il colle del Sestrieres e scende in Val Chisone.\nIl 5 luglio 1848 \u00e8 presentata al parlamento una petizione a firma di 300 proprietari della provincia di Pinerolo e \"particolarmente delle valli che stanno fra Pinerolo e i confini nostri col Delfinato\" affinch\u00e9 fosse riaperta la strada napoleonica e fosse dichiarata reale.\nLa petizione viene discussa in parlamento il 27 dicembre 1848 e il 28 febbraio 1849. Nelle relazione dei dibattiti parlamentari si afferma che \"il Governo fece eseguire molte riparazioni attorno a quella strada, anzi la ridusse ad uno stato di sufficiente viabilit\u00e0, nel che non trov\u00f2 difficolt\u00e0, imperciocch\u00e9 i muri di sostegno ed una gran parte delle opere d\u2019arte erano in buonissima condizione, tanto era stato soda la costruzione primitiva, e non si dovette perci\u00f2 che riempiere qualche cavit\u00e0 cagionata dal corso delle acque, e sgombrare il suolo della strada dalle terre e dai massi recati dalle frane.\"\nE ancora:\n\"La prima delle domande dei petizionari gi\u00e0 sarebbe in buona parte compiuta, e dietro un progetto dell\u2019ingegnere della provincia di Pinerolo, e sotto la sua direzione gi\u00e0 sarebbersi condotte a buon punto le opere necessarie di riparazione a quella strada.\"\nAl contempo vengono eseguiti interventi anche per la strada che scendeva in Val di Susa.\nA seguire con Regio Decreto 17 aprile 1849 alla strada da Fenestrelle a Cesana e Monginevro viene assegnato lo status di strada provinciale.\nNel 1855 in parlamento si discute un progetto di legge per una nuova classificazione delle strade in terraferma. A pi\u00f9 riprese i deputati della Provincia di Pinerolo sostengono la necessit\u00e0 di classificare la tratta da Fenestrelle a Cesana come strada reale, in contrapposizione con l\u2019analoga proposta di classificazione della strada da Susa per Oulx e Cesana al Monginevro, la quale viene preferita dal Governo Cavour e infine dal voto del Parlamento. \nDopo la proclamazione nel 1861 del Regno d\u2019Italia, nel 1865 viene stabilita una nuova la classificazione delle strade, con la quale le strade di rango primario mutano la denominazione da strade reali a strade nazionali e viene stabilito che non potesse esservi strada nazionale fra due punti del territorio che fossero collegati da una ferrovia.\nA seguire \u00e8 pubblicato l\u2019elenco delle 38 strade nazionali, che non comprende pi\u00f9 la ex strada reale da Pinerolo a Fenestrelle, mentre sono presenti le due strade da Susa in Francia per il Moncenisio (N. 11) e per il Monginevro (N.12).\nNel 1867 \u00e8 pubblicato l\u2019elenco delle strade provinciali di Torino, nel quale la tratta da Torino a Pinerolo assume il n. 4, mentre le tratte Pinerolo-Fenestrelle-Cesana formano la strada provinciale n. 21.\nNel 1870 la tratta dalla stazione ferroviaria di Pinerolo al forte di Fenestrelle recupera il rango primario e assume la denominazione di Strada Nazionale n. 8 bis.\nLa tratta da Fenestrelle a Cesana diventa nazionale nel 1883 e l\u2019anno successivo, allorch\u00e9 fu rivisto l\u2019elenco delle strade nazionali del Regno che diventano 90, l\u2019intero percorso da Pinerolo a Cesana \u00e8 denominato strada nazionale n. 26.\nL\u2019elenco delle strade nazionali \u00e8 nuovamente rivisto nel 1911, con l\u2019accorpamento di alcune strade che in tutto diventarono 84: anche la strada n. 26 da Pinerolo per Fenestrelle a Cesana viene accorpata con la nazionale n. 25 (dalla stazione ferroviaria di Oulx al confine francese sul Monginevro) e assume la nuova numerazione N. 19.\nLa tratta da Torino a Pinerolo \u00e8 trasformata in strada nazionale nel 1923 e cos\u00ec l\u2019intera strada da Torino a Cesana diventa la strada nazionale n. 40 del Colle del Sestri\u00e8res.\nA seguito dell\u2019istituzione dell'Azienda autonoma statale della strada avvenuta nel 1928, la numerazione viene infine mutata in SS N. 23 del Colle di Sestri\u00e8res. Il percorso della strada era: Bivio con la N. 10 Padana Inferiore presso il Sangone - Pinerolo - Colle di Sestri\u00e8res - Cesana.\nNel biennio 1933-1934 fu realizzata una nuova strada che partiva dal Castello di Stupinigi e si allacciava con la Statale ad ovest dell\u2019abitato di None. Era lunga 9 km, i primi tre e mezzo dei quali sorsero sul sedime di una pista automobilistica di prova costruita dalla Fiat nel 1928 e quindi non pi\u00f9 utilizzata, e prevedeva la costruzione di un ponte sul torrente Chisola e due cavalcavia nei pressi di None per il superamento della Ferrovia Torino-Pinerolo e il torrente del Mulino. Questa strada costituiva il prolungamento del viale che dalla stazione di Porta Nuova portava al Castello di Stupinigi e consentiva di realizzare una nuova arteria direttrice dal centro di Torino, in alternativa al tracciato lungo Via Nizza e consentiva di evitare l\u2019attraversamento dei centri di Nichelino, Candiolo e None.\nQuesto tracciato diventer\u00e0 poi parte della strada nazionale in sostituzione del precedente percorso originario dal Bivio con la SS N. 10 presso il Sangone a None.\nNel 1973 fu inaugurata la circonvallazione di Pinerolo di 10 km, che inizia prima dell\u2019abitato di Riva ad est e termina dopo Abbadia Alpina."}
{"id": "789563", "revid": "767487", "url": "https://it.wikipedia.org/wiki?curid=789563", "title": "Heaven's Gate (gruppo musicale)", "text": "Heaven's Gate (letteralmente \"Cancello del Paradiso\") \u00e8 un gruppo heavy metal fondato nel 1987 e scioltosi nel 1999\nBiografia.\nIl gruppo nacque nella primavera del 1987 col nome Carrion. Il loro primo demo attir\u00f2 l'attenzione di Frank Bornemann, leader della rock band tedesca Eloy e proprietario della Metromania Publishing.\nDopo aver ottenuto un contratto con la Warner Chappell/Metromania, il chitarrista Ingo Millet abbandon\u00f2 la band nell'estate 1987 e fu immediatamente sostituito da Sascha Paeth.\nIn ottobre il gruppo firma per la No Remorse Records e in seguito entra negli Horus Sound Studio insieme ai produttori Frank Bornemann e Tommy Hansen per registrare il debut album In Control.\nL'album viene pubblicato nel gennaio 1989 e presto la band si imbarca in un tour di supporto agli W.A.S.P. e in un tour da headliner in Germania. Nell'aprile del 1990 esce il mini album Open the Gate and Watch! e comincia un altro tour tedesco, questa volta insieme ai Lawdy.\nIl Giappone fu rapido nell'apprezzare lo stile veloce, pesante e furioso dei ragazzi di Wolfsburg. La JVC/Victor mise in commercio entrambi i prodotti nell'agosto del 1990 con la soluzione \"due cd in uno\". Le reazioni per questo prodotto furono cos\u00ec euforiche (collezionarono posizioni nelle \"top 20\" nelle classifiche di diverse riviste) che le due pi\u00f9 famose riviste Metal giapponesi, \"Burrn!\" e \"Metal Gear\" inviarono i loro giornalisti in Germania per promuovere la causa di questo emergente gruppo metal tedesco nella terra del Sol Levante. Anche le radio nipponiche furono colpite dalla febbre degli Heaven's Gate: \"Captain Wada\", un dJ molto famoso, dedic\u00f2 un'intera ora del palinsesto ad uno speciale sugli Heaven's Gate.\nNel Febbraio del 1992 la band firm\u00f2 un nuovo contratto con l'etichetta Steamhammer/SPV, in seguito alla rescissione di quello con la No Remorse Records. \nIl nuovo album \"Livin' in Hysteria\" fu messo in vendita sei mesi prima di questo nuovo contratto e fu registrato negli Horus Sound Studios e prodotto da Charlie Bauerfeind. Alcune delle canzoni di quest'album furono scelte per i loro video che sconsigliavano l'uso di droghe: tra tutti quelli di \"Best Day Of My Life\" e \"We got The Time\" che furono selezionati da due emittenti televisive tedesche ed infine \"Gef\u00e4hrliche Sehnsucht\" che fu visto nelle scuole di tutto il paese.\nMa soprattutto sembrava che l'entusiasmo per gli Heaven's Gate da parte dei loro fan nipponici non avesse limiti. Thomas Rettke e Sascha Paeth diedero dozzine di interviste in terra giapponese e suonarono versioni acustiche di tre loro canzoni al \"Second German Metal Seminar\" organizzato a Tokio e Osaka, finch\u00e9 nel gennaio del 1992 l'EP \"More Hysteria\", originalmente previsto solo per il mercato giapponese e contenente tre nuove canzoni pi\u00f9 una versione acustica di \"Best Day Of My Life\", and\u00f2 in vendita.\nGli Heaven's Gate erano il gruppo principale in testa alle classifiche annuali delle maggiori riviste giapponesi e i lettori di \"Burrn!\" nominarono Thomas Rettke \"miglior cantante\" davanti a stelle del calibro di Alice Cooper, Vince Neil, Sammy Hagar e Jon Bon Jovi.\nIl loro terzo album, \"Hell For Sale\", usc\u00ec nel novembre del 1992 e documenta lo stupefacente progresso che il quintetto di Wolfsburg ha compiuto nel tempo. Solo un anno dopo la loro ultima \"release\" gli \"Heaven's Gate\" produssero \"Live For Sale\", registrato nel Febbraio del 1993 al \"Club Citt\u00e0\" a Kawasaki. La base per questo lavoro fu il loro tour giapponese: 4 concerti ottennero il tutto esaurito (Tokyo, Osaka, Nagoya e di nuovo Tokyo).\nIl viaggio in Giappone fu poi seguito da un tour insieme ai Dream Theater e da numerosi concerti singoli fino alla fine dell'anno.\nIntanto il chitarrista Sascha Paeth si stava costruendo anche una reputazione da produttore, avendo lavorato insieme a Charlie Bauerfeind sin dalla primavera del 1994 per numerosi gruppi metal. Questo nuovo impegno per Sasha sembr\u00f2 portare il gruppo in secondo piano, ma verso la fine del 1994 il gruppo cominci\u00f2 la costruzione di un proprio studio di registrazione per guadagnare una maggiore indipendenza in materia di organizzazione degli impegni e di gestione delle finanze.\nIl bassista Manni Jordan lasci\u00f2 la band nell'estate del 1995 per ragioni personali e fu rimpiazzato da Robert Hunecke, che dal 1996 cominci\u00f2 a dare il suo contributo per il nuovo album in produzione \"Planet E.\" anche nella stesura di testi. I cinque musicisti registrarono il lavoro nel periodo che va da marzo ad agosto 1996."}
{"id": "789564", "revid": "287204", "url": "https://it.wikipedia.org/wiki?curid=789564", "title": "Blazar", "text": "Un blazar (dall'inglese: \"blazing quasi-stellar object\") \u00e8 una sorgente altamente energetica, variabile e molto compatta associata a un buco nero supermassiccio situata al centro di una galassia ospitante. Sono tra i pi\u00f9 violenti fenomeni nell'universo e sono un importante argomento di studio dell'astronomia extragalattica.\nI blazar fanno parte di un grande gruppo di galassie attive, dette anche Nuclei Galattici Attivi (AGN, in inglese). Tuttavia, i blazar non sono un gruppo omogeneo e si possono dividere in due tipi: i quasar altamente variabili, qualche volta chiamati \"quasar ottici violentemente variabili\" (OVV), che sono solo una piccola porzione tra tutti i quasar, e gli oggetti del tipo BL Lacertae. Alcuni oggetti rari possono essere considerati \u201c\"blazar intermedi\"\u201d, i quali sembrano avere sia propriet\u00e0 degli OVV che propriet\u00e0 dei BL Lacertae. Il nome \u201cblazar\u201d \u00e8 stato coniato nel 1978 dall'astronomo Ed Spiegel per indicare la combinazione di queste due classi di oggetti.\nStruttura.\nI blazar, come tutti gli AGN, sono cos\u00ec energetici a causa del materiale che cade all'interno di un buco nero supermassiccio, che sta al centro della galassia ospite.\nGas, polveri e stelle vengono catturate e la spirale in questo buco nero centrale crea un disco di accrescimento caldo che genera un'enorme quantit\u00e0 di energia, sotto forma di fotoni, elettroni, positroni e altre particelle elementari. Questa regione \u00e8 abbastanza piccola, approssimativamente 10\u22123 parsec di larghezza.\nCi sono pure grandi anelli opachi che si estendono per vari parsec dal buco nero centrale, che contengono gas caldo misto a regioni con un'alta densit\u00e0. Queste \u201cnubi\u201d possono assorbire e riemettere energia dalle regioni nelle vicinanze del buco nero. Sulla Terra vengono rilevate come linee di emissione nello spettro del blazar.\nPerpendicolarmente al disco di accrescimento, un paio di getti relativistici portano via dall'AGN plasma altamente energetico. Il getto \u00e8 orientato grazie a una combinazione di intensi campi magnetici a potenti venti che arrivano dal disco di accrescimento e gli anelli. Dentro il getto, fotoni ad alta energia e particelle interagiscono tra di loro e con il forte campo magnetico. Questi getti relativistici possono estendersi fino a 10 kiloparsec di distanza dal buco nero centrale.\nNel modello unificato degli AGN (AGN unified model) i blazar sono interpretati come galassie attive osservate in direzione del getto relativistico. Questa peculiarit\u00e0 permette di spiegare le caratteristiche fisiche dei blazar: elevata luminosit\u00e0 osservata, variazione molto rapida, alta polarizzazione, e moto apparentemente superluminale osservato nei primi parsec del getto nella maggior parte dei blazar, probabilmente connesso ad effetti relativistici del fronte d'onda.\nLa visione generalmente accettata \u00e8 che i quasar OVV sono potenti radiogalassie, mentre gli oggetti BL Lacertae sono deboli radiogalassie. La distinzione tra questi due tipi spiega la differenza tra le propriet\u00e0 delle linee di emissione nei blazar. In entrambi i casi le galassie ospiti sono giganti ellittiche.\nModelli alternativi, per esempio microlenti gravitazionali, sono in grado di rappresentare solo una piccola porzione di quasar osservati che non hanno le propriet\u00e0 generali.\nEffetti relativistici.\nNei blazar si producono anche degli effetti relativistici, ovvero effetti che possono essere interpretati dalla relativit\u00e0 speciale. Principalmente la luminosit\u00e0 del getto appare maggiore di quanto sia in realt\u00e0.\nLa velocit\u00e0 della massa di plasma che costituisce il getto pu\u00f2 arrivare al 95-99% della velocit\u00e0 della luce (questa non \u00e8 la velocit\u00e0 di un generico elettrone o protone nel getto: le singole particelle si muovono in direzioni differenti con il risultato che la velocit\u00e0 netta del plasma si trova in questo intervallo).\nLa relazione tra la luminosit\u00e0 emessa dal getto e la luminosit\u00e0 osservata dalla Terra dipende dalle caratteristiche del getto.\nQuesti effetti relativistici possono alle volte complicare la comprensione delle reali caratteristiche di questi oggetti.\nA causa di effetti relativistici e dell'effetto Doppler, il getto in avvicinamento apparir\u00e0 pi\u00f9 luminoso e spostato verso il blu, mentre quello opposto apparir\u00e0 pi\u00f9 fioco e spostato verso il rosso.\nA seconda dell'angolo con cui il getto \u00e8 disposto rispetto alla Terra, due blazar di per s\u00e9 identici potrebbero sembrarci molto diversi.\nScoperte.\nMolti dei blazar pi\u00f9 luminosi vennero inizialmente identificati non come distanti galassie molto energetiche, ma come stelle variabili irregolari poste nella nostra galassia. Questi blazar, come le vere stelle variabili irregolari, cambiano la loro luminosit\u00e0 in periodi di giorni o anni, ma senza nessun modello preciso.\nIl recente sviluppo della radioastronomia mostr\u00f2 che ci sono numerose sorgenti radio nel cielo. Verso la fine del 1950 la risoluzione dei radiotelescopi era sufficiente per poter identificare specifiche radiosorgenti con una controparte ottica, ci\u00f2 condusse alla scoperta dei quasar. I blazar sono ben rappresentati tra questi primi quasar scoperti, ed effettivamente il primo redshift \u00e8 stato trovato per 3C273, un quasar altamente variabile che \u00e8 pure un blazar.\nNel 1968 si osserv\u00f2 una simile connessione tra la presunta stella variabile BL Lacertae e la potente radiosorgente VRO 42.22.01. BL Lacertae mostrava molte delle caratteristiche dei quasar, ma lo spettro ottico era diviso dalle linee spettrali usate per determinare il redshift. Deboli indicazioni della presenza di una galassia vennero infine trovate nel 1974.\nLa natura extragalattica di BL Lacertae non fu una sorpresa. Nel 1972 alcune variabili ottiche e sorgenti radio vennero unite e venne creata una nuova classe di galassie: gli oggetti del tipo BL Lacertae.\nAttualmente sono conosciute alcune centinaia di oggetti BL Lacertae.\nImportanti contributi all'identificazione di blazars sono stati dati negli anni '90 dallo strumento EGRET a bordo del Compton Gamma-Ray Observatory della NASA, e, a partire dal 2008, dal telescopio LAT a bordo del Fermi Gamma-Ray Space Telescope. Visto che i blazars sono i nuclei galattici attivi pi\u00f9 attivi nella banda dei raggi X e gamma, sono anche quelli pi\u00f9 facilmente identificabili da telescopi sensibili a tale banda, come quelli sopra citati. "}
{"id": "789565", "revid": "119943612", "url": "https://it.wikipedia.org/wiki?curid=789565", "title": "Struttura (terreno)", "text": "Per struttura di un terreno si intende la propriet\u00e0 derivata dall'aggregazione delle particelle terrose e dalla reciproca disposizione spaziale sia degli aggregati sia delle singole particelle.\nL'esistenza di una struttura del terreno pu\u00f2 modificare o esaltare i pregi o i difetti della tessitura e avere pertanto riflessi sulle propriet\u00e0 fisiche, meccaniche e chimiche del terreno e sulla tecnica agronomica. Questa propriet\u00e0 assume pertanto una particolare importanza nei terreni che hanno un tenore significativo in particelle fini (limo e argilla) in quanto facilmente predisposti a difetti della fertilit\u00e0 meccanica.\nLa tecnica agronomica interferisce sensibilmente sulla struttura migliorandola se eseguita razionalmente e peggiorandola o addirittura distruggendola se eseguita in modo irrazionale.\nCaratteristiche.\nLa costituzione di una struttura si deve alla presenza significativa di particelle dotate di propriet\u00e0 colloidali. In generale i colloidi minerali, costituiti per lo pi\u00f9 da minerali argillosi e da idrossidi di ferro e alluminio, hanno un'azione cementante responsabile della formazione di aggregati strutturali primari. Gli aggregati primari a loro volta si legano a formare aggregati secondari o \"grumi\" per azione cementante svolta dai colloidi organici (humus), inglobando anche particelle pi\u00f9 grandi quali il limo e la sabbia.\nI fattori che favoriscono la flocculazione dei colloidi sono quelli che agiscono verso un'evoluzione positiva della struttura, al contrario i fattori di dispersione dei colloidi sono causa di peggioramento o distruzione della struttura. Le dimensioni ottimali degli aggregati sono quelle comprese fra 1 mm e 5 mm. La prevalenza di aggregati di maggiori dimensioni indirizza il terreno verso la \"zollosit\u00e0\", mentre la prevalenza di aggregati di dimensioni inferiori a 0,25 mm indirizza il terreno verso l\"'astrutturalit\u00e0\".\nSuddivisione.\nIn base alla classificazione proposta da \"Philippe Duchaufour\" si distinguono i seguenti tipi di struttura:\nNel terreno agrario in genere coesistono pi\u00f9 forme di struttura con vari gradi intermedi e con tendenza alla prevalenza di una delle varie forme secondo le condizioni ambientali e operative.\n1. Struttura incoerente\n2. Struttura coerente\n3. Struttura glomerulare\n4. Struttura di disgregazione"}
{"id": "789568", "revid": "77358", "url": "https://it.wikipedia.org/wiki?curid=789568", "title": "Cenne della Chitarra", "text": ""}
{"id": "789572", "revid": "715366", "url": "https://it.wikipedia.org/wiki?curid=789572", "title": "Sinfonia n. 1 (\u010cajkovskij)", "text": "La Sinfonia n. 1 in sol minore, op. 13, \"Sogni d'inverno\" (in russo \"\u0417\u0438\u043c\u043d\u0438\u0435 \u0433\u0440\u0451\u0437\u044b\") fu composta da P\u00ebtr Il'i\u010d \u010cajkovskij tra il 1866 e il 1868, e fu revisionata nel 1874. Lo stesso \u010cajkovskij ebbe a dire che la sua prima sinfonia era opera immatura ma che, in effetti, era migliore di tante altre successive sotto l'aspetto concettuale.\nStoria della composizione.\n\u010cajkovskij, diplomatosi al Conservatorio di San Pietroburgo a 25 anni, si era trasferito nel 1866, su raccomandazione del suo maestro Anton Rubin\u0161tejn, presso il nuovo Conservatorio di Mosca, dove aveva ottenuto la cattedra di armonia ed allo stesso tempo era diventato allievo del direttore del conservatorio, Nikolaj Rubin\u0161tejn, fratello di Anton. La sinfonia n. 1, che il compositore volle intitolare \"Sogni d'inverno\", fu la prima composizione a cui \u010cajkovskij si dedic\u00f2 dopo il trasferimento a Mosca: essa ebbe una genesi estremamente faticosa e sofferta. Il 15 febbraio del 1868 ebbe luogo nella Societ\u00e0 musicale russa di Mosca la prima esecuzione pubblica dell'opera. \nL'esecuzione, diretta da Nikolaj Rubin\u0161tejn, al quale l'opera era stata dedicata, ottenne un buon successo. \u010cajkovskij, molto esigente e critico nei confronti dei suoi lavori, volle rivedere la partitura, modificandola fino ad arrivare nel 1874 a una revisione, che divenne la versione definitiva. Essa fu eseguita per la prima volta solo il 19 novembre (1 dicembre) 1883 a Mosca, sotto la direzione di Max Erdmannsd\u00f6rfer.\nStruttura della composizione.\nLa sinfonia \u00e8 composta da quattro movimenti.\nSogni di un viaggio d'inverno. Allegro tranquillo.\nIl primo movimento, intitolato \"Sogni di un viaggio d'inverno\" (in russo \"\u0413\u0440\u0435\u0437\u044b \u0437\u0438\u043c\u043d\u0435\u044e \u0434\u043e\u0440\u043e\u0433\u043e\u0439\") descrive un viaggio effettuato tra le distese nevose russe, dove nelle notti calme si riflette la luce delle stelle. Il tema musicale \u00e8 pieno di mistero e di esaltazione. Son ben predisposte le parti del flauto e del fagotto, in tutt'uno con gli archi che vi si contrappongono in uno splendido tremolio.\nTerra desolata, terra nebbiosa. Adagio cantabile, ma non tanto.\nIl secondo movimento, intitolato \"Terra desolata, terra nebbiosa\" (in russo \"\u0423\u0433\u0440\u044e\u043c\u044b\u0439 \u043a\u0440\u0430\u0439, \u0442\u0443\u043c\u0430\u043d\u043d\u044b\u0439 \u043a\u0440\u0430\u0439\") lascia intravedere il lato lugubre del paesaggio; il suo tema musicale corrisponde quasi ad un notturno sotto forma di una canzone in cui la viola, i violini e l'oboe (alla fine del climax musicale, invece, tutti e quattro i corni insieme ai clarinetti), proseguono in un lamento che ci trasporta in un mondo di fiabe, come quello descritto successivamente nei balletti.\nScherzo. Allegro scherzando giocoso.\nIl terzo movimento, privo di titolo, ricorda uno dei primi valzer del maestro; si immaginano dei pattinatori che si destreggiano sul ghiaccio. Questo pezzo fu tratto da un suo lavoro precedente, la \"Sonata per pianoforte in do diesis minore\" che, pubblicata in data successiva, diverr\u00e0 l'op. 80.\nFinale. Andante lugubre \u2013 Allegro moderato \u2013 Allegro maestoso.\nNel movimento conclusivo della sinfonia sono presenti alcuni motivi tratti da canzoni popolari russe."}
{"id": "789588", "revid": "1543377", "url": "https://it.wikipedia.org/wiki?curid=789588", "title": "Distretto di Bene\u0161ov", "text": "Il distretto di Bene\u0161ov (in ceco \"okres Bene\u0161ov\") \u00e8 un distretto della Repubblica Ceca nella regione della Boemia Centrale. Il capoluogo di distretto \u00e8 la citt\u00e0 di Bene\u0161ov.\nSuddivisione amministrativa.\nIl distretto conta 114 comuni:"}
{"id": "789595", "revid": "1543377", "url": "https://it.wikipedia.org/wiki?curid=789595", "title": "Distretto di Beroun", "text": "Il distretto di Beroun (in ceco \"okres Beroun\") \u00e8 un distretto della Repubblica Ceca nella regione della Boemia Centrale. Il capoluogo di distretto \u00e8 la citt\u00e0 di Beroun.\nSuddivisione amministrativa.\nIl distretto conta 85 comuni:"}
{"id": "789596", "revid": "31360", "url": "https://it.wikipedia.org/wiki?curid=789596", "title": "Aaron Lustiger", "text": ""}
{"id": "789597", "revid": "1543377", "url": "https://it.wikipedia.org/wiki?curid=789597", "title": "Distretto di Kladno", "text": "Il distretto di Kladno (in ceco \"okres Kladno\") \u00e8 un distretto della Repubblica Ceca nella regione della Boemia Centrale. Il capoluogo di distretto \u00e8 la citt\u00e0 di Kladno.\nSuddivisione amministrativa.\nIl distretto conta 100 comuni:"}
{"id": "789604", "revid": "1543377", "url": "https://it.wikipedia.org/wiki?curid=789604", "title": "Distretto di Rakovn\u00edk", "text": "Il distretto di Rakovn\u00edk (in ceco \"okres Rakovn\u00edk\") \u00e8 un distretto della Repubblica Ceca nella regione della Boemia Centrale. Il capoluogo di distretto \u00e8 la citt\u00e0 di Rakovn\u00edk.\nSuddivisione amministrativa.\nIl distretto conta 83 comuni:"}
{"id": "789605", "revid": "1543377", "url": "https://it.wikipedia.org/wiki?curid=789605", "title": "Distretto di P\u0159\u00edbram", "text": "Il distretto di P\u0159\u00edbram (in ceco \"okres P\u0159\u00edbram\") \u00e8 un distretto della Repubblica Ceca nella regione della Boemia Centrale. Il capoluogo di distretto \u00e8 la citt\u00e0 di P\u0159\u00edbram.\nSuddivisione amministrativa.\nIl distretto conta 120 comuni:"}
{"id": "789606", "revid": "1543377", "url": "https://it.wikipedia.org/wiki?curid=789606", "title": "Distretto di Praha-z\u00e1pad", "text": "Il distretto di Praha-z\u00e1pad (in ceco \"okres Praha-z\u00e1pad\") \u00e8 un distretto della Repubblica Ceca nella regione della Boemia Centrale. Il capoluogo di distretto \u00e8 la citt\u00e0 di Praga, che non \u00e8 inclusa nel distretto, ma costituente una citt\u00e0 a parte (\"hlavn\u00ed m\u011bsto Praha\")\nSuddivisione amministrativa.\nIl distretto conta 79 comuni:"}
{"id": "789607", "revid": "1543377", "url": "https://it.wikipedia.org/wiki?curid=789607", "title": "Distretto di Praha-v\u00fdchod", "text": "Il distretto di Praha-v\u00fdchod (in ceco \"okres Praha-v\u00fdchod\") \u00e8 un distretto della Repubblica Ceca nella regione della Boemia Centrale. Il capoluogo di distretto \u00e8 la citt\u00e0 di Praga, che non \u00e8 inclusa nel distretto, ma costituente una citt\u00e0 a parte (\"hlavn\u00ed m\u011bsto Praha\")\nSuddivisione amministrativa.\nIl distretto conta 110 comuni:"}
{"id": "789608", "revid": "1543377", "url": "https://it.wikipedia.org/wiki?curid=789608", "title": "Distretto di Nymburk", "text": "Il distretto di Nymburk (in ceco \"okres Nymburk\") \u00e8 un distretto della Repubblica Ceca nella regione della Boemia Centrale. Il capoluogo di distretto \u00e8 la citt\u00e0 di Nymburk.\nSuddivisione amministrativa.\nIl distretto conta 87 comuni:"}
{"id": "789609", "revid": "628767", "url": "https://it.wikipedia.org/wiki?curid=789609", "title": "Distretto di Mlad\u00e1 Boleslav", "text": "Il distretto di Mlad\u00e1 Boleslav (in ceco \"okres Mlad\u00e1 Boleslav\") \u00e8 un distretto della Repubblica Ceca nella regione della Boemia Centrale. Il capoluogo di distretto \u00e8 la citt\u00e0 di Mlad\u00e1 Boleslav.\nSuddivisione amministrativa.\nIl distretto conta 120 comuni:"}
{"id": "789610", "revid": "13302", "url": "https://it.wikipedia.org/wiki?curid=789610", "title": "Girolamo Fabrici", "text": ""}
{"id": "789611", "revid": "1543377", "url": "https://it.wikipedia.org/wiki?curid=789611", "title": "Distretto di M\u011bln\u00edk", "text": "Il distretto di M\u011bln\u00edk (in ceco \"okres M\u011bln\u00edk\") \u00e8 un distretto della Repubblica Ceca nella regione della Boemia Centrale. Il capoluogo di distretto \u00e8 la citt\u00e0 di M\u011bln\u00edk.\nSuddivisione amministrativa.\nIl distretto conta 69 comuni:"}
{"id": "789612", "revid": "1543377", "url": "https://it.wikipedia.org/wiki?curid=789612", "title": "Distretto di Kutn\u00e1 Hora", "text": "Il distretto di Kutn\u00e1 Hora (in ceco \"okres Kutn\u00e1 Hora\") \u00e8 un distretto della Repubblica Ceca nella regione della Boemia Centrale. Il capoluogo di distretto \u00e8 la citt\u00e0 di Kutn\u00e1 Hora.\nSuddivisione amministrativa.\nIl distretto conta 88 comuni:"}
{"id": "789613", "revid": "1543377", "url": "https://it.wikipedia.org/wiki?curid=789613", "title": "Distretto di Kol\u00edn", "text": "Il distretto di Kol\u00edn (in ceco \"okres Kol\u00edn\") \u00e8 un distretto della Repubblica Ceca nella regione della Boemia Centrale. Il capoluogo di distretto \u00e8 la citt\u00e0 di Kol\u00edn.\nSuddivisione amministrativa.\nIl distretto conta 89 comuni:"}
{"id": "789614", "revid": "6066", "url": "https://it.wikipedia.org/wiki?curid=789614", "title": "Articolazioni", "text": ""}
{"id": "789616", "revid": "363629", "url": "https://it.wikipedia.org/wiki?curid=789616", "title": "Organizzazione mondiale contro la tortura", "text": "L'Organizzazione mondiale contro la tortura \u00e8 un'organizzazione non governativa sovranazionale impegnata nella difesa dei diritti umani. Lo scopo di Organizzazione mondiale contro la tortura \u00e8 di prevenire la tortura e gli altri trattamenti o punizioni crudeli, inumani e degradanti (maltrattamenti) e di promuovere, in maniera indipendente e imparziale, il rispetto dei diritti umani.\nFondata nel 1986 in Ginevra, Svizzera, l'organizzazione conta oggi una rete di oltre 200 organizzazioni non governative: denominata rete 'SOS-Tortura'. Il segretariato internazionale si trova a Ginevra, con uffici a Bruxelles e a Tunisi. "}
{"id": "789619", "revid": "74801", "url": "https://it.wikipedia.org/wiki?curid=789619", "title": "Contea di Wayne (New York)", "text": "Wayne \u00e8 una contea dell'area occidentale dello Stato di New York negli Stati Uniti.\nGeografia fisica.\nLa contea si affaccia a nord sul lago Ontario, ad est confina con la contea di Cayuga, a sud con le contee di Seneca e Ontario ed a ovest con la contea di Monroe.\nIl territorio \u00e8 prevalentemente pianeggiante. Lungo la costa del lago Ontario si apre la baia di Sodus (\"Great Sodus Bay\") in cui emergono le isole di \"Eagle\", \"LeRoy\" e \"Newark\". Un tratto di costa del lago Ontario ad est della baia, contraddistinto da falesie di argilla, \u00e8 protetto dal parco statale di \"Chimney Bluffs\".\nNell'area centrale scorre il \"Sodus Creek\" che sfocia nella baia omonima. Altri fiumi che sfociano nel lago Ontario sono il \"Wolcot Creek\" ed il \"Salmon Creek\". Nell'area meridionale scorre verso oriente il \"Ganargua Creek\". Alla confluenza del \"Canandaigua Creek\" nel Ganargua Creek \u00e8 situata la citt\u00e0 di Lyons che funge da capoluogo di Contea.\nIl canale Erie attraversa da ovest a est l'area meridionale della contea.\nStoria.\nI primi abitanti del territorio contea furono gli indiani irochesi.\nQuando fu istituita la \"Provincia di New York\" nel 1683 l'area dell'attuale contea faceva parte della contea di Albany. La contea di Wayne \u00e8 stata istituita nel 1823 congiungendo dei territori che fino ad allora avevano fatto parte delle contee di Seneca e Ontario. La contea venne nominate Wayne in onore del generale statunitense della guerra d'indipendenza Anthony Wayne."}
{"id": "789629", "revid": "256896", "url": "https://it.wikipedia.org/wiki?curid=789629", "title": "Omct", "text": ""}
{"id": "789632", "revid": "161273", "url": "https://it.wikipedia.org/wiki?curid=789632", "title": "Markarian 421", "text": "Markarian 421 (Mrk 421, Mkn 421) \u00e8 un blazar situato nella costellazione dell'Orsa Maggiore.\n\u00c8 classificabile come galassia attiva, oggetto BL Lacertae e forte sorgente di raggi gamma.\nLa distanza dalla Terra \u00e8 compresa tra 397 milioni di anni luce (redshift: z=0,0308 equivalenti a 122 M pc) e 434 milioni di anni luce (133 Mpc) il che lo rende uno dei blazar pi\u00f9 vicini alla Terra e questo fa s\u00ec che esso sia anche uno dei quasar pi\u00f9 luminosi del cielo notturno.\nData la sua notevole attivit\u00e0 si ritiene che ospiti un buco nero supermassiccio al suo centro; ha una galassia compagna (Markarian 421-5) che rifornisce di materiale i getti di gas che si originano dall'oggetto. Fu osservata tra le galassie di Markarian, da cui il nome.\nNel 1992, M. Punch del Whipple Observatory, rilev\u00f2 per la prima volta che l'oggetto emetteva raggi gamma ad altissima energia, mentre nel 1996 J. Gaidos sempre del Whipple Observatory registr\u00f2 un rapidissimo picco di emissione (della durata di 15 minuti) di questi raggi gamma altamente energetici.\nMakarian 421 che \u00e8 monitorato dal progetto Whole Earth Blazar Telescope ha mostrato un altro picco di emissione nel 2001.\nData la sua luminosit\u00e0 (magnitudine media 13,3 con minimo a 16 e massimo di 11,6), l'oggetto rientra nel campo di osservabilit\u00e0 dei telescopi amatoriali."}
{"id": "789635", "revid": "344646", "url": "https://it.wikipedia.org/wiki?curid=789635", "title": "John Chilembwe", "text": "Biografia.\nAttualmente John Chilembwe \u00e8 considerato uno degli eroi dell'indipendenza e il \"John Chilembwe Day\" (15 gennaio) \u00e8 una festa nazionale del Malawi.\nInoltre il suo volto appare in tutte le banconote di Kwacha malawiano.\nBibliografia.\nWho is John Chilembwe Chilembwe, John. , 1996"}
{"id": "789636", "revid": "2184720", "url": "https://it.wikipedia.org/wiki?curid=789636", "title": "Max Martin", "text": "Biografia.\nFiglio di una madre insegnante e di un padre poliziotto, \u00e8 divenuto famoso per aver collaborato alla realizzazione di successi nella musica pop, fra i quali alcuni singoli della celebre popstar Britney Spears, \"I Want It That Way\" dei Backstreet Boys, \"It's My Life\" dei Bon Jovi e singoli di altre popstar come Katy Perry, Kesha, Taylor Swift, i Maroon 5, The Weeknd e i Coldplay.\nCarriera.\nPrima di iniziare a lavorare nello spettacolo sfruttando la sua passione musicale ha seguito durante tutta la sua giovent\u00f9 le numerose attivit\u00e0 imprenditoriali paterne e si \u00e8 laureato in Marketing ed Economia. Ha iniziato collaborando con Britney Spears e ha scritto per lei il testo di alcuni successi tra cui la sua prima hit, \"...Baby One More Time\". Il produttore segu\u00ec la cantante nella sua carriera sino al 2001, cio\u00e8 per i primi tre album. Tra gli artisti con cui ha collaborato sono da ricordare i Backstreet Boys, i Bon Jovi, gli *N Sync, gli A-ha, i The Ark, C\u00e9line Dion e pi\u00f9 recentemente James Blunt. Inoltre ha lavorato all'EP di Kesha \"Cannibal\" e con Katy Perry. Ha inoltre collaborato al quinto album, 1989, e Reputation di Taylor Swift.\nTra il 2010 e il 2011 ha co-scritto e co-prodotto, con la cantautrice canadese Avril Lavigne, i brani \"What the Hell\", \"Smile\", \"Wish You Were Here\", e \"I Love You\" inclusi nel quarto album di Avril, intitolato \"Goodbye Lullaby\".\nNel 2011 \u00e8 tornato inoltre a lavorare per la Spears scrivendo e producendo alcuni brani del suo settimo album \"Femme Fatale\".\nA partire dal 2001 Martin \u00e8 considerato uno dei maggiori produttori di musica internazionale e una delle personalit\u00e0 pi\u00f9\ncompetenti nel mondo della musica. La sua carriera si \u00e8 fortificata quando nel 2002 Richard Branson, presidente della Virgin Jive, valut\u00f2 che a uno dei frontman dei The Ark, Jepson, serviva urgentemente un manager personale per seguire individualmente la sua immagine ed i suoi impegni professionali in modo pi\u00f9 accurato, ovvero come singolo e non solo come componente di un gruppo gestito dall'agente discografico generale Virgin Jon Gray. Visti gli ottimi rapporti che intercorrevano tra i due gi\u00e0 dalle registrazioni del debut album della band e la grande esperienza di Martin, questo \u00e8 diventato, a partire dal 2002, il manager di Jepson dei The Ark, vero e proprio fenomeno di costume in Scandinavia come star e di ottimo successo in diversi altri paesi. Nel 2014 \u00e8 uno dei produttori dell'ottavo album in studio, decimo nella sua carriera, di Jennifer Lopez, A.K.A. e ha anche scritto il secondo singolo estratto da quest'album, First Love, pubblicato il 1\u00ba maggio 2014. Nel 2018 affianca Ariana Grande in Sweetener come produttore di alcune canzoni.\nNel 2020, collabora per la prima volta con Lady Gaga e co-scrive e co-produce il suo singolo Stupid Love, tratto dal suo sesto album in studio Chromatica. Sempre nel 2020 collabora con The Weeknd e produce In Your Eyes."}
{"id": "789640", "revid": "838137", "url": "https://it.wikipedia.org/wiki?curid=789640", "title": "Partito Democratico (Lussemburgo)", "text": "Il Partito Democratico (DP, lussemburghese: \"Demokratesch Partei\", francese: \"Parti D\u00e9mocratique\", tedesco: \"Demokratische Partei\") \u00e8 un partito politico liberale del Lussemburgo.\nStoria.\n\u00c8 stato costituito nel 1944, il partito \u00e8 stato uno dei tre partiti principali del Lussemburgo, assieme al Partito Popolare Cristiano Sociale (CSV) ed al Partito Operaio Socialista Lussemburghese (LSAP).\nIl presidente del partito \u00e8 Claude Meisch, che \u00e8 succeduto a Lydie Polfer nel 2004. Altri membri principali includono Charles Goerens e Paul Helminger. Il partito \u00e8 un membro dell'Internazionale Liberale e dell'ALDE. Nel periodo 1999-2004, era il secondo partito del Lussemburgo in quanto a numero di parlamentari, con 15 seggi su 60. In quel periodo faceva parte di un governo di coalizione con il CSV. In seguito all'elezione 2004, il DP ha perso 5 seggi. Il partito inoltre \u00e8 uscito dalla coalizione col CSV ed \u00e8 stato sostituito dal LSAP.\nIl 9 ottobre 2011, viene eletto come sindaco della capitale il democratico trentottenne Xavier Bettel che fa di lui uno dei sindaci pi\u00f9 giovani a dirigere una capitale europea."}
{"id": "789645", "revid": "180559", "url": "https://it.wikipedia.org/wiki?curid=789645", "title": "Distretto di Pardubice", "text": "Il distretto di Pardubice (in ceco \"okres Pardubice\") \u00e8 un distretto della Repubblica Ceca nella regione omonima. Il capoluogo di distretto \u00e8 la citt\u00e0 di Pardubice.\nSuddivisione amministrativa.\nIl distretto conta 112 comuni:"}
{"id": "789646", "revid": "1543377", "url": "https://it.wikipedia.org/wiki?curid=789646", "title": "Distretto di Chrudim", "text": "Il distretto di Chrudim (in ceco \"okres Chrudim\") \u00e8 un distretto della Repubblica Ceca nella regione di Pardubice. Il capoluogo di distretto \u00e8 la citt\u00e0 di Chrudim.\nSuddivisione amministrativa.\nIl distretto conta 108 comuni:"}
{"id": "789647", "revid": "1543377", "url": "https://it.wikipedia.org/wiki?curid=789647", "title": "Distretto di \u00dast\u00ed nad Orlic\u00ed", "text": "Il distretto di \u00dast\u00ed nad Orlic\u00ed (in ceco \"okres \u00dast\u00ed nad Orlic\u00ed\") \u00e8 un distretto della Repubblica Ceca nella regione di Pardubice. Il capoluogo di distretto \u00e8 la citt\u00e0 di \u00dast\u00ed nad Orlic\u00ed.\nSuddivisione amministrativa.\nIl distretto conta 115 comuni:"}
{"id": "789648", "revid": "1543377", "url": "https://it.wikipedia.org/wiki?curid=789648", "title": "Distretto di Svitavy", "text": "Il distretto di Svitavy (in ceco \"okres Svitavy\") \u00e8 un distretto della Repubblica Ceca nella regione di Pardubice. Il capoluogo di distretto \u00e8 la citt\u00e0 di Svitavy.\nSuddivisione amministrativa.\nIl distretto conta 116 comuni:"}
{"id": "789649", "revid": "287204", "url": "https://it.wikipedia.org/wiki?curid=789649", "title": "Fabrizio Fontana", "text": ""}
{"id": "789654", "revid": "326822", "url": "https://it.wikipedia.org/wiki?curid=789654", "title": "La riunione", "text": ""}
{"id": "789657", "revid": "767487", "url": "https://it.wikipedia.org/wiki?curid=789657", "title": "Giovan Battista Fagiuoli", "text": "Biografia.\nStudi\u00f2 letteratura e divenne uno dei pi\u00f9 faceti e allegri poeti estemporanei della sua epoca. Fu tenuto in un certo riguardo da parte della Corte Medicea e dalle persone pi\u00f9 abbienti di Firenze, che lo accolsero volentieri a mensa e a conversazione per deliziarsi delle sue risposte frizzanti. Il Fagiuoli da ci\u00f2 ricavava onori, accoglienze e anche qualche beneficio. Si pu\u00f2 dire che egli appartenga alla tradizione bernesca, dal nome di Francesco Berni (1497/1535), poeta satirico, autore di un rifacimento dell'Orlando Innamorato, di Capitoli e Rime. La sua satira talvolta fu acuta e tagliente, raramente malvagia.\nFu sepolto a Firenze nella Basilica di San Lorenzo.\nOpere.\nElenco parziale:\nMotti, burle e facezie, una raccolta di detti.\nEpigramma satirico per i Medici, signori di Firenze.\n\"I Medici - pietosi! - ai Fiorentini\"\n\"Volendo rimediar piaghe e malanni,\"\n\"Decretaron l'effigie sui fiorini\"\n\"Del Santo Protettore, San Giovanni;\"\n\"Per\u00f2 al Santo, al di dietro delle spalle,\"\n\"Appiopparono - al solito - le palle!\"\n\"E questa fu, pei Medici, l'eguale\"\n\"Ricetta... a ogni lor male\"."}
{"id": "789669", "revid": "1543377", "url": "https://it.wikipedia.org/wiki?curid=789669", "title": "Distretto di Blansko", "text": "Il distretto di Blansko (in ceco \"okres Blansko\") \u00e8 un distretto della Repubblica Ceca nella regione della Moravia Meridionale. Il capoluogo di distretto \u00e8 la citt\u00e0 di Blansko.\nSuddivisione amministrativa.\nIl distretto conta 116 comuni:"}
{"id": "789670", "revid": "1543377", "url": "https://it.wikipedia.org/wiki?curid=789670", "title": "Distretto di B\u0159eclav", "text": "Il distretto di B\u0159eclav (in ceco \"okres B\u0159eclav\") \u00e8 un distretto della Repubblica Ceca nella regione della Moravia Meridionale. Il capoluogo di distretto \u00e8 la citt\u00e0 di B\u0159eclav.\nSuddivisione amministrativa.\nIl distretto conta 63 comuni:"}
{"id": "789677", "revid": "1543377", "url": "https://it.wikipedia.org/wiki?curid=789677", "title": "Distretto di Brno-m\u011bsto", "text": "Il distretto di Brno-m\u011bsto (in ceco \"okres Brno-m\u011bsto\") \u00e8 un distretto della Repubblica Ceca nella regione della Moravia Meridionale.\nIl distretto coincide con la citt\u00e0 di Brno ed \u00e8 l'unico distretto della Repubblica Ceca senza ulteriori suddivisioni."}
{"id": "789678", "revid": "613386", "url": "https://it.wikipedia.org/wiki?curid=789678", "title": "Distretto di Hodon\u00edn", "text": "Il distretto di Hodon\u00edn (in ceco \"okres Hodon\u00edn\") \u00e8 un distretto della Repubblica Ceca nella regione della Moravia Meridionale. Il capoluogo di distretto \u00e8 la citt\u00e0 di Hodon\u00edn.\nSuddivisione amministrativa.\nIl distretto conta 82 comuni:"}
{"id": "789680", "revid": "1543377", "url": "https://it.wikipedia.org/wiki?curid=789680", "title": "Distretto di Vy\u0161kov", "text": "Il distretto di Vy\u0161kov (in ceco \"okres Vy\u0161kov\") \u00e8 un distretto della Repubblica Ceca nella regione della Moravia Meridionale. Il capoluogo di distretto \u00e8 la citt\u00e0 di Vy\u0161kov.\nSuddivisione amministrativa.\nIl distretto conta 79 comuni:"}
{"id": "789681", "revid": "810736", "url": "https://it.wikipedia.org/wiki?curid=789681", "title": "Risate registrate", "text": "Le risate registrate, dette anche risate finte o risate gregarie, sono un effetto speciale di sitcom e programmi televisivi.\nFunzione.\nLe risate finte vengono pre-registrate in studio e vengono inserite in sitcom e programmi televisivi e radiofonici in accompagnamento a gag, battute e momenti comici.\nSono state introdotte per la prima volta negli anni cinquanta negli Stati Uniti con lo scopo di ricreare la presenza di un pubblico vero, come avviene negli spettacoli dal vivo. Oggi il loro obiettivo \u00e8 suscitare empatia nello spettatore, inducendolo a ridere in corrispondenza di momenti particolari della rappresentazione componendo circa il 60% della risata dello spettatore, a volte al posto delle risate possono esserci anche suoni completamente diversi, che vanno sempre a fare riferimento ad un pubblico vero; come lo stupore, il disgusto, la compassione e il plauso."}
{"id": "789682", "revid": "1543377", "url": "https://it.wikipedia.org/wiki?curid=789682", "title": "Distretto di Znojmo", "text": "Il distretto di Znojmo (in ceco \"okres Znojmo\") \u00e8 un distretto della Repubblica Ceca nella regione della Moravia Meridionale. Il capoluogo di distretto \u00e8 la citt\u00e0 di Znojmo.\nSuddivisione amministrativa.\nIl distretto conta 144 comuni:"}
{"id": "789683", "revid": "122083", "url": "https://it.wikipedia.org/wiki?curid=789683", "title": "Doroteismo", "text": ""}
{"id": "789686", "revid": "1114711", "url": "https://it.wikipedia.org/wiki?curid=789686", "title": "Sergejs Naumovs", "text": "Giocava nel ruolo di portiere.\nCarriera.\nIl suo esordio tra i professionisti avviene nella stagione 1990-91 tra le file della Dinamo Riga, nel campionato ancora sovietico. Pass\u00f2 poi al glorioso CSKA Mosca con cui gioca per due stagioni (l'ultima del campionato sovietico e la prima dell'International Hockey League champions) e conquista la nazionale lettone, con cui partecipa ai vittoriosi mondiali di gruppo C (seguiranno poi due mondiali di gruppo B, nel 1994 e 1995.\nDopo una stagione con un'altra squadra di Riga, i Pardaugava Riga, e un altro mondiale, questa volta di gruppo B, Naumovs pass\u00f2 in Nord America, in CHL con gli Oklahoma City Blazers.\nRimane negli Stati Uniti fino al 2001, dividendosi tra IHL, WCHL e ECHL. Nel corso di quelle stagioni si aggiudica alcuni premi: miglior portiere in WCHL nel 1995-96, miglior portiere dei play-off WCHL nel 1995-96 e 1997-98. Una curiosit\u00e0, nella sua stagione ai Greensboro Generals in ECHL (2000-01), mise a segno il primo \"shoot-out\" nella storia di quella squadra (13 ottobre 2000).\nNel 2000 partecipa con la sua nazionale per la prima volta ai mondiali maggiori.\nAlla fine del 2000-01 torn\u00f2 in Europa, in Svezia prima al Leksands IF, al Djurg\u00e5rdens IF nella stagione successiva.\nRitorn\u00f2 poi in Russia. Per due stagioni resta all'SKA San Pietroburgo (la prima stagione da titolare, la seconda in parte in prima squadra, in parte nella seconda, che milita nella terza serie russa).\nNel 2004-05 fu ancora in Russia: cominci\u00f2 la stagione nella seconda squadra del Salavat Yulayev (terza serie) per poi passare in prima squadra (nella massima serie) ed essere infine ceduto al Vityaz Podolsk (\"Vysshaya Liga\", la seconda serie russa).\nNel 2005-06 \u00e8 ancora in \"Vysshaya Liga\", prima al Khimik Voskresensk, poi al Torpedo Ni\u017enij Novgorod.\nNel corso di quegli anni con la nazionale lettone partecipa anche ai mondiali maggiori, 2001, 2002, 2003, 2004, 2006, 2007, 2008 e 2009, ed ai Giochi olimpici di e .\nRimasto senza squadra, a stagione 2006-07 iniziata, si \u00e8 accasato all'Hockey Club Bolzano con cui si \u00e8 aggiudicato la Coppa Italia. Dopo una sola stagione si \u00e8 trasferito prima nel campionato bielorusso, all'HK Gomel, poi (dal 2008-2009) in Kontinental Hockey League con la Dinamo Riga."}
{"id": "789693", "revid": "16758", "url": "https://it.wikipedia.org/wiki?curid=789693", "title": "Sergei Naumov", "text": ""}
{"id": "789698", "revid": "1543377", "url": "https://it.wikipedia.org/wiki?curid=789698", "title": "Distretto di \u017d\u010f\u00e1r nad S\u00e1zavou", "text": "Il distretto di \u017d\u010f\u00e1r nad S\u00e1zavou (in ceco \"okres \u017d\u010f\u00e1r nad S\u00e1zavou\") \u00e8 un distretto della Repubblica Ceca nella regione di Vyso\u010dina. Il capoluogo di distretto \u00e8 la citt\u00e0 di \u017d\u010f\u00e1r nad S\u00e1zavou.\nSuddivisione amministrativa.\nIl distretto conta 174 comuni:"}
{"id": "789699", "revid": "1543377", "url": "https://it.wikipedia.org/wiki?curid=789699", "title": "Distretto di T\u0159eb\u00ed\u010d", "text": "Il distretto di T\u0159eb\u00ed\u010d (in ceco \"okres T\u0159eb\u00ed\u010d\") \u00e8 un distretto della Repubblica Ceca nella regione di Vyso\u010dina. Il capoluogo di distretto \u00e8 la citt\u00e0 di T\u0159eb\u00ed\u010d.\nSuddivisione amministrativa.\nIl distretto conta 167 comuni:"}
{"id": "789700", "revid": "1543377", "url": "https://it.wikipedia.org/wiki?curid=789700", "title": "Distretto di Pelh\u0159imov", "text": "Il distretto di Pelh\u0159imov (in ceco \"okres Pelh\u0159imov\") \u00e8 un distretto della Repubblica Ceca nella regione di Vyso\u010dina. Il capoluogo di distretto \u00e8 la citt\u00e0 di Pelh\u0159imov.\nSuddivisione amministrativa.\nIl distretto conta 120 comuni:"}
{"id": "789701", "revid": "1543377", "url": "https://it.wikipedia.org/wiki?curid=789701", "title": "Distretto di Jihlava", "text": "Il distretto di Jihlava (in ceco \"okres Jihlava\") \u00e8 un distretto della Repubblica Ceca nella regione di Vyso\u010dina. Il capoluogo di distretto \u00e8 la citt\u00e0 di Jihlava.\nSuddivisione amministrativa.\nIl distretto conta 123 comuni:"}
{"id": "789702", "revid": "1543377", "url": "https://it.wikipedia.org/wiki?curid=789702", "title": "Distretto di Havl\u00ed\u010dk\u016fv Brod", "text": "Il distretto di Havl\u00ed\u010dk\u016fv Brod (in ceco \"okres Havl\u00ed\u010dk\u016fv Brod\") \u00e8 un distretto della Repubblica Ceca nella regione di Vyso\u010dina. Il capoluogo di distretto \u00e8 la citt\u00e0 di Havl\u00ed\u010dk\u016fv Brod.\nSuddivisione amministrativa.\nIl distretto conta 120 comuni:"}
{"id": "789705", "revid": "106908", "url": "https://it.wikipedia.org/wiki?curid=789705", "title": "500 Miglia di Indianapolis 1951", "text": "La 500 Miglia di Indianapolis disputatasi il 30 maggio 1951 sul classico Circuito di Indianapolis per un totale di 200 giri (804,6\u00a0km) fu la 35\u00aa edizione della corsa, valida anche per il Campionato mondiale di Formula 1 quale seconda corsa della stagione del 1951.\nVi presero parte solo piloti statunitensi e la vittoria and\u00f2 a Lee Wallard che guidava una Kurtis Kraft-Offenhauser; lo stesso pilota ottenne anche il giro pi\u00f9 veloce in corsa in 1:07.260, alla media di 215.326 km/h. Al secondo e al terzo posto giunsero altre vetture gemelle, la prima condotta da Mike Nazaruk al posto d'onore e l'altra condivisa da Manny Ayulo e Jack McGrath che si divisero i 4 punti validi per il Campionato mondiale piloti di Formula 1 destinati al terzo in classifica.\nNote.\n\"Salvo indicazioni diverse le classifiche sono tratte da \""}
{"id": "789708", "revid": "767487", "url": "https://it.wikipedia.org/wiki?curid=789708", "title": "Mato Grosso (film)", "text": "Mato Grosso (\"Medicine Man\") \u00e8 un film del 1992 diretto da John McTiernan. Girato in Messico, in una zona molto simile alla foresta amazzonica, il film si avvale di veri indios come comparse. Il titolo originale \"The Medicine Man\", allude al personaggio di Sean Connery, considerato dagli indios della trib\u00f9 un \"taumaturgo\".\nTrama.\nUna societ\u00e0 farmaceutica invia la ricercatrice statunitense Rae Crane nella foresta pluviale amazzonica per individuare il medico Robert Campbell, ritiratosi a vivere nella pi\u00f9 profonda foresta. Una volta trovato l'uomo, questi la caccia ma lei si rifiuta di andare via dato il lungo viaggio e la stanchezza. Il medico si trova cos\u00ec costretto ad ospitarla ma il loro rapporto, sin dall'inizio, \u00e8 molto difficile per i loro caratteri opposti: lei cinica donna in carriera, lui disilluso da tutto.\nRobert fa sapere a Rae di aver trovato un miracoloso farmaco per la cura del cancro ma i suoi tentativi di sintetizzare il composto hanno fallito; perci\u00f2 isola un derivato di una specie di Bromeliaceae con l'intento di trovare la sua fonte. Rae lo aiuta nelle ricerca per trovare le informazioni necessarie per il farmaco per poterlo cos\u00ec vendere capendo inoltre che questi fiori non hanno poteri curativi.\nNel villaggio, Campbell decide di provare il siero con un ragazzo ma Rae, che voleva prima capirne tutti gli effetti, lo convince a non farlo. Le condizioni peggiorano e cos\u00ec lei cede e la mattina seguente il ragazzo migliora. Il villaggio per\u00f2 \u00e8 in tumulto poich\u00e9 la strada di accesso \u00e8 quasi completata e cos\u00ec Campbell cerca di convincere i lavoratori della societ\u00e0 di fermare la costruzione ma questi rifiutano. In preda alla disperazione e non riuscendo ad individuare l'elemento mancante, Rae gestisce il cromatografo ancora una volta e per caso scopre che la fonte della cura non \u00e8 il fiore, ma una specie di rara formica indigena alla foresta pluviale. Nella lotta per fermare gli operai, un bulldozer sfugge al controllo provocando un incendio che distrugge il villaggio.\nIl giorno successivo, Crane invia a Campbell nuove attrezzature e l'assistente di ricerca che aveva originariamente richiesto. Lo trova e consegna il suo mantello a Campbell e Rae accetta di continuare a lavorare con lui in cambio del riconoscimento per aver scoperto la fonte del composto."}
{"id": "789714", "revid": "287204", "url": "https://it.wikipedia.org/wiki?curid=789714", "title": "Regione di Zlin", "text": ""}
{"id": "789718", "revid": "125985147", "url": "https://it.wikipedia.org/wiki?curid=789718", "title": "Papa Pio IX", "text": "Il suo pontificato, di 31 anni, 7 mesi e 23 giorni, rimane il pi\u00f9 lungo della storia della Chiesa cattolica dopo quello tradizionalmente attribuito a san Pietro. Fu terziario francescano ed \u00e8 stato proclamato beato nel 2000.\nBiografia.\nGiovinezza.\nNato il 13 maggio 1792 a Senigallia con il nome di Giovanni Maria Battista Pietro Pellegrino Isidoro Mastai-Ferretti, fu il nono figlio di Girolamo Benedetto Gaspare (membro della famiglia dei conti Mastai-Ferretti, 1750-1833) e Caterina Antonia Maddalena Solazzi. Venne battezzato lo stesso giorno di nascita nel Duomo della citt\u00e0 dallo zio canonico Angelo Mastai Ferretti.\nRicevette la cresima il 9 giugno 1799 dal cardinale Bernardino Honorati, vescovo di Senigallia, e la prima comunione il 2 febbraio 1803.\nComp\u00ec gli studi classici nel celebre collegio dei Nobili di Volterra, diretto dai padri scolopi, dal 1803 al 1808; gli studi furono comunque sospesi per improvvisi e ripetuti attacchi epilettici, causati da un pregresso trauma cranico riportato in un gravissimo incidente in cui incorse cadendo in un torrente nell'ottobre 1797.\nIn quegli anni, fu spesso ospite a Mondolfo dalla sorella, andata in sposa a un rampollo della nobile famiglia Giraldi della Rovere, dilettandosi con buoni risultati nel gioco del pallone col bracciale assieme ad altri ragazzi del luogo. Nel 1812, la malattia gli fece ottenere l'esonero dalla chiamata di leva nelle Guardie d'onore del Regno d'Italia. Dal 1814 fu ospite a Roma dello zio Paolino Mastai Ferretti, canonico di San Pietro, e qui prosegu\u00ec gli studi di filosofia e di teologia nel Collegio Romano. Nel 1815 entr\u00f2 a far parte della Guardia Nobile Pontificia ma, a causa del suo male, ne fu presto dimesso. Profondamente amareggiato, in quell'occasione conobbe un giovane Vincenzo Pallotti che lo consol\u00f2 e gli vaticin\u00f2 il pontificato. Lo stesso anno si rec\u00f2 in pellegrinaggio a Loreto dove incontr\u00f2 papa Pio VII il quale voleva ringraziare la Madonna per la propria liberazione da Napoleone. Quando il giovane Mastai Ferretti gli confid\u00f2 la malattia che da anni lo assediava, il pontefice gli disse: \"Crediamo che questo crudele male non vi tormenter\u00e0 mai pi\u00f9\"; in effetti, dopo tale visita col Papa, non ebbe pi\u00f9 attacchi epilettici e attribu\u00ec la guarigione alla grazia ricevuta dalla Vergine di Loreto.\nDopo la caduta di Napoleone Bonaparte, torn\u00f2 a Roma al seguito di Pio VII e frequent\u00f2 l'Universit\u00e0 romana. In questo periodo fu seminarista e si prodig\u00f2 presso il \"Tata Giovanni\", un ospizio per i ragazzi abbandonati che ricevevano un'educazione, un'istruzione e imparavano un mestiere. Fu tra questi futuri falegnami, sarti, calzolai che cominci\u00f2 il suo apostolato per i poveri che lo segner\u00e0 sempre nella sua vita.\nEssendo guarito dalla malattia, pot\u00e9 continuare i suoi studi. Il 5 gennaio 1817 prese gli ordini minori, il 20 dicembre 1818 venne ordinato suddiacono e il 6 marzo 1819 diacono.\nIl 10 aprile 1819 fu ordinato sacerdote dal cardinale Fabrizio Sceberras Testaferrata, vescovo di Senigallia. Celebr\u00f2 la prima messa il giorno dopo, giorno della Pasqua, nella chiesa del \"Tata Giovanni\", sant'Anna dei Falegnami, tra i suoi poveri. Si dedic\u00f2 all'apostolato nella sua citt\u00e0 natale e contemporaneamente fu direttore del \"Tata Giovanni\", a Roma.\nDichiar\u00f2 di non volere cariche ecclesiastiche e profess\u00f2 nel terzo ordine francescano, nella chiesa romana di San Bonaventura al Palatino dove si ritirava a pregare. All'interno una lapide in marmo ricorda la professione del futuro Pontefice.\nDal luglio 1823 al giugno 1825 fece parte, per volere di papa Pio VII, di una missione diplomatica in Cile, guidata dal delegato apostolico Giovanni Muzi. Si pu\u00f2 dire quindi che il futuro Pio IX fu il primo papa ad aver messo piede nelle Americhe. La missione giunse a Santiago del Cile il 5 marzo 1824. Qui per\u00f2 la delegazione si trov\u00f2 di fronte a un duro governo anticlericale che la osteggi\u00f2 con ogni mezzo. Durante il soggiorno in Cile Mastai Ferretti si prodig\u00f2 per gli ammalati e per amministrare i sacramenti. Diede conforto e aiuto a un ufficiale inglese protestante, gravemente malato. Il 19 ottobre la missione lasci\u00f2 il Cile. Il mese successivo giunse a Montevideo, capitale dell'Uruguay. Qui rimase per due mesi e mezzo. Successivamente part\u00ec per l'Italia, dove giunse nel giugno 1825.\nMastai Ferretti si ferm\u00f2 per alcuni mesi nella nativa Senigallia. Poi papa Leone XII gli confer\u00ec l'incarico di dirigere l'ospizio di San Michele a Ripa, dove si accudivano anziani, ex-meretrici e giovani abbandonati.\nArcivescovo di Spoleto.\nNonostante il suo proposito di non volere cariche, fu comunque nominato dal papa nel 1827, a soli 35 anni di et\u00e0, arcivescovo di Spoleto. Fu consacrato il 3 giugno dal cardinale Castiglioni, futuro papa Pio VIII, nella chiesa romana di San Pietro in Vincoli. A Spoleto applic\u00f2 l'esperienza del \"Tata Giovanni\" fondando anche in questa citt\u00e0 un istituto analogo. Mostr\u00f2 rigore per la disciplina religiosa e molta carit\u00e0 per i poveri, arrivando a impegnare i propri mobili per aiutare i pi\u00f9 bisognosi.\nDurante l'insurrezione del 1831 fu nominato delegato straordinario di Spoleto e Rieti e con un'abile mediazione salv\u00f2 la citt\u00e0 da un inutile spargimento di sangue. Convinse i generali pontifici a non aprire il fuoco e ai rivoltosi concesse, alla deposizione delle armi, soldi e passaporti. Tale atteggiamento di moderazione contribu\u00ec, al momento della sua elezione a papa, a far pensare ai patrioti italiani che fosse uomo di idee liberali e aperto alla causa nazionale.\nIn tale periodo salv\u00f2 la vita al ventitreenne Carlo Luigi Napoleone Bonaparte, il futuro Napoleone III, che stava per essere fatto prigioniero dagli austriaci proprio a Spoleto.\nIl 13 gennaio 1832 la citt\u00e0 di Spoleto sub\u00ec un grave terremoto. Essendo vescovo diresse subito gli aiuti, organizzando un piano specifico e andando di persona sui luoghi del disastro.\nDa allora si impegn\u00f2 per la ricostruzione nel pi\u00f9 breve tempo possibile, prima del sopraggiungere dell'inverno, ottenendo fondi da papa Gregorio XVI.\nVescovo di Imola e cardinale.\nIn considerazione dei successi in Umbria nel 1832, papa Gregorio XVI lo invi\u00f2 nella sanguigna e rivoltosa Romagna, nominandolo vescovo di Imola. Il futuro pontefice si dedic\u00f2 a questo nuovo magistero con particolare impegno, tanto che la sua opera fu premiata alcuni anni pi\u00f9 tardi, quando all'et\u00e0 di soli quarantotto anni fu creato cardinale - sempre da Gregorio XVI - nel concistoro del 14 dicembre 1840.\nIl conclave del 1846.\nIl conclave del 1846, che segu\u00ec la morte di papa Gregorio XVI, fu l\u2019ultimo in cui i cardinali italiani ebbero un peso preponderante sul Collegio cardinalizio: il conclave, infatti, ebbe inizio prima che i cardinali stranieri potessero raggiugnere Roma, questo per evitare che parte della popolazione potesse diventare violenta. I partecipanti, solo 50 cardinali dei 62 aventi diritto, si divisero in due gruppi che sostenevano uno il cardinale Luigi Lambruschini, gi\u00e0 segretario di Stato durante il pontificato di Gregorio XVI, di idee conservatrici, e l'altro il cinquantenne cardinale Mastai Ferretti.\nAl primo scrutinio Lambruschini ottenne 15 voti e Mastai 13, al secondo questi ottenne 17 voti. Dopo neanche quarantotto ore dall'apertura del conclave, la sera del 16 giugno, al quarto scrutinio, Mastai Ferretti ricevette 36 voti ottenendo cos\u00ec la maggioranza necessaria per essere eletto papa. Mastai, con la pi\u00f9 assoluta calma, accett\u00f2 l'elezione e, in onore del predecessore Pio VIII, prese il nome di Pio IX.\nL'elezione di Mastai fu una sorpresa sia per i cittadini romani sia per l'Europa intera. I cittadini esultavano perch\u00e9 ricordavano gli anni passati da Mastai in provincia e gli esponenti degli stati nazionali furono contenti poich\u00e9 Mastai era considerato un moderato e non favoriva una particolare nazione. Addiriturra l'ambasciatore francese a Roma ebbe da esultare \u00abIl papa \u00e8 fatto e liberale, [...]!\u00bb, mentre il cancelliere austriaco Klemens von Metternich afferm\u00f2 che la notizia dell'elezione di Mastai gli procur\u00f2 \u00abuna soddisfazione viva e legittima\u00bb.\nPontificato.\nI primi anni.\nIl 16 luglio 1846 Pio IX prese il suo primo provvedimento concedendo l'amnistia per i reati politici. Era costume dell'epoca per il pontefice neoeletto concedere indulgenze per chi avesse commesso reati. Tutti i cardinali tranne Luigi Lambruschini si dichiararono favorevoli al provvedimento, mentre il cancelliere Klemens von Metternich consigli\u00f2 al pontefice di specificare bene alla popolazione la differenza che incorreva tra amnistia e perdono. Gli amnistiati, da cui furono esclusi i dipendenti statali, gli ufficiali e gli ecclesiastici, furono in totale 894, di cui solo 564 firmarono la promessa di fedelt\u00e0. Insieme all'amnistia furono concessi anche premi a quelle persone che si distinsero nella repressione dei moti di Rimini del 20 dicembre 1843 scatenati da liberali sammarinesi. Questa azione di Pio IX gli confer\u00ec un'immediata popolarit\u00e0. Dato anche il fatto che la popolazione riconosceva come liberali i prelati anche solo aperti , Pio IX ottenne la fama di \u00abpapa liberale\u00bb.\nNei primi anni di pontificato govern\u00f2 lo Stato Pontificio con una progressiva apertura alle richieste liberali della popolazione. Fu l'epoca delle grandi riforme dello Stato Pontificio: la Consulta di Stato (istituita il 19 aprile 1847), la libert\u00e0 agli ebrei, la libert\u00e0 di circolazione dei giornali (15 marzo 1847), l'istituzione di nuove casse di risparmio (Cassa di Risparmio di Civitavecchia), unita a una moderazione della censura preventiva, l'inizio delle ferrovie e la costituzione del Municipio di Roma. Promosse inoltre la costituzione di una Lega doganale tra gli Stati italiani preunitari, che rappresent\u00f2 il pi\u00f9 importante tentativo politico-diplomatico dell'epoca volto a realizzare l'unit\u00e0 d'Italia per vie federali. L'istituzione della Guardia civica, il 5 luglio, provoc\u00f2 le dimissioni del Segretario di Stato, Tommaso Pasquale Gizzi, che si era dimostrato contrario al provvedimento.\nIl primo presidente del Consiglio fu il cardinal Gabriele Ferretti. Il 5 luglio ricostitu\u00ec la Guardia Civica, che era stata sciolta durante la parentesi napoleonica.Il 2 gennaio 1848 nacque il nuovo governo, affidato al cardinale Giuseppe Bofondi, che proveniva da ambienti con simpatie liberali e che apr\u00ec, per la prima volta, il governo a rappresentanti laici (a Giuseppe Pasolini Dall'Onda fu affidata la delega \"per il Commercio, l\u2019agricoltura, l\u2019industria e le belle arti\").\nI moti del 1848.\nIl 14 marzo 1848, a seguito dei moti rivoluzionari che avevano investito fin dall'inizio dell'anno tutta l'Europa, papa Pio IX concesse la costituzione (\"Statuto Fondamentale pel Governo Temporale degli Stati della Chiesa\"), seguendo l'esempio del sovrano delle Due Sicilie. Lo Statuto istituiva due Camere legislative e apriva le istituzioni (sia legislative sia esecutive) ai laici.\nAlla fine dello stesso mese, in occasione delle Cinque giornate di Milano giunsero al pontefice forti pressioni per seguire l'esempio del Granduca di Toscana e del Re di Napoli, che avevano inviato proprie truppe al fronte. Pio IX permise soltanto la costituzione di un esercito di volontari, con la sola missione di proteggere i confini dello Stato con il Regno Lombardo-Veneto (Impero austriaco). Furono formati due corpi: uno, di soldati regolari, comandato dal generale Giovanni Durando (1804-1869) fratello del generale Giacomo Durando, l'altro di volontari, comandato dal generale Andrea Ferrari. Lo Stato Pontificio si trov\u00f2 di fatto impegnato in una guerra contro l'Austria, potenza cattolica, per l'indipendenza italiana. Il 17 aprile fu convocata una commissione di cardinali per discutere della situazione. La commissione persuase il Papa a ritirare il proprio appoggio alla coalizione.\nIl 29 aprile 1848 Pio IX, con l'allocuzione \"Non semel\" al concistoro dei cardinali mise in evidenza la particolare posizione del Papa che, come capo della Chiesa universale e allo stesso tempo capo di uno Stato italiano, non poteva mettersi in guerra contro un regno cattolico: \"Fedeli agli obblighi del nostro supremo apostolato, Noi abbracciamo tutti i Paesi, tutte le genti e Nazioni in un istintivo sentimento di paterno affetto\".\nLo scoppio della rivoluzione.\nDopo le dimissioni del presidente del Consiglio Odoardo Fabbri (15 settembre), il pontefice nomin\u00f2, avendo considerato le sue qualit\u00e0, suo successore Pellegrino Rossi, gi\u00e0 ministro dell'interno e convinto federalista.\nQuest'atto pu\u00f2 essere visto come un tentativo da parte del pontefice di cercare un compromesso con le forze rivoluzionarie interne allo Stato Pontificio, oltre ad un tentativo di portare avanti il progetto federativo iniziato con la Lega Doganale. Il programma di Rossi cercava di conciliare le istanze rivoluzionarie da un lato e le esigenze pontificie dall'altro, ma il progetto federalista era inviso a chi voleva unire l'Italia in uno stato centralizzato sul modello francese. Inoltre, il fatto che Rossi mirasse a una confederazione di Stati, significava affermare la piena autonomia dello Stato della Chiesa e rimanere neutrali nel caso di un'eventuale ripresa della guerra tra Carlo Alberto e Leopoldo II contro l'esercito di Radetzky.\nNel nuovo governo, entrato in carica il 16 settembre, le cariche furono cos\u00ec ripartite:\nNel giro di pochi mesi, Rossi avvi\u00f2 la riorganizzazione delle Finanze e dell'esercito. Il ministero delle Armi fu assegnato al generale Zucchi[2], che avvi\u00f2 la riorganizzazione delle forze armate pontificie. Rossi, dal canto suo, fu impegnato negli affari interni dello Stato. Il governo progett\u00f2 nuove strade ferrate e decise di collegare via telegrafo le citt\u00e0 di Civitavecchia, Roma, Ancona, Ferrara e Bologna.\nLa mattina del 15 novembre 1848, giorno di riapertura del Parlamento, Rossi fu accoltellato sulle scale del Palazzo della Cancelleria; il suo assassinio fu l'inizio della serie di eventi che portarono alla proclamazione della Repubblica Romana. Successive indagini hanno messo in evidenza che la morte di Rossi sarebbe stata decisa dalla Carboneria romana, probabilmente spaventata da un possibile successo della politica di Rossi, ed eseguita da Luigi Brunetti, uno dei figli di Angelo Brunetti detto \"Ciceruacchio\".\nAbbandono di Roma (1848-49).\nA seguito dell'assassinio del Rossi i rivoluzionari, guidati da Ciceruacchio, pretesero di dettare condizioni per la formazione del nuovo governo. Pio IX, non volendo scendere a patti con essi, ma avendo capito che un'azione repressiva avrebbe potuto innescare una guerra civile, decise di lasciare Roma.\nIl 24 novembre 1848 il pontefice part\u00ec nottetempo, vestito da semplice sacerdote, con destinazione Gaeta, nel territorio del Regno delle Due Sicilie. Invitato da Luigi Napoleone, a quel tempo presidente della neo-costituita Seconda Repubblica francese, a trasferirsi nella sua nazione, prefer\u00ec rimanere in territorio italiano. Rese note le sue ragioni con una \"Lettera aperta ai sudditi e a tutti gli uomini di buona volont\u00e0\", in cui afferm\u00f2:\nDurante la permanenza nel Regno delle Due Sicilie, il Papa speriment\u00f2 per la prima volta un viaggio in treno sulla linea Napoli-Nocera (8 settembre 1849) e visit\u00f2 le officine ferroviarie di Pietrarsa il 23 settembre 1849.\nLa Repubblica Romana, diretta dal triumvirato composto da Giuseppe Mazzini, Aurelio Saffi e Carlo Armellini, pur nella sua breve vita riusc\u00ec a emanare una costituzione, che riservava comunque ampie garanzie al Pontefice. Pio IX si appell\u00f2 alle potenze straniere affinch\u00e9 gli fosse restituito il potere temporale. Rispose la Francia repubblicana del Bonaparte: fu inviato un corpo di spedizione di 7.000 soldati al comando del generale Oudinot. Il 30 aprile 1849 i francesi furono sconfitti da Garibaldi nella battaglia di Porta Cavalleggeri; tuttavia i francesi, grazie a nuovi copiosi rinforzi, riuscirono a vincere la tenace resistenza romana e a far breccia nelle mura del Gianicolo, conquistando Roma il 30 giugno 1849 (in cui fecero ingresso il 3 luglio). Il papa programm\u00f2 un lento rientro a Roma. Soggiorn\u00f2 a Portici dal 7 settembre fino al 4 aprile 1850. Poi si mise in viaggio, toccando varie localit\u00e0 dello Stato per otto giorni. Fece il suo ingresso nell'Urbe il 12 aprile 1850. Acclamato dalla folla, si diresse in Vaticano, scelto come sua nuova residenza in luogo del Quirinale.\nIl ritorno a Roma.\nPio IX, dopo un esilio di diciassette mesi, al rientro a Roma fece seguire una profonda opera di restaurazione, annullando parecchi atti della Repubblica Romana: abol\u00ec la Costituzione, ripristin\u00f2 la pena di morte che era stata soppressa, fece abbattere la statua eretta in memoria di Giordano Bruno, ripristin\u00f2 l'isolamento degli ebrei nel Ghetto con relativi balzelli e divieti.\nQuando Pio IX rientr\u00f2 a Roma, nel 1850, la situazione dello Stato era peggiorata: il bilancio presentava un deficit di ben due milioni di scudi. Le finanze erano vicine al dissesto. L'amministrazione pontificia, ripreso il controllo dell'economia, cominci\u00f2 un'opera di risanamento che port\u00f2 in otto anni al pareggio di bilancio. Il carico fiscale dei cittadini era molto al di sotto della media europea, il che si tradusse in un afflusso di residenti stranieri a Roma, molti dei quali non cattolici, che cre\u00f2 problemi in quanto il loro culto pubblico non era permesso. Il papato reag\u00ec con nuove tasse sui consumi per articoli di lusso e sulla birra, e un'esenzione dalle tasse immobiliari di case a basso costo per residenti a lungo termine. Un problema dopo il 1850 fu la moneta senza valore introdotta dal governo rivoluzionario repubblicano nel 1848 che fu accettata e scambiata a un valore inferiore dal tesoro papale. Molte critiche alle politiche economiche di Pio IX includevano l'argomento secondo cui il Papa manteneva a Roma vaste aree per l'agricoltura e la silvicoltura a spese del potenziale sviluppo industriale.\nPio IX continu\u00f2 poi la politica riformista gi\u00e0 attuata nei primi due anni di pontificato: il 14 agosto 1850 stabil\u00ec disposizioni per tutto lo Stato Pontificio per la tutela e formazione dei sordomuti, mentre il 12 settembre 1850 con un \"motu proprio\" riordin\u00f2 il Consiglio di Stato (che nello Statuto compariva come organo meramente tecnico), istitu\u00ec una nuova Consulta delle Finanze ed elarg\u00ec una nuova e pi\u00f9 ampia amnistia.\nIl decennio successivo al 1850 vide una crescita economica costante nello Stato Pontificio, come nel resto degli Stati italiani. L'agricoltura era fondata sulla coltivazione di canapa e seta, che venivano esportate in notevole quantit\u00e0. Tutto il commercio, interno ed estero, benefici\u00f2 della fase di crescita dell'economia. Successivamente Pio IX stanzi\u00f2 degli investimenti per favorire lo sviluppo dello Stato. Fra le principali opere pubbliche cominciate o portate a compimento nello Stato della Chiesa a met\u00e0 dell'Ottocento vi furono:\nNel gennaio 1852 lo Stato della Chiesa fu il primo in Italia, con Firenze, Modena e Parma, a introdurre l'uso del francobollo. I dati del censimento del 1853 mostravano che, su una superficie di 41.295\u00a0km\u00b2, viveva una popolazione di 3.124.668 abitanti. Lo Stato Pontificio era il terzo Stato italiano per superficie e il secondo per popolazione (dopo i Regni di Napoli e Sardegna).\nNel 1859, Pio IX ordin\u00f2 la creazione di un codice penale unificato. Ordin\u00f2 anche una riforma delle carceri papali e delle case penali. La polizia fu sottoposta al Segretario di Stato e ricevette pi\u00f9 autorit\u00e0 e potere contribuendo a una significativa riduzione della criminalit\u00e0 ma anche ad accuse di parzialit\u00e0. L'istruzione non era obbligatoria nello Stato Pontificio e l'istruzione secondaria era in gran parte in mani private o nel controllo di istituti cattolici e ordini religiosi. Durante il suo pontificato, Pio IX intraprese sforzi innovativi creando nuove scuole per disabili e scuole serali per le persone per migliorare la loro istruzione dopo il lavoro. Vennero erette anche scuole per bambini attive tutto il giorno, garantendo cos\u00ec l'accudimento dei figli i cui genitori erano assenti durante l'orario di lavoro. In ambito universitario, Pio IX aument\u00f2 gli stipendi del personale universitario e aggiunse la geologia, le scienze agrarie, l'archeologia, l'astronomia e la botanica alle materie di insegnamento. Fu aperta una nuova clinica ostetrica, diversi musei e un osservatorio astronomico. Gli studenti di teologia furono sottoposti a una formazione pi\u00f9 rigorosa e gli studenti di paesi stranieri beneficiarono di sostegno finanziario.\nPio IX era un mecenate delle arti come la maggior parte dei suoi predecessori. Sosteneva generosamente tutte le espressioni di arte, architettura, pittura, scultura, musica, oreficeria, ramai e altro, e distribuiva numerosi premi ai suoi rappresentanti. I due teatri di Roma erano esentati da ogni censura papale. Grandi sforzi furono intrapresi per restaurare muri storici, fontane, strade e ponti. Ordin\u00f2 lo scavo di siti romani, cosa che port\u00f2 a molte importanti scoperte. Ordin\u00f2 il rafforzamento del Colosseo, che in quel momento minacciava di crollare. Grandi somme furono spese nella scoperta di catacombe cristiane, per le quali Pio cre\u00f2 una nuova commissione archeologica nel 1853. Un grande successo durante il suo pontificato furono i ritrovamenti delle catacombe di San Callisto, che includevano tombe, testi e dipinti completamente sconosciuti. Fuori Roma, Pio restaur\u00f2 i monumenti etruschi e antichi romani a Perugia, Ostia, Benevento, Ancona e Ravenna.\nNei due decenni che precedettero l'annessione dello Stato Pontificio al Regno d'Italia, furono in massima parte completati i lavori di bonifica dell'Agro romano e cominciati quelli relativi alla rete idrica per il soddisfacimento del fabbisogno di acqua potabile degli abitanti di Roma che tuttavia vennero portati a compimento solo dopo l'unione della citt\u00e0 allo Stato italiano. Nello stesso periodo fu notevole il suo impegno contro il processo di secolarizzazione in corso nella societ\u00e0 del suo tempo. Pio IX firm\u00f2 trattati bilaterali (concordati) con numerosi stati europei: Russia (1847), Regno di Spagna (1851), Granducato di Baden (1853), Impero austriaco (Concordato del 1855), Regno del Portogallo (1857), Regno di W\u00fcrttemberg (1857).\nL'8 dicembre 1854 proclam\u00f2 il dogma dell'Immacolata concezione con la bolla \"Ineffabilis Deus\", tradotta in 400 lingue e dialetti.\nLa campagna piemontese del 1860 e l'unit\u00e0 d'Italia.\nPio IX si trov\u00f2 a gestire il momento storico della nascita anche in Italia di un moderno stato nazionale unitario. Entro i confini dello Stato della Chiesa le prime citt\u00e0 a manifestare l'insofferenza al dominio papale furono in particolare quelle delle antiche Legazioni di Bologna, Ferrara, Forl\u00ec, Ravenna. In Romagna, Pio IX comp\u00ec l'ultima visita di un Papa-Re nel 1857: in tale occasione, anzi, Pio IX don\u00f2 alla Cattedrale di Forl\u00ec un nuovo altare, tuttora in uso.\nNumerose negli anni furono le insurrezioni, sempre represse anche grazie agli austriaci, sino al 1859, anno dell'annessione della Romagna al Regno di Sardegna. Stimolata dall'esempio, insorse anche Perugia che il 14 giugno 1859 instaur\u00f2 un governo provvisorio. Il legato pontificio se ne torn\u00f2 a Roma e lo Stato della Chiesa reag\u00ec in maniera dura, ordinando la repressione dei moti e inviando duemila mercenari svizzeri comandati dal colonnello Schmidt. Il segretario di stato di Pio IX, il cardinale Antonelli, autorizz\u00f2 per mezzo del proministro alle Armi Luigi Mazio la repressione e il saccheggio della citt\u00e0 da parte delle truppe svizzere inviate per riportare Perugia sotto il controllo della Chiesa: il 20 giugno 1859 questi entrarono in citt\u00e0 e fecero strage dei rivoltosi, senza risparmiare donne o bambini. L'evento pass\u00f2 alla storia come le \"stragi di Perugia\". I viaggiatori stranieri presenti in citt\u00e0, rapinati, provvidero ad avvertire del grave accaduto la stampa internazionale, avvalorando ancor pi\u00f9 agli occhi dei cittadini europei e statunitensi la causa dell'unit\u00e0 italiana. In seguito alla riconquista di Perugia, papa Pio IX, in considerazione del successo, promosse il colonnello Schmidt a generale di brigata. Il cardinale Vincenzo Gioacchino Pecci (futuro papa Leone XIII) celebr\u00f2 poi solennemente i funerali dei soldati pontifici caduti, con l'iscrizione sul catafalco funebre: \"Beati mortui qui in Domino moriuntur\" (\"Beati i morti che muoiono nel Signore\").\nLa sorte dello Stato pontificio appariva assai critica, nel disinteresse delle potenze cattoliche d'Europa. Fu allora che il cameriere personale di Pio IX monsignor Francesco Saverio de M\u00e9rode, ex militare della Legione straniera francese divenuto proministro delle Armi della Santa Sede, decise di fare appello al generale de Lamorici\u00e8re perch\u00e9 riorganizzasse l'esercito pontificio e ne prendesse il comando. De Lamorici\u00e8re accett\u00f2 la proposta di comandare l'esercito pontificio.\nPer aumentare gli effettivi, Lamorici\u00e8re ricorse all'arruolamento volontario, facendo appello ai cattolici presenti negli stati europei. Belgi e francesi costituirono un battaglione di tiratori franco-belgi agli ordini del visconte Louis de Becdeli\u00e8vre, al quale si deve l'uniforme del corpo, ispirata a quella degli zuavi, ma adattata alla temperatura di Roma. L'idea trov\u00f2 il sostegno di monsignor de Merode e del papa in persona, sicch\u00e9 questi tiratori furono chiamati \u00abZuavi pontifici\u00bb ancora prima della creazione ufficiale del corpo.\nIl 18 settembre 1860, in seguito alla battaglia di Castelfidardo, le truppe piemontesi sconfissero le truppe svizzere conquistando le Marche e l'Umbria, che poi furono annesse al Regno di Sardegna a seguito di un plebiscito. Il territorio posseduto dalla Chiesa fu ridotto al solo Lazio. Vittorio Emanuele II si era impegnato con l'imperatore francese a non attaccare Roma, che non fu coinvolta nella campagna del 1860.\nGli anni sessanta.\nIl 17 marzo 1861 venne proclamato a Torino il Regno d'Italia. Il giorno seguente, Pio IX espresse in un'allocuzione ufficiale una tempestiva risposta a Vittorio Emanuele: \u00abDa lungo tempo si chiede al Sommo Pontefice che si riconcilii con il progresso e con la moderna civilt\u00e0. Ma come mai potr\u00e0 avvenire un simile accordo, quando questa moderna civilt\u00e0 \u00e8 madre e propagatrice di infiniti errori e di massime opposte alla fede cattolica?\u00bb Nasceva la Questione romana.\nIl 14 maggio 1863 visita Frosinone.\nNel 1864 Pio IX fece arrestare il brigante Carmine Crocco, allorch\u00e9 egli, dopo essere stato sconfitto dalle truppe sabaude, era fuggito a Roma per incontrarlo, confidando erroneamente in un sostegno della Santa Sede, in virt\u00f9 del suo legittimismo borbonico, in chiave antisabauda.\nL'8 dicembre 1864 papa Pio IX pubblic\u00f2 l'enciclica \"Quanta cura\" e il \"Sillabo\", una raccolta di ottanta proposizioni considerate dal Papa stesso non conciliabili con la fede cattolica, divise in dieci rubriche. Il 2 maggio 1868 approv\u00f2 la Societ\u00e0 della Giovent\u00f9 Cattolica italiana, fondata da Mario Fani e Giovanni Acquaderni il 29 giugno 1867.\nL'11 aprile 1869 furono organizzate solenni celebrazioni in tutto il mondo cattolico per il suo giubileo sacerdotale e il 7 dicembre 1869 apr\u00ec il Concilio Vaticano I. Mentre il potere temporale era in crisi, a pochi mesi dalla breccia di Porta Pia, Pio IX si preoccup\u00f2 di rinvigorire il potere spirituale. Il Concilio Vaticano I port\u00f2 alla formulazione del dogma dell'infallibilit\u00e0 del Pontefice, chiaramente espresso nella costituzione dogmatica \"Pastor Aeternus\". Questo port\u00f2 allo scisma tra la Chiesa cattolica e i vetero-cattolici. Il tedesco Joseph Hubert Reinkens si fece eleggere primo \"vescovo cattolico dei vetero-cattolici\". Il Concilio prosegu\u00ec fino al 18 luglio 1870 quando venne sospeso a causa della guerra franco-prussiana.\nLa presa di Roma.\nLo scontro con il neo costituito Regno d'Italia giunse all'apice quando nel 1870, alla caduta di Napoleone III, le truppe dei Savoia entrarono a Roma attraverso la breccia di Porta Pia, ponendo fine alla sovranit\u00e0 temporale dei Papi e alla loro potest\u00e0 su Roma. Il re Vittorio Emanuele II, dopo la battaglia di Sedan che aveva segnato la sconfitta di Napoleone III, imperatore dei francesi e protettore del potere temporale papale, invi\u00f2 il 7 settembre 1870 una lettera a tutte le potenze europee nella quale si esponevano i motivi della futura presa di Roma, ribadendo per\u00f2 le garanzie e le tutele alla persona del Sommo Pontefice. Invi\u00f2 tra l'altro il conte Ponza di San Martino, che giunse a Roma il 9 settembre, a sondare gli animi: costui prima parl\u00f2 con il cardinale Antonelli, Segretario di Stato e poi con Pio IX. Entrambi ribadirono la posizione di non accettazione dell'inclusione dei territori della Santa Sede nel neonato Regno d'Italia. Alle profferte dell'emissario del re il pontefice rispose:\nAl conte Ponza di San Martino, latore di tale lettera, Pio IX aggiunse: \u00abNon sono profeta n\u00e9 figlio di profeta; ma in realt\u00e0 vi dico che non entrerete a Roma\u00bb. A met\u00e0 settembre del 1870 due divisioni dell'esercito italiano, al comando di Raffaele Cadorna, entrarono nel Lazio e il 18 settembre giunsero sotto le mura Aureliane. Vista la disparit\u00e0 delle forze in campo e considerata l'inutilit\u00e0 di uno scontro armato, il pontefice ordin\u00f2 agli zuavi pontifici un'opposizione solo formale allo scopo di evitare spargimenti di sangue e di rendere comunque evidente la violenza subita, con il proposito \u00abdi aprire trattative per la resa ai primi colpi di cannone\u00bb. Il 20 settembre Roma fu attaccata e occupata. Alla fine degli scontri si contarono 49 caduti tra l'esercito sabaudo e 19 tra i pontifici.\nIl Papa si ritir\u00f2 nel Vaticano rifiutando di riconoscere il nuovo Stato e dichiarandosi prigioniero politico. Questa situazione, indicata come Questione romana, perdur\u00f2 fino ai Patti Lateranensi del 1929, sottoscritti in accordo col governo fascista.\nConseguentemente Pio IX, in data 10 settembre 1874, promulg\u00f2 il famoso \"non expedit\" con il quale veniva palesemente sconsigliata la partecipazione di ecclesiastici e cattolici alla vita politica del neo Stato italiano, nato da un violento atto contro lo Stato della Chiesa.\nIl 13 maggio 1871 fu promulgata la Legge delle Guarentigie, con la quale lo Stato italiano stabiliva unilateralmente i diritti e i doveri dell'autorit\u00e0 papale. Il 21 agosto 1871 Pio IX scrisse a re Vittorio Emanuele II, esprimendo le ragioni per cui non poteva accettare la legge. Fino alla sua morte il Papa continu\u00f2 a definirsi \u00abprigioniero dello Stato italiano\u00bb.\nLa morte e la traslazione della salma.\nPapa Pio IX mor\u00ec a Roma il 7 febbraio 1878 dopo aver ripetuto pi\u00f9 volte \"Parti o anima cristiana\", baciando il Crocifisso e l'immagine della Madonna. Fu sepolto in Vaticano.\nNel proprio testamento, il pontefice aveva designato come luogo definitivo di sepoltura la basilica di San Lorenzo al Verano. Nel luglio del 1881 avvenne la traslazione della salma. Fu organizzata una cerimonia pubblica, che cominci\u00f2 alla mezzanotte tra il 12 e il 13 luglio, secondo l'uso dell'epoca. Ad accompagnare la salma del pontefice lungo le strade si accalcarono migliaia di cittadini. Numerosi elementi anticlericali prepararono manifestazioni di protesta. Nonostante fossero prevedibili scontri, non fu organizzato un visibile dispiegamento di polizia. Il governo italiano era restio a organizzare un servizio di sicurezza adeguato per, cos\u00ec si argomentava, non creare l'impressione di un omaggio a una figura che aveva ritardato l'Unit\u00e0 d'Italia. D'altro canto gli ambienti ecclesiastici non vollero utilizzare le forze di sicurezza vaticane perch\u00e9 sarebbe stato un implicito riconoscimento della legge delle Guarentigie che le aveva istituite.\nLa cerimonia fu interrotta da un gruppo di anticlericali che tentarono di impossessarsi del feretro, al grido di \u00abal fiume il papa porco\u00bb, attaccando il corteo funebre con sassi e bastoni nell'evidente intento di gettare la salma di Pio IX nel Tevere. I fedeli, tranne pochi animosi, rimasero sostanzialmente passivi. Solo la pronta reazione della polizia evit\u00f2 gravi incidenti; furono richiamati rinforzi provenienti dall'esercito (ai militari, infatti, era stato imposto di restare consegnati in caserma in via precauzionale). Solo dopo alcune ore il corteo funebre pot\u00e9 riprendere la processione sino a San Lorenzo in una situazione di relativa tranquillit\u00e0.\nL'episodio ebbe risonanza internazionale: l'Italia apparve come un paese in cui era possibile attaccare una persona anche oltraggiandone le spoglie mortali. Vi furono conseguenze politiche: il prefetto di Roma venne rimosso dall'incarico e il governo Depretis dovette rispondere a numerose interrogazioni parlamentari sulla vicenda. Il ministero degli Esteri invi\u00f2 una lettera circolare alle monarchie europee per spiegare l'origine degli scontri.\nVita privata.\nPio IX, nonostante fosse il Pontefice, amava definirsi un \"parroco di campagna\". La sua vita privata infatti si svolgeva come quella di un semplice sacerdote.\nSi alzava alle cinque in punto del mattino e per un'ora rimaneva nella sua camera in preghiera su un inginocchiatoio di fronte a un crocifisso. Celebrava la Messa e poi assisteva a un'altra di ringraziamento, durante la quale recitava le ore canoniche e le preghiere di piet\u00e0 con un libretto appartenuto alla madre. Dai tempi del Collegio degli Scolopi amava pregare recitando la \"corona delle Dodici Stelle\", una preghiera composta da san Giuseppe Calasanzio in cui ci si rivolge a Maria preservata dal peccato originale.\nDopo le preghiere si dedicava alle udienze ufficiali concesse sia agli aristocratici sia ai semplici fedeli. Ogni gioved\u00ec riceveva, inoltre, petizioni da chiunque e ogni 14 del mese riceveva tutti in pubblica udienza.\nAlle tre del pomeriggio terminava le udienze e si recava a pranzo. Non voleva che si consumasse pi\u00f9 di uno scudo al giorno per i suoi pasti.\nDopo pranzo amava fare lunghe passeggiate o andare in carrozza per la citt\u00e0.\nTornato in Quirinale leggeva la corrispondenza e poi recitava il Vespro.\nDopo la cena riceveva il suo confessore e si ritirava nella cappella privata a pregare dinanzi al tabernacolo. Ricordava spesso l'importanza di pregare Ges\u00f9 Eucaristico, al quale si poteva confidare tutto.\nAl principe Cavalletti, che intendeva offrirgli in segno di devozione una sedia pontificale d'oro e di diamanti e gli proponeva il titolo di papa Pio Magno, il Papa gli rispose di impiegare il denaro per la sedia per il riscatto dei seminaristi dal servizio militare e declin\u00f2 con molta umilt\u00e0 il titolo onorifico, perch\u00e9 riteneva che tutti gli onori fossero riservati al Signore.\nSi narra che, come il predecessore Gregorio XVI, avesse una devozione per la medaglia miracolosa e che usasse tenerla sempre con s\u00e9.\nGli insegnamenti e il magistero.\nLa costituzione \"Pastor Aeternus\" e il dogma dell'infallibilit\u00e0 pontificia sono considerati, dalla Chiesa, l'architrave della moderna costruzione ecclesiologica.\nIl suo atteggiamento verso le conquiste della tecnica fu benevolo, tanto che nel 1865 papa Pio IX approv\u00f2 formule di benedizione per il telegrafo e le ferrovie.\nGoverno della Chiesa universale.\nDurante il suo pontificato, Pio IX eresse 206 nuove diocesi e vicariati apostolici.\nRicostitu\u00ec il Patriarcato Latino di Gerusalemme con giurisdizione sopra la diocesi unita di Palestina, Giordania e Cipro (23 luglio 1847). Il pontefice restaur\u00f2 la gerarchia cattolica in Inghilterra (1850, Bolla \"Universalis Ecclesiae\"). Nomin\u00f2 Nicholas Wiseman arcivescovo di Westminster. Il pontefice ristabil\u00ec la normale gerarchia anche nei Paesi Bassi (1853).\nSotto il suo pontificato, anche grazie agli sviluppi della scienza e della tecnica, la Chiesa, da insieme di gerarchie nazionali con limitati contatti fra loro, divenne un'organizzazione veramente universale (\"cattolica\", letteralmente).\nConcistori per la creazione di nuovi cardinali.\nPapa Pio IX durante il suo pontificato ha creato 123 cardinali nel corso di 23 distinti concistori.\nBeatificazioni e canonizzazioni del pontificato.\nNumerose furono le beatificazioni (221) e canonizzazioni (52) sotto il pontificato di Pio IX. Un primo elenco include, nel 1867, San Paolo della Croce (beatificato nel 1853) e lo spagnolo Pietro d'Arbu\u00e9s (beatificato da Alessandro VII nel 1662). Pio inoltre nel 1862 canonizz\u00f2 i ventisei cristiani giapponesi martirizzati nel 1597 e beatificati da Urbano VIII nel 1627, tra cui Paolo Miki.\nPio IX inoltre proclam\u00f2 San Giuseppe \u00abpatrono della Chiesa universale\u00bb e confer\u00ec il titolo di dottore della Chiesa a Sant'Ilario di Poitiers, San Francesco di Sales e Sant'Alfonso Maria de' Liguori.\nLa causa di beatificazione.\nL'8 febbraio 1878, ad appena 24 ore dalla morte del Papa, il Terz'Ordine francescano di Vienna espresse l'augurio, al di fuori dell'ufficialit\u00e0, che \u00abil Padre di tutta la cristianit\u00e0 potesse esser beatificato senz'alcun indugio\u00bb.\nFu Pio X (1903-1914) il primo pontefice a promuovere le inchieste preliminari sulla sua fama di santit\u00e0, nel 1904.\nFormalmente, la causa di beatificazione ebbe inizio solo l'11 febbraio 1907. Il processo fu condotto nell'arco di quindici anni, dal 1907 al 1922, interrogando i testimoni a Senigallia, a Spoleto, a Imola e, infine, a Roma, Napoli e Gaeta. Si raccolsero in tutto 243 testimonianze; l'enorme materiale raccolto conflu\u00ec quindi in una ponderosa miscellanea di ben 12 grossissimi volumi, e nel 1952 se ne estrasse il \"Summarium\" di 1.159 pagine che, esaminate in ogni loro particolare, portarono il 7 dicembre 1954 al decreto per l'introduzione della causa, cio\u00e8 per la fase apostolica del processo.\nTrascorse almeno tre decadi, il 28 giugno 1956 fu effettuata la prima esumazione e ricognizione canonica delle spoglie mortali incorrotte di papa Pio IX. Il corpo era stato esposto in una teca pubblicamente visitabile nella basilica di San Lorenzo; la relazione dell'evento fu redatta da monsignor Carlo Liberati.\nDopo che quattro cardinali (Pietro Parente, Sergio Guerri, Umberto Mozzoni e Pietro Palazzini) il 6 novembre 1973 inoltrarono una supplica a papa Paolo VI perch\u00e9 disponesse la ripresa della causa, si conobbero le 13 obiezioni emerse durante le sedute preparatorie. La postulazione nomin\u00f2 allora un nuovo Patrono che, il 7 ottobre 1984, present\u00f2 una risposta a ognuna delle 13 obiezioni, che fu giudicata, dalla commissione per la causa di beatificazione, esauriente e ineccepibile, anche sul piano metodologico, e il 6 luglio 1985 Pio IX fu nominato venerabile.\nVenne proclamato beato il 3 settembre 2000 da Giovanni Paolo II dopo che la Chiesa cattolica riconobbe l'autenticit\u00e0 del miracolo ottenuto da suor Marie-Th\u00e9r\u00e8se de St-Paul e l'intercessione di papa Pio IX. La suora di 37 anni soffriva di una sintomatologia dolorosa durata 11 anni a causa della frattura di una rotula con notevole diastasi dei frammenti \"ab initio\" con pseudoartrosi. La consulta medica nominata dalla Congregazione delle Cause dei Santi, che era stata nominata per verificare la compatibilit\u00e0 dell'evento con l'attestazione miracolistica, dichiar\u00f2 in merito alle \"modalit\u00e0 di guarigione\": \u00abScomparsa dei dolori e miglioramento della funzionalit\u00e0 dell'arto verificatisi improvvisamente dopo circa undici anni di persistenza della sintomatologia dolorifico-funzionale. Guarigione rapida, completa e duratura, non spiegabile secondo le attuali conoscenze mediche\u00bb.\nCritiche a Pio IX.\nGli storici critici accusarono Pio IX di machiavellismo, ambiguit\u00e0 e cinismo ricordando le seguenti vicende:\nOnorificenze.\nIl papa \u00e8 sovrano degli ordini pontifici della Santa Sede mentre il Gran magistero delle singole onorificenze pu\u00f2 essere mantenuto direttamente dal pontefice o concesso a una persona di fiducia, solitamente un cardinale.\nIntitolazioni.\nA Pio IX \u00e8 stato intitolato un comune dello Stato brasiliano di Piau\u00ed: Pio IX.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "789719", "revid": "21880", "url": "https://it.wikipedia.org/wiki?curid=789719", "title": "Eleuterococco", "text": ""}
{"id": "789724", "revid": "1543377", "url": "https://it.wikipedia.org/wiki?curid=789724", "title": "Distretto di Krom\u011b\u0159\u00ed\u017e", "text": "Il distretto di Krom\u011b\u0159\u00ed\u017e (in ceco \"okres Krom\u011b\u0159\u00ed\u017e\") \u00e8 un distretto della Repubblica Ceca nella regione di Zl\u00edn. Il capoluogo di distretto \u00e8 la citt\u00e0 di Krom\u011b\u0159\u00ed\u017e.\nSuddivisione amministrativa.\nIl distretto conta 79 comuni:"}
{"id": "789725", "revid": "1543377", "url": "https://it.wikipedia.org/wiki?curid=789725", "title": "Distretto di Zl\u00edn", "text": "Il distretto di Zl\u00edn (in ceco \"okres Zl\u00edn\") \u00e8 un distretto della Repubblica Ceca nella regione omonima. Il capoluogo di distretto \u00e8 la citt\u00e0 di Zl\u00edn.\nSuddivisione amministrativa.\nIl distretto conta 89 comuni:"}
{"id": "789726", "revid": "1543377", "url": "https://it.wikipedia.org/wiki?curid=789726", "title": "Distretto di Vset\u00edn", "text": "Il distretto di Vset\u00edn (in ceco \"okres Vset\u00edn\") \u00e8 un distretto della Repubblica Ceca nella regione di Zl\u00edn. Il capoluogo di distretto \u00e8 la citt\u00e0 di Vset\u00edn.\nSuddivisione amministrativa.\nIl distretto conta 59 comuni:"}
{"id": "789727", "revid": "484362", "url": "https://it.wikipedia.org/wiki?curid=789727", "title": "Distretto di Uhersk\u00e9 Hradi\u0161t\u011b", "text": "Il distretto di Uhersk\u00e9 Hradi\u0161t\u011b (in ceco \"okres Uhersk\u00e9 Hradi\u0161t\u011b\") \u00e8 un distretto della Repubblica Ceca nella regione di Zl\u00edn. Il capoluogo di distretto \u00e8 la citt\u00e0 di Uhersk\u00e9 Hradi\u0161t\u011b.\nSuddivisione amministrativa.\nIl distretto conta 78 comuni:"}
{"id": "789728", "revid": "1654832", "url": "https://it.wikipedia.org/wiki?curid=789728", "title": "Sofia Paleologa (Granduchessa di Mosca)", "text": "Biografia.\nEra figlia di Tommaso Paleologo, despota di Morea e fratello minore dell'ultimo imperatore bizantino, Costantino XI Paleologo, e di sua moglie, Caterina Zaccaria, l'unica figlia legittima ed erede di Centurione II Zaccaria, l'ultimo principe indipendente di Acaia e barone di Arcadia.\nItalia.\nLa caduta dell'impero bizantino nel 1453 fu un punto di svolta nel destino di Zoe. Sette anni dopo, nel 1460, l'esercito ottomano attacc\u00f2 Morea. Tommaso e la sua famiglia fuggirono a Corf\u00f9 e, poi a Roma, dove (gi\u00e0 riconosciuto come legittimo erede dell'Impero bizantino dal Papa) fece il suo ingresso cerimoniale come imperatore bizantino il 7 marzo 1461. Caterina, che rimase a Corf\u00f9 con i bambini, vi mor\u00ec il 16 agosto 1462.\nZoe e i suoi fratelli rimasero a Corf\u00f9 fino al 1465, quando il loro padre morente li richiam\u00f2 a Roma. Tommaso Paleologo mor\u00ec il 12 maggio 1465.\nAdottata dal Papa dopo la morte del padre insieme ai suoi fratelli, il suo nome greco Zoe fu cambiato in Sofia. Nata nella religione ortodossa, \u00e8 possibile che sia cresciuta come cattolica a Roma. Trascorse gli anni successivi nella corte di Papa Sisto IV.\nL'educazione dei bambini imperiali fu assegnata a un famoso scienziato, il cardinale greco Basilio Bessarione. Le lettere superstiti del Cardinale mostrano che il Papa ha seguito l'evoluzione e il benessere di Sofia e dei suoi fratelli: hanno ricevuto 3.600 corone (in pagamenti di 200 corone al mese per i loro vestiti, cavalli e domestici e altre 100 corone per un dottore, un insegnante di latino, un insegnante di greco, un traduttore e uno o due sacerdoti).\nDopo la morte di suo padre, suo fratello maggiore Andrea divenne l'imperatore de jure bizantino, ma vendette i suoi diritti a diversi monarchi europei e alla fine mor\u00ec in povert\u00e0. Durante il regno di Bayezid II, Manuele ritorn\u00f2 a Costantinopoli (ora Istanbul) e rimase alla merc\u00e9 del Sultano; secondo alcune fonti, si convert\u00ec all'Islam, mise su famiglia e prest\u00f2 servizio nella marina turca.\nNel 1466 la Repubblica di Venezia invit\u00f2 il re Giacomo II di Cipro a chiedere la mano di Sofia in matrimonio, ma rifiut\u00f2. Intorno al 1467, Papa Paolo II offr\u00ec la mano di Sofia a un principe Caracciolo. Erano solennemente fidanzati, ma il matrimonio non ebbe mai luogo.\nMatrimonio.\nMaria di Tver', la prima moglie del Gran Principe Ivan III di Mosca, mor\u00ec nel 1467. Da questa unione nacque un solo un figlio, Ivan il Giovane, nato nel 1458.\nIl matrimonio tra Sofia e Ivan III fu proposto da Papa Paolo II nel 1469, probabilmente con la speranza di rafforzare l'influenza della Chiesa cattolica in Russia, o l'unificazione degli ortodossi e dei cattolici come era stato stabilito nel Concilio di Firenze. I motivi di Ivan III per perseguire questa unione erano probabilmente legati allo status e ai diritti della principessa greca su Costantinopoli. L'idea di questo matrimonio \u00e8 forse nata nella mente del cardinale Bessarione.\nLe trattative durarono tre anni. L'11 febbraio 1469 una delegazione guidata dal cardinale Bessarione arriv\u00f2 a Mosca con la proposta formale di matrimonio tra Sofia e il Grande Principe. Ivan III consult\u00f2 sua madre Maria di Borovsk, il Metropolita Filippo e i suoi boiardi e ricevette una decisione positiva.\nNel 1469 Ivan Fryazin (Gian-Battista della Volpe) fu inviato alla corte romana per fare le opportune trattative per il fidanzamento. Secondo le cronache, fu rimandato a Mosca con un ritratto della principessa, che \"suscit\u00f2 un'estrema sorpresa nella corte\" (questo ritratto non fu conservato, perch\u00e9 sicuramente fu dipinto da uno dei pittori al servizio papale di allora, come Pietro Perugino, Melozzo da Forl\u00ec o Pedro Berruguete). Il Papa ha ricevuto l'ambasciatore russo con grande onore.\nIl 16 gennaio 1472 Fryazin fu inviato di nuovo a Roma, questa volta con lo scopo di portare la sposa del suo sovrano. \u00c8 arriv\u00f2 il 23 maggio.\nIl 1 giugno 1472 nella Basilica di San Pietro il matrimonio fu celebrato per delega; Fryazin rappresent\u00f2 Ivan III. Tra gli invitati alla cerimonia c'era Clarice Orsini (moglie di Lorenzo il Magnifico) e la regina Caterina di Bosnia. In dote Sofia ricevette la somma di 6.000 ducati.\nIl 24 giugno 1472 Sofia e Fryazin, con un grande seguito, lasciarono Roma. La sposa era accompagnata dal cardinale Bessarione, che probabilmente poteva agire come agente nella corte di Mosca. La leggenda dice che una parte della dote di Sofia erano libri che divennero la base della famosa biblioteca di Ivan il Terribile. La nave sbarc\u00f2 a Reval (ora Tallinn) nell'ottobre del 1472 dove continu\u00f2 per Dorpat (ora Tartu), Pskov e Novgorod. Il 12 novembre 1472 Sofia arriv\u00f2 finalmente a Mosca.\nAnche mentre viaggiava in terre russe, divenne chiaro che i piani del Vaticano per far s\u00ec che Sofia rappresentasse il cattolicesimo fallirono, come fu presto dimostrato quando, subito dopo il suo matrimonio, torn\u00f2 alla fede dei suoi antenati. Il legato pontificio Anthony non \u00e8 riuscito a entrare a Mosca, portando davanti a s\u00e9 la croce latina (croce di Korsun).\nIl matrimonio formale tra Ivan III e Sofia ebbe luogo presso la Cattedrale della Dormizione a Mosca il 12 novembre 1472. La cerimonia fu celebrata dal Metropolita Filippo, sebbene altre fonti affermassero che ci\u00f2 fu fatto da Osea, Abate di Kolomna.\nLa coppia ebbe undici figli:\nPalazzi e giardini furono costruiti per lei a Mosca, ma nel 1493 furono bruciati e durante l'incendio gran parte del tesoro della Grande Principessa fu perso. Nel 1472 fu colpita dal formale gesto tributario con cui il suo sposo salut\u00f2 i rappresentanti mongoli, e si ritiene che lo avesse convinto ad abbandonare il rapporto tributario con i Mongoli, che fu completato nel 1480.\nA quanto pare Sofia non era obbligata a seguire l'usanza dell'isolamento tradizionale che ci si aspettava allora da altre nobili donne e reali russe; si nota che non era confinata nelle stanze delle donne, ma accoglieva i rappresentanti stranieri dall'Europa in modo simile alle regine dell'Europa occidentale. Prima dell'invasione di Akhmad nel 1480, Sofia, i suoi figli, la sua famiglia e il suo tesoro furono inviati prima a Dmitrov e poi a Belozersk; nel caso che Akhmad prendesse finalmente Mosca, le fu consigliato di fuggire pi\u00f9 a nord fino al mare. Queste precauzioni portarono Vissarion, vescovo di Rostov, ad avvertire il Granduca che l'eccessivo attaccamento a sua moglie e ai suoi figli sarebbe stata la sua distruzione.\nLa famiglia ritorn\u00f2 a Mosca solo in inverno. L'ambasciatore veneziano Ambrogio Contarini dice che nel 1476 ebbe un'udienza con la granduchessa, che lo accolse educatamente e gentilmente.\nC'\u00e8 una leggenda legata alla nascita del figlio maggiore di Sofia, il futuro Vasili III: che durante uno dei suoi pii viaggi al Monastero della Trinit\u00e0 di San Sergio, la Grande Principessa ebbe una visione di Sergio di Radonezh, che \"le present\u00f2 il figlio atteso tra le sue braccia\".\nProblemi dinastici e rivalit\u00e0.\nNel corso del tempo, il secondo matrimonio del Gran Principe fu una delle principali fonti di tensione a corte, grazie al carattere della nuova Grande Principessa, e per le accresciute voci secondo cui il marito si lasciava dirigere dai suoi suggerimenti. Si pensa che fosse stata la prima ad introdurre al Cremlino la magnificenza e la meticolosa etichetta delle cerimonie bizantine, evidentemente compiaciuta nel pensare che Mosca dovesse diventare la terza Roma.\nBen presto, due parti emersero nella nobilt\u00e0 di corte, una delle quali sostenne l'erede al trono, Ivan il Giovane, e l'altra schierandosi con Sofia. Nel 1476 Contarini not\u00f2 che l'erede al trono aveva perso il favore del padre, grazie agli intrighi della Despina (titolo dato a Sofia dal padre); tuttavia, se esisteva una tensione tra padre e figlio, ci\u00f2 non lo escludeva dai suoi diritti, dal momento che dal 1477 Ivan il Giovane fu ufficialmente indicato come il co-governatore di Ivan III.\nUn'altra fonte di tensione alla corte russa apparve nel gennaio del 1483, quando Ivan il Giovane si spos\u00f2. Sua moglie era Ilincu, figlia di Stefano III il Grande di Moldavia, che dopo il suo matrimonio prese il nome di Elena. La nuova moglie dell'erede venne coinvolta negli intrighi di corte, specialmente quando il 10 ottobre 1483 diede alla luce un figlio, Dmitrij. Dopo l'annessione di Tver' nel 1485, Ivan il Giovane fu nominato Gran Principe di questo dominio da suo padre; cos\u00ec, durante il 1480, la posizione di Ivan come erede legittimo era abbastanza sicura.\nLa posizione dei sostenitori di Sofia era meno sicura in quel momento. In particolare, la Grande Principessa non fu in grado di ottenere incarichi governativi per i suoi parenti: suo fratello Andrea part\u00ec da Mosca senza niente e sua nipote Maria (moglie di Vasily Mikhailovich, principe ereditario di Verey-Belozersky) fu costretta a fuggire in Lituania con il marito, un episodio che ha ulteriormente indebolito la posizione di Sofia a corte. Secondo le fonti, Sofia organizz\u00f2 il matrimonio della nipote con il principe Vasily nel 1480 e nel 1483 gli diede alcuni gioielli appartenuti alla prima moglie di Ivan III. Quando Ivan il Giovane chiese questi gioielli (voleva regalarli a sua moglie Elena come dono), scopr\u00ec che erano dispersi; indignato, ha ordinato una ricerca. Una conseguenza diretta di questo episodio fu che il principe Michele di Verey-Belozersky, il padre di Vasily, lasci\u00f2 in eredit\u00e0 i suoi domini al Grande Principe dopo la sua morte, disonerando efficacemente suo figlio. Solo nel 1493 Sofia fu in grado di ottenere il perdono per sua nipote e suo marito, ma per ragioni sconosciute non tornarono pi\u00f9.\nNel 1490, nuove circostanze stavano entrando in gioco. Ivan il Giovane si ammal\u00f2 di gotta. Sofia quindi scrisse a un medico veneto di nome Leon, che promise arrogantemente a Ivan III di poter curare l'erede al trono. Tuttavia, tutti gli sforzi furono infruttuosi e il 7 marzo 1490 Ivan il Giovane mor\u00ec. Il medico fu giustiziato, e a Mosca iniziarono le voci su Sofia, sostenendo che aveva avvelenato l'erede; secondo Andrei Kurbsky, che ha scritto su questi eventi quasi 100 anni dopo, queste voci erano fatti indiscutibili. \nNel 1497, Sofia e suo figlio maggiore, Vasilli, furono presumibilmente coinvolti in un complotto per uccidere il principe Dmitrij, figlio di Ivan il Giovane. Entrambi sono stati banditi dalla corte. \nIl 4 febbraio 1498 nella Cattedrale della Dormizione, in un'atmosfera di grande splendore, il principe Dmitrij fu incoronato Gran Principe e co-governatore con suo nonno. Sofia e suo figlio Vasilli non furono invitati all'incoronazione; solo a met\u00e0 del 1499 furono restaurati per favorire e poter tornare a corte.\nL'11 aprile 1502 la lotta dinastica termin\u00f2. Secondo le cronache, Ivan III improvvisamente cambi\u00f2 idea e imprigion\u00f2 sia il grande principe Dmitrij che sua madre Elena, mettendoli agli arresti domiciliari circondati dalle guardie. Tre giorni dopo, il 14 aprile, Vasilli fu incoronato nuovo co-governatore; presto Dmitrij e sua madre furono trasferiti dagli arresti domiciliari in prigione. Cos\u00ec il vincitore del conflitto dinastico fu Vasilli. La caduta di Dmitrij ed Elena determin\u00f2 anche il destino del movimento di Riforma Mosca-Novgorod nella Chiesa ortodossa: un consiglio nel 1503 alla fine lo sconfisse e molti importanti leader progressisti di questo movimento furono giustiziati. Elena di Moldavia mor\u00ec in carcere il 18 gennaio 1505. Suo figlio Dmitrij mor\u00ec pochi anni dopo, il 14 febbraio 1509, sia per fame che per freddo, o, come altri sostengono, soffocato dagli ordini di suo zio.\nMorte.\nIl trionfo di suo figlio fu l'ultimo evento importante nella vita di Sofia. Mor\u00ec il 7 aprile 1503, due anni prima di suo marito.\nFu sepolta in un enorme sarcofago di pietra bianca nella cripta del Convento dell'Ascensione nel Cremlino accanto alla tomba di Maria di Tver', la prima moglie di Ivan III. Sul coperchio del sarcofago con uno strumento appuntito si \u00e8 grattata la parola \"Sophia\".\nIl Convento dell'Ascensione fu distrutto nel 1929 e i resti di Sofia, cos\u00ec come di altre donne reali, furono trasferiti nella camera sotterranea nell'estensione meridionale della Cattedrale dell'Arcangelo."}
{"id": "789740", "revid": "1898155", "url": "https://it.wikipedia.org/wiki?curid=789740", "title": "Divisione Nazionale 1936-1937 (pallacanestro maschile)", "text": "La Divisione Nazionale 1936-1937 \u00e8 stata la diciassettesima edizione del massimo campionato italiano di pallacanestro maschile. La vittoria valeva due punti, la sconfitta uno. \nErano 16 le squadre iscritte al campionato, divise per l'ultima volta in due gironi, essendo stata decisa dalla FIP nella massima serie l'istituzione di un girone unico a 8 squadre. Oltre le 13 squadre aventi diritto dalla stagione precedente, vengono ammesse il GUF Firenze e la SS Lazio Roma (per meriti sportivi) e la Sciesa Milano. La Ginnastica Triestina riprende la propria denominazione originaria (l'anno precedente gioc\u00f2 come GUF Trieste). \nLe vincitrici dei due gironi si sfidavano per assegnare lo scudetto, in due partite di andata e ritorno, vinto per la seconda volta, dal Dopolavoro Borletti Olimpia di Milano contro il Dop.La Filotecnica di Milano. Mentre per la qualificazione alla massima serie nazionale della successiva stagione (a girone unico a 8 squadre), le quarte e quinte classificate si incrociavano in uno spareggio a partita secca. Tutte le rimanenti squadre retrocedevano in Prima Divisione Nazionale. Verdetto del campo che fu ampiamente sovvertito da una serie di rinunce (GUF Firenze per Ginnastica Roma) e riammissioni per meriti sportivi (Lazio e GUF Padova) in seguito all'allargamento della massima serie a 10 squadre."}
{"id": "789745", "revid": "228587", "url": "https://it.wikipedia.org/wiki?curid=789745", "title": "Leonzio", "text": ""}
{"id": "789749", "revid": "106908", "url": "https://it.wikipedia.org/wiki?curid=789749", "title": "Distretto di Brunt\u00e1l", "text": "Il distretto di Brunt\u00e1l (in ceco \"okres Brunt\u00e1l\") \u00e8 un distretto della Repubblica Ceca nella regione di Moravia-Slesia. Il capoluogo di distretto \u00e8 la citt\u00e0 di Brunt\u00e1l.\nSuddivisione amministrativa.\nIl distretto conta 67 comuni:"}
{"id": "789750", "revid": "7969", "url": "https://it.wikipedia.org/wiki?curid=789750", "title": "Title-track", "text": ""}
{"id": "789752", "revid": "1446238", "url": "https://it.wikipedia.org/wiki?curid=789752", "title": "Distretto di Ostrava-m\u011bsto", "text": "Il distretto di Ostrava-m\u011bsto (in ceco \"okres Ostrava-m\u011bsto\") \u00e8 un distretto della Repubblica Ceca nella regione di Moravia-Slesia. Il capoluogo di distretto \u00e8 la citt\u00e0 di Ostrava.\nSuddivisione amministrativa.\nIl distretto conta 13 comuni:"}
{"id": "789753", "revid": "1543377", "url": "https://it.wikipedia.org/wiki?curid=789753", "title": "Distretto di Opava", "text": "Il distretto di Opava (in ceco \"okres Opava\") \u00e8 un distretto della Repubblica Ceca nella regione di Moravia-Slesia. Il capoluogo di distretto \u00e8 la citt\u00e0 di Opava.\nSuddivisione amministrativa.\nIl distretto conta 77 comuni:"}
{"id": "789754", "revid": "1543377", "url": "https://it.wikipedia.org/wiki?curid=789754", "title": "Distretto di Nov\u00fd Ji\u010d\u00edn", "text": "Il distretto di Nov\u00fd Ji\u010d\u00edn (in ceco \"okres Nov\u00fd Ji\u010d\u00edn\") \u00e8 un distretto della Repubblica Ceca nella regione di Moravia-Slesia. Il capoluogo di distretto \u00e8 la citt\u00e0 di Nov\u00fd Ji\u010d\u00edn.\nSuddivisione amministrativa.\nIl distretto conta 53 comuni:"}
{"id": "789755", "revid": "1543377", "url": "https://it.wikipedia.org/wiki?curid=789755", "title": "Distretto di Karvin\u00e1", "text": "Il distretto di Karvin\u00e1 (in ceco \"okres Karvin\u00e1\") \u00e8 un distretto della Repubblica Ceca nella regione di Moravia-Slesia. Il capoluogo di distretto \u00e8 la citt\u00e0 di Karvin\u00e1.\nSuddivisione amministrativa.\nIl distretto conta 17 comuni:"}
{"id": "789756", "revid": "1543377", "url": "https://it.wikipedia.org/wiki?curid=789756", "title": "Distretto di Fr\u00fddek-M\u00edstek", "text": "Il distretto di Fr\u00fddek-M\u00edstek (in ceco \"okres Fr\u00fddek-M\u00edstek\") \u00e8 un distretto della Repubblica Ceca nella regione di Moravia-Slesia. Il capoluogo di distretto \u00e8 la citt\u00e0 di Fr\u00fddek-M\u00edstek.\nSuddivisione amministrativa.\nIl distretto conta 72 comuni:"}
{"id": "789757", "revid": "54253", "url": "https://it.wikipedia.org/wiki?curid=789757", "title": "Luigi Mascilli Migliorini", "text": "Biografia.\nLaureatosi a Firenze alla Facolt\u00e0 di Scienze Politiche dell'Istituto Cesare Alfieri, \u00e8 stato borsista dell'Istituto italiano per gli studi storici prima e dell'Istituto universitario europeo poi. Gi\u00e0 incaricato dell'insegnamento di Storia delle Istituzioni Politiche alla Facolt\u00e0 di Lettere e Filosofia dell'Universit\u00e0 degli Studi di Napoli \"Federico II\", \u00e8 docente di Storia del Mediterraneo moderno e contemporaneo e di Storia moderna presso l'Universit\u00e0 degli Studi di Napoli \"L'Orientale\".\n\u00c8 direttore della \"Rivista italiana di studi napoleonici\", collaboratore culturale dei quotidiani \"La Nazione\" e \"Il Sole 24 Ore\", co-direttore della \"Rivista storica italiana\". Ha collaborato alla monumentale \"Storia d'Italia\" diretta da Giuseppe Galasso. \u00c8 tra i fondatori e membro del comitato scientifico dell'Osservatorio Euromediterraneo e del Mar Nero del Comune di Napoli, presidente del CIREM (Centro iniziative e ricerche euromediterraneo) e membro del comitato scientifico della Fondazione Francesco Saverio Nitti. Dal 2013 \u00e8 socio corrispondente dell'Accademia dei Lincei. Nel 2015 \u00e8 stato insignito dei titoli di Commandeur dell'Ordine delle Palme Accademiche e Cavaliere dell'Ordre des arts et des lettres."}
{"id": "789758", "revid": "93694", "url": "https://it.wikipedia.org/wiki?curid=789758", "title": "Risate finte", "text": ""}
{"id": "789765", "revid": "1543377", "url": "https://it.wikipedia.org/wiki?curid=789765", "title": "Distretto di Olomouc", "text": "Il distretto di Olomouc (in ceco \"okres Olomouc\") \u00e8 un distretto della Repubblica Ceca nella regione omonima. Il capoluogo di distretto \u00e8 la citt\u00e0 di Olomouc.\nSuddivisione amministrativa.\nIl distretto conta 95 comuni:"}
{"id": "789767", "revid": "1305772", "url": "https://it.wikipedia.org/wiki?curid=789767", "title": "Gu\u00e1nica", "text": "Gu\u00e1nica \u00e8 una citt\u00e0 di Porto Rico situata sulla costa sud-occidentale dell'isola.\nL'area comunale confina a nord con Sabana Grande, a est con Yauco e a ovest con Lajas. Il comune, che fu fondato nel 1508, oggi conta una popolazione di quasi 22.000 abitanti ed \u00e8 suddiviso in 8 circoscrizioni (\"barrios\").\n\u00c8 bagnata a sud dalle acque del Mar dei Caraibi."}
{"id": "789769", "revid": "1543377", "url": "https://it.wikipedia.org/wiki?curid=789769", "title": "Distretto di Prost\u011bjov", "text": "Il distretto di Prost\u011bjov (in ceco \"okres Prost\u011bjov\") \u00e8 un distretto della Repubblica Ceca nella regione di Olomouc. Il capoluogo di distretto \u00e8 la citt\u00e0 di Prost\u011bjov.\nSuddivisione amministrativa.\nIl distretto conta 97 comuni:"}
{"id": "789770", "revid": "1543377", "url": "https://it.wikipedia.org/wiki?curid=789770", "title": "Distretto di \u0160umperk", "text": "Il distretto di \u0160umperk (in ceco \"okres \u0160umperk\") \u00e8 un distretto della Repubblica Ceca nella regione di Olomouc. Il capoluogo di distretto \u00e8 la citt\u00e0 di \u0160umperk.\nSuddivisione amministrativa.\nIl distretto conta 78 comuni:"}
{"id": "789771", "revid": "1003477", "url": "https://it.wikipedia.org/wiki?curid=789771", "title": "Distretto di P\u0159erov", "text": "Il distretto di P\u0159erov (in ceco \"okres P\u0159erov\") \u00e8 un distretto della Repubblica Ceca nella regione di Olomouc. Il capoluogo di distretto \u00e8 la citt\u00e0 di P\u0159erov.\nSuddivisione amministrativa.\nIl distretto conta 104 comuni:"}
{"id": "789772", "revid": "72396", "url": "https://it.wikipedia.org/wiki?curid=789772", "title": "Luciano Comida", "text": "Biografia.\nLuciano Comida frequent\u00f2 il liceo classico e lasci\u00f2 circa a met\u00e0 i suoi studi di lettere moderne. Fin da piccolo ha iniziato a scrivere e inventare storie, fino a quando nel 1996 ha cominciato a comporre romanzi per ragazzi.\nHa collaborato con centinaia di articoli a molti giornali, tra cui:\n\"La fanzine di letteratura fantastica\", \"Il Re In Giallo\", \"Il Piccolo\", \"Il Meridiano\", \"Avanti\", \"La Voce Repubblicana\", \"Reporter\" diretto da Enrico Deaglio, \"Il Mercatino\", \"Primorski Dnevnik\", \"Trieste Oggi\", \"Novo Delo\", \"Proposta\", \"La\" \"Cosa Vista\", \"Arcobaleno\", \"Vita nuova\", \"Toro News\", \"Italialaica\", \"MicroMega\", \"Critica Liberale\", \"Stati Uniti d'Europa\", \"Cittadella\", radio private tra cui il network di Radio Popolare, dall'ottobre 2006 al luglio 2008 ha condotto una trasmissione settimanale su Radio Fragola.\nHa tenuto corsi di scrittura creativa per ragazzi e per adulti, svolgendo centinaia di incontri con le scuole e con le biblioteche in Italia, Slovenia, Croazia, Svizzera e Grecia.\nDiagnosticatogli un tumore osseo in marzo, muore nella sua citt\u00e0 natale il 20 maggio del 2011."}
{"id": "789773", "revid": "1543377", "url": "https://it.wikipedia.org/wiki?curid=789773", "title": "Distretto di Jesen\u00edk", "text": "Il distretto di Jesen\u00edk (in ceco \"okres Jesen\u00edk\") \u00e8 un distretto della Repubblica Ceca nella regione di Olomouc. Il capoluogo di distretto \u00e8 la citt\u00e0 di Jesen\u00edk.\nOspita il parco nazionale \u0160er\u00e1k-Keprn\u00edk, che comprende le aree del monte \u0160er\u00e1k e del monte Keprn\u00edk.\nSuddivisione amministrativa.\nIl distretto conta 24 comuni:"}
{"id": "789777", "revid": "767487", "url": "https://it.wikipedia.org/wiki?curid=789777", "title": "Terry Balsamo", "text": "Biografia.\nInizi\u00f2 la sua carriera nel 1994, nei Limp Bizkit. Se ne and\u00f2 nel 1997, quando registrarono il loro esordio \"Three Dollar Bill, Yall$\".\nAlla fine del 1999 entr\u00f2 a far parte dei Cold, per gli album \"13 Ways to Bleed on Stage\" (2000) ed \"Year of the Spider\" (2003). Nel 2003 suon\u00f2 da turnista per gli Evanescence al Nintendo Fusion Tour, al posto di Ben Moody. Da allora fa ufficialmente parte del gruppo.\nNel novembre del 2005 ebbe un problema ad un'arteria del collo, che lo costrinse in ospedale per un certo periodo di tempo. Si trattava di un coagulo al collo causato durante un concerto, mentre scuoteva la testa sul palco.\nHa lavorato soprattutto nei brani dell'album live \"Anywhere but Home\" (2004) e su \"The Open Door\" (2006). Ha scritto con Amy Lee molte tra le nuove canzoni degli Evanescence, tra cui \"Call Me When You're Sober\".\nNel settembre 2008 viene annunciata la sua partecipazione a un progetto assieme a Sam Rivers, bassista dei Limp Bizkit.\nBench\u00e9 venisse annunciato dai pi\u00f9 come il nuovo chitarrista ufficiale, la notizia non verr\u00e0 n\u00e9 mai confermata n\u00e9 mai smentita dagli stessi Limp Bizkit, per via del ritorno nella band di Wes Borland.\nNel 2009 torna nella band che gli diede fama, cio\u00e8 i Cold di Scooter Ward.\nNel 2011 Terry Balsamo torna con gli Evanescence e con il loro omonimo terzo album. Ora \u00e8 uno dei chitarristi pi\u00f9 importanti all'interno della band.\nNell'Agosto 2015 lascia gli Evanescence per far posto alla nuova chitarrista Jen Majura (ex Equilibrium)."}
{"id": "789778", "revid": "767487", "url": "https://it.wikipedia.org/wiki?curid=789778", "title": "Everybody Needs Blues Brothers", "text": "Everybody Needs Blues Brothers \u00e8 una raccolta del 1988 dei Blues Brothers. Il titolo deriva dalla canzone di successo \"Everybody Needs Somebody to Love\", prima traccia del disco."}
{"id": "789783", "revid": "1632387", "url": "https://it.wikipedia.org/wiki?curid=789783", "title": "Dipendenza", "text": "Per dipendenza si intende un'alterazione del comportamento che da semplice o comune abitudine diventa una ricerca esagerata e patologica del piacere attraverso mezzi o sostanze o comportamenti che sfociano nella condizione patologica. L'individuo \"dipendente\" tende a perdere la capacit\u00e0 di un controllo sull'abitudine.\nIl DSM-V e l\u2019ICD-10, i testi di riferimento internazionale per la diagnosi psichiatrica, indicano il segno cardinale della dipendenza nell\u2019uso compulsivo di una sostanza a dispetto della consapevolezza delle conseguenze negative, in sostanza la perdita del controllo volontario del comportamento.\nGli eccezionali avanzamenti delle neuroscienze hanno portato a far luce su alcuni dei meccanismi cerebrali correlati alle dipendenze. Il modello di spiegazione neurobiologico della dipendenza sembra corroborato da risultati sperimentali sui modelli animali, e anche dai numerosi reperti ottenuti con le nuove tecniche di visualizzazione in vivo delle funzioni del cervello umano, come la PET e la risonanza magnetica funzionale. Questi strumenti di indagine sembrano rilevare specifiche alterazioni funzionali e anche strutturali, per questo croniche, nel sistema nervoso centrale dei soggetti dipendenti.\nPer queste ragioni, la dipendenza come malattia \u00e8 concettualizzata come una patologia cronica del cervello. Il modello concettuale della dipendenza come malattia cronica del cervello, \u00e8 esemplarmente illustrato da un citatissimo lavoro di Alan Leshner uscito nel 1997 su Science. All\u2019epoca direttore del National Institute on Drug Abuse statunitense \u2013 il pi\u00f9 grande ente mondiale per lo studio e l\u2019intervento sulle tossicodipendenze - Leshner scriveva che nei soggetti vulnerabili l\u2019uso prolungato di sostanze modifica le strutture e le funzioni del sistema nervoso centrale facendo scattare \u201cun interruttore metaforico nel cervello\u201d che porta alla \u201ccondizione di dipendenza, caratterizzata dalla ricerca e dall\u2019uso compulsivo\u201d. L'idea della dipendenza come malattia cronica del cervello ad andamento recidivante presenta tuttavia alcune serie incongruenze, come il fatto che molto spesso gli individui superano questa condizione senza ricorrere a cure, oppure che l'azione stessa delle sostanze psicoattive e la loro capacit\u00e0 di indurre dipendenza sono modulate da numerosi fattori di tipo psicologico e sociale.\nLa dipendenza clinica da pi\u00f9 sostanze o comportamenti in contemporanea o in sostituzione di uno di essi, in un preciso schema ricorrente e a lungo tempo, prende il nome di polidipendenza.\nTipologie e cause delle dipendenze.\nDal punto di vista degli effetti \u00e8 utile suddividere la dipendenza in dipendenza fisica (alterato stato biologico) e dipendenza psichica (alterato stato psichico e comportamentale).\nLa dipendenza fisica, prodotta essenzialmente dai condizionamenti neurobiologici, \u00e8 superabile con relativa facilit\u00e0; la dipendenza psichica, difficile punto nodale della tossicodipendenza, richiede interventi terapeutici lenti, complessi e ad ampio raggio, coinvolgendo spesso i familiari che stanno attorno alla persona dipendente.\nLe forme pi\u00f9 gravi comportano dipendenza fisica e psichica con compulsivit\u00e0, cio\u00e8, ad esempio, con bisogno di assunzione ripetuta della droga da cui si dipende per risperimentarne l'effetto psichico ed evitare la sindrome di astinenza. \nLa compulsivit\u00e0 si associa al bisogno di assumere la droga (e in genere la sostanza o il comportamento stimolante la dopamina) in dosi sempre maggiori, perch\u00e9 si crea assuefazione, con un innalzamento della soglia di tolleranza e nello stesso tempo desensibilizzazione: per avere lo stesso piacere nei recettori servono quantit\u00e0 maggiori di dopamina (che vengono tollerate, ma allo stesso tempo si \u00e8 meno sensibili), e in secondo luogo a parit\u00e0 di dopamina prodotta nel cervello servono quantit\u00e0 sempre maggiori dello stimolante.\nDal punto di vista delle cause si pu\u00f2 dipendere patologicamente da cibo (bulimia, dipendenza da zuccheri, disturbo da alimentazione incontrollata), da sostanze stupefacenti (tossicodipendenza), in cui rientrano l'alcolismo, il caffeinismo e il tabagismo, da sesso (dipendenza sessuale, pornografia, masturbazione compulsiva), da lavoro (work-a-holic), da comportamenti come il gioco (gioco d'azzardo patologico), lo shopping (shopping compulsivo), la televisione, internet (internet dipendenza), i videogame, lo sport.\nLa dipendenza si presenta non solo con un eccesso dei neurotrasmettitori (dopamina), ma anche di un loro deficit. Ad esempio, la coazione a ripetere e la mania di ordine e pulizia si manifestano come una dipendenza, e sono sintomi di una carenza di serotonina.\nNon sempre si \u00e8 dipendenti da droghe, alcol, farmaci o sostanze stupefacenti, ma si pu\u00f2 essere dipendenti anche da oggetti di uso comune come computer ecc, o attivit\u00e0 quotidiane, questo tipo di dipendenza viene chiamata \"dipendenza psicologica\", questo tipo di dipendenza provoca effetti come: sbalzi di umore, perdita temporale, mal di testa ecc, una dipendenza abbastanza frequente \u00e8 quella del gioco d'azzardo, difficile da curare.\nUno studio del 2007\nha mostrato per la prima volta le aree del cervello coinvolte nel processo decisionale. I neuroni della corteccia orbitofrontale e della cingolata anteriore sono le aree del cervello attivate per prendere qualsiasi decisione, sia cruciali (il tipo di scuola, un lavoro) sia che si tratti di scelte banali (come mangiare o bere qualcosa). Rispettivamente, l'attivit\u00e0 neuronale viene modulata nella orbifrontale in proporzione alla gravit\u00e0 della decisione (identificare l'alternativa migliore), e nella cingolata in base alla rispondenza alle aspettative di partenza (seguire l'alternativa che si \u00e8 valutata migliore).\nLa cingolata anteriore era oggetto degli stimoli pi\u00f9 forti per il confronto fra pay-off atteso, probabilit\u00e0 di successo e costo in termini di tempo e sforzo richiesti.\nA riprova, chi presentava danni in queste aree tendeva a comportamenti autolesionistici, con la stessa dinamica delle dipendenze, vale a dire a scegliere l'alternativa peggiore e meno soddisfacente per s\u00e9, in modo consapevole e non.\nDa confermare con ulteriori studi, non adegua l'attivit\u00e0 neuronale e quindi i tempi all'importanza delle decisioni (impulsivit\u00e0 su scelte cruciali, contro tempi lunghi per decisioni del quotidiano).\nCriteri diagnostici.\nSecondo il DSM.\nLa diagnosi delle varie dipendenze si basa universalmente sui criteri indicati nel manuale internazionale di statistica e diagnostica dei disturbi mentali (DSM), strumento di diagnosi che applica la relativa stabilit\u00e0 dell'analisi descrittiva dei sintomi di patologie mentali in un periodo minimo di osservazione. Secondo il DSM,\nNuovi criteri diagnostici.\nNel 2006 \u00e8 stata pubblicata in Italia una ipotesi di nuovi criteri diagnostici delle dipendenze patologiche o \"addictions\":\nA) Persistente e ricorrente comportamento di dipendenza maladattivo che conduce a menomazione o disagio clinicamente significativi, come indicato da un totale di cinque (o pi\u00f9) dei seguenti criteri [con almeno due da (1), di cui uno \u00e8 (c), due da (2) e uno da (3)] per un periodo di tempo non inferiore ai 12 mesi. \nB) I pensieri e i comportamenti di dipendenza ricorrenti e compulsivi impegnano il soggetto per la maggior parte del tempo, o interferiscono significativamente con le sue normali abitudini, con il funzionamento lavorativo (o scolastico), o con le attivit\u00e0 o le relazioni sociali usuali.\nC) I pensieri e i comportamenti di dipendenza ricorrenti e compulsivi non avvengono esclusivamente durante un episodio maniacale, o condizioni mediche generali.\nTerapia.\nUna meta-analisi comparativa pubblicata nel 2014, ha concluso che l'uso dei farmaci antipsicotici nel trattamento della dipendenza da cocaina o da psicostimolanti \"non sembrerebbe essere pi\u00f9 efficace del placebo nel ridurre il consumo di cocaina e il desiderio (\"craving\") per la cocaina o gli psicostimolanti\".\nUno studio clinico comparativo eseguito nel 2018 su due coorti di 50 pazienti affetti da psicosi e da disturbo da uso di sostanze, e trattati per 12 mesi con iniezioni intramuscolari a lungo termine rispettivamente di aripiprazolo monoidrato e di paliperidone, ha concluso un miglioramento del quadro clinico, della qualit\u00e0 della vita e una riduzione del \"craving\" del campione trattato con aripiprazolo. La ricerca include anche due sperimentazioni a doppio cieco con campione di controllo."}
{"id": "789784", "revid": "1563111", "url": "https://it.wikipedia.org/wiki?curid=789784", "title": "Arechi II di Benevento", "text": "Dal 774 si radic\u00f2 a Salerno, nella reggia che egli stesso aveva fatto costruire.\nBiografia.\nNobile longobardo di origini probabilmente friulane, e forse imparentato con la dinastia ducale di Benevento, Arechi spos\u00f2 Adelperga, figlia del re Desiderio, e fu nominato dal suocero quindicesimo duca di Benevento nel 758 al posto del ribelle Liutprando. Nel 762 fond\u00f2 la chiesa di Santa Sofia, prestigioso archetipo dell'arte medievale europea.\nDopo la vittoria di Carlo Magno nel 774 e la fine della Langobardia Maior, Arechi assunse il titolo di \"princeps\", proponendosi come erede delle tradizioni, della cultura e dell'identit\u00e0 nazionale del popolo longobardo. Trasfer\u00ec la corte a Salerno, dove tra il 770 e il 774 aveva costruito, nelle vicinanze delle mura meridionali e affacciata sul mare, una imponente reggia, dotata di una cappella palatina dedicata ai santi Pietro e Paolo. \u00c8 l'unica reggia longobarda ancora esistente e l'ultimo re longobardo, Adelchi, vi soggiorn\u00f2 nel giugno del 774.\nLa sua attivit\u00e0 politica fu volta all'indipendenza del suo potentato: prest\u00f2 formale giuramento a Carlo Magno senza accettare per\u00f2 legami vassallatici. Non cerc\u00f2 il conflitto aperto con il Papato e manifest\u00f2 un atteggiamento amichevole verso i Bizantini. Promotore di ingenti iniziative urbanistiche, Arechi II fu protettore di uomini di cultura fra cui Paolo Diacono, oltre che committente di numerosi siti monastici.\nLa raffinatezza di ispirazione greca della corte beneventana testimonia la floridezza economica del principato, mentre il codice legislativo emanato da Arechi II attesta la sua preparazione giuridica. Mor\u00ec il 26 agosto del 787, pochi giorni prima dello sbarco in Lucania di ambasciatori bizantini incaricati dall'impero di stipulare con il principe longobardo una formale alleanza (stipulata poi dalla moglie Adelperga).\nFu sepolto a Salerno nella Cattedrale di Santa Maria, poi caduta in disuso nell'XI secolo a causa della costruzione da parte dei Normanni della Cattedrale di San Matteo Evangelista. Con la sparizione della cattedrale si sono perse le tracce della sua tomba.\nMecenatismo.\nAdelperga e Arechi furono importanti mecenati. Adelperga commission\u00f2 al maggiore scrittore lombardo Paolo Diacono la sua \"Historia Romana\", un manuale di storia romana ampiamente utilizzato durante il resto del Medioevo. Alcuni storici sostengono che gli abbia commissionato la pi\u00f9 famosa \"Historia Gentis Langobardorum\" di Paolo, sebbene ci\u00f2 sia incerto. Arechi fece in modo che le reliquie dei santi venissero trasferite nella nuova chiesa di Santa Sofia a Benevento, una delle pi\u00f9 importanti testimonianze dell'architettura longobarda nella Langobardia Minor, che venne decorata da rari affreschi dell'VIII secolo.\nArechi invest\u00ec risorse in progetti di costruzione a Salerno, tra cui una reggia che al giorno d'oggi rimane l'unica testimonianza archeologica di architettura palaziale di epoca longobarda, e un castello che Paolo Diacono defin\u00ec \"per natura e per arte imprendibile, non essendo in Italia una rocca pi\u00f9 munita di essa\", come testimonia nella sua \"Historia Longobardorum\".\nSalerno divenne una citt\u00e0 portuale sempre pi\u00f9 importante durante il suo regno. Anche i principali monasteri meridionali, come Montecassino e San Vincenzo al Volturno, ricevettero da lui cospicue donazioni."}
{"id": "789788", "revid": "767487", "url": "https://it.wikipedia.org/wiki?curid=789788", "title": "Dhimiter \u00c7ani", "text": "Biografia.\nDopo aver studiato al liceo francese di Kor\u00e7a, continua gli studi dal 1922 al 1932 a Boston; incontra in questo periodo Fan Noli, col quale intrattiene una lunga corrispondenza. Nel frattempo si occupa di musica, teatro e fotografia e presto viene in Italia dove frequenta dal 1932 al 1935 la British Academy delle Belle Arti a Roma, che conclude ricevendo il premio per il miglior lavoro del suo anno di corso. Dal 1936 ritorna in Albania e insegna in vari ginnasi disegno, continuando a dedicarsi con passione alla scultura.\nDal 1950 si trasferisce a Tirana\nHa modellato monumenti e rilievi ma nella sua opera si distingue per i busti. Ne modell\u00f2 pi\u00f9 di 200, di gente famosa o semplice, familiari o amici, cos\u00ec come il suo autoritratto in periodi diversi della sua vita. Ha fatto tre mostre personali nel 1962 e 1975 a Tirana e nel 1985 a Kor\u00e7a. I suoi lavori si trovano ovunque in Albania."}
{"id": "789789", "revid": "1573940", "url": "https://it.wikipedia.org/wiki?curid=789789", "title": "Palazzo Maccarani Stati", "text": "Il palazzo Maccarani Stati si trova a Roma in piazza S. Eustachio.\nStoria.\nSecondo quanto sostiene Giorgio Vasari nelle sue \"Vite\", nel 1521 il Conservatore di Roma, Cristoforo Stati (1498-1550), appartenente all'antico casato romano degli Stati Tomarozzi, con il denaro della dote della moglie Faustina Cenci, affid\u00f2 la ristrutturazione di alcune propriet\u00e0 familiari nell'odierna piazza S. Eustachio all'amico architetto e pittore Giulio Pippi, detto Giulio Romano. Questi si ispir\u00f2 alla struttura, seppur semplificata, di Palazzo Caprini del Bramante. Terminato in pochi anni, tra il 1519 e il 1524, il palazzo (prima Palazzo Stati Cenci, oggi Palazzo Maccarani Stati o anche solamente Palazzo Maccarani) \u00e8 una della poche opere romane dell'artista.\nCostruzione.\nLa facciata su piazza S. Eustachio presenta un piano terreno bugnato in cui si aprono un portale con due lesene a bugne che ritornano nel timpano triangolare e quattro porte di rimessa; sopra si trova l'ammezzato con quattro finestre a riquadratura semplice. Sia le aperture del mezzanino che delle botteghe sono allungate orizzontalmente per cui i conci giganti che le sovrastano sembrano sospesi tra questi blocchi dando un senso di precariet\u00e0 (aumentata dalla pesante cornice marcapiano continua che poggia su blocchi verticali di bugnato) come avviene nel coevo Palazzo Massimo alle Colonne.\nAl primo piano ci sono cinque finestre a timpani centinati e triangolari, alternati, e al secondo altrettante ad archi ribassati. La decorazione architettonica prosegue allo stesso modo sui lati dell'edificio che affacciano su via dei Caprettari e via del Teatro Valle. Sul lato destro \u00e8 visibile una sopraelevazione ottocentesca. Dal portale principale si accede ad un cortile, asimmetrico per la necessit\u00e0 di rispettare alcune strutture precedenti. Il lato d'entrata presenta tre arcate su pilastri con lesene doriche e al di sopra due loggiati: il primo piano con lesene ioniche, il secondo con colonne corinzie. Gli altri lati sono spartiti da lesene doriche. Sul lato destro, inoltre, si trova una piccola fontana con una colonna.\nDecorazione.\nIl Palazzo \u00e8 stato restaurato una prima volta nel 1972 e poi nel 2001: in seguito a questo sono venute alla luce numerose decorazioni pittoriche, presumibilmente appena successive alla sua costruzione. Queste risalirebbero ad periodo tra il 1543, quando avviene il secondo matrimonio di Cristoforo Stati con Quintilia Peruzzi Albertoni, e il 1551, anno della morte del committente. \nSecondo la storica dell'arte Giuseppina Magnanimi il complesso pittorico andrebbe attribuito a Perin del Vaga e alla sua bottega. Nel 1999 lo storico De Jong basandosi sull'analisi del fregio della Sala Grande, in cui sono raffigurate le Storie di Cesare ha affermato che il committente sia Cesare Stati, figlio di Cristoforo: in questo caso gli affreschi non possono essere di Perin del Vaga, morto nel 1547, bens\u00ec di Prospero Fontana e Luzio Romano. Questa teoria pu\u00f2 integrarsi con l'ipotesi della Magnanimi, la quale sosteneva che oltre al programma generale, si potevano attribuire a Perino solamente pochi nudi ed alcune grottesche, mentre per la maggior parte delle decorazioni avanzava i nomi di Luzio Romano e Prospero Fontana. \nNel salotto del piano nobile lungo le pareti corre un fregio incorniciato da putti e festoni chiamato \u201cFregio degli Amorosi diletti degli d\u00e8i\u201d. Vi sono rappresentati vari episodi delle \"Metamorfosi\" e dei \"Fasti\" di Ovidio: Mercurio e Aglauro, le figlie di Cecrope che ricercano Aglauro, Ercole e Onfale, Minerva e Aracne, Venere e Psiche, la contesa tra le Pieridi e le Muse, Giove e Danae, Marte e Venere.\nPassaggi di propriet\u00e0.\nDal matrimonio tra Cristoforo Stati e Faustina Cenci nacque Cesare, che nel 1561, a causa di gravi difficolt\u00e0 finanziarie, cedette la casa di famiglia al lontano parente monsignor Cristoforo Cenci, appartenente ad un ramo diverso da quello di Faustina. \nL'edificio uscir\u00e0 dal controllo della famiglia Cenci dopo l'uccisione di Francesco, che, vedovo, si era \"risposato nel 1593\ncon Lucrezia Petroni e in conflitto con i propri parenti\" aveva \"abbandonato Monte Cenci per stabilirsi a Sant\u2019Eustachio\": gi\u00e0 il 5 agosto 1599 un \"breve\" di Clemente VIII - lo stesso che autorizz\u00f2 la corte a sottoporre a tortura i Cenci, che in quanto nobili ne erano esenti senza speciale permesso, e che la\nsollecit\u00f2 a emettere speditamente la sentenza - autorizzava \"in caso di condanna (ormai scontata), a confiscare i beni\".\nNel 1786 pass\u00f2 alla famiglia Maccarani, imparentata con gli antichi proprietari.\nIn seguito il palazzo rest\u00f2 sempre nella stessa famiglia, seguendone le vicende pur venendo dato in locazione prima a privati e poi ai . Questi all'inizio del Novecento lo vendono ai conti di Brazz\u00e0, proprietari dell'omonimo palazzo cinquecentesco nel Rione Trevi.\nNel 1972 l'edificio passa al Demanio statale e viene quindi assegnato, in virt\u00f9 della sua vicinanza, al Senato della Repubblica. Il palazzo \u00e8 collegato a Palazzo Madama da un sottopassaggio pedonale, durante la cui costruzione venne trovata una porzione delle antiche Terme di Nerone, che fu lasciata al suo posto. Attualmente a palazzo Cenci sono ubicati studi di senatori, servizi ed uffici dell'amministrazione.\nCuriosit\u00e0.\nPer un breve periodo \u00e8 stata residenza di Giacomo della Chiesa, futuro Papa Benedetto XV."}
{"id": "789790", "revid": "120181015", "url": "https://it.wikipedia.org/wiki?curid=789790", "title": "Mercedes-Benz Classe S", "text": "La Mercedes-Benz Classe S \u00e8 un'autovettura prodotta dalla Mercedes-Benz, si tratta di una berlina di segmento F che si colloca come ammiraglia all'interno della gamma Mercedes-Benz.\nStoria.\nDalla seconda met\u00e0 degli anni cinquanta (cio\u00e8 dal modello \"220 S - W 180 II\", detto \"Ponton\", del 1956) la sigla \"S\" (iniziale di \"Sonderklasse\" che in tedesco significa classe speciale) ha caratterizzato i modelli Mercedes-Benz di maggior importanza per motorizzazioni, allestimenti, dimensioni, finiture e, naturalmente, per prezzo.\nDopo la serie \"Ponton\" si sono succeduti costantemente modelli con la sigla \"S\". Mentre le serie \"Ponton\" ed \"Heckflosse\" erano costituite solo in parte da modelli recanti la lettera \"S\", a partire dalla serie W108/W109, tutti i modelli erano accompagnati nella loro denominazione da tale sigla. E infatti, la Casa stessa vede tale serie come la prima \"Serie S\", sebbene tale denominazione sarebbe stata ufficialmente utilizzata solo a partire dal successivo modello \"W116\".\nStretta correlazione \u00e8 sussistita tra le berline della \"Classe S\" e le grandi coup\u00e9 da essa derivate che alcune volte hanno anticipato addirittura le linee delle berline S successive. Questo fino al 2020, anno in cui l'ultima coup\u00e9 derivata dalla \"Classe S\" \u00e8 stata tolta di listino senza che la Casa di Stoccarda abbia in programma di sostituirla con un nuovo modello. \nSerie appartenenti alla Classe S.\nFin dagli anni cinquanta la Mercedes-Benz ha profuso le maggiori ricerche nell'ambito della sicurezza attiva e passiva applicandole dapprima alle versioni S e successivamente ai modelli di classe inferiore. Valga ad esempio l'applicazione nel 1978 del sistema frenante dotato di ABS sulla \"450 SE\", l'installazione dei primi airbag a fine anni settanta sulle versioni S destinate al mercato USA e pi\u00f9 recentemente il sistema di controllo radar per impatti frontali installato sulle W221, fino ad arrivare al sistema di guida autonoma di 3\u00ba livello introdotto nella serie W223.\nSerie.\nW116.\nLa serie W116, come gi\u00e0 detto, \u00e8 considerata la prima vera Classe S, anche se \u00e8 pur vero che i criteri di denominazione dei modelli, che prevedevano la lettera della classe di appartenenza davanti alla sigla numerica, sarebbero arrivati oltre vent'anni dopo. La serie W116 annovera anche alcuni primati, tra cui quello non indifferente di aver annoverato nella sua gamma il primo motore turbodiesel al mondo, sebben fosse stato previsto solo per il mercato statunitense.\nW126.\nSi tratta della pi\u00f9 longeva tra le Classi S finora prodotte: la sua produzione si \u00e8 infatti protratta per ben dodici anni, dal 1979 al 1991, quando le sarebbe subentrata la serie successiva.\nW140.\nQuesta nuova serie della Classe S ha avuto una sorta di doppia vita, nel senso che la sua carriera \u00e8 iniziata adottando denominazioni tratte dai criteri utilizzati fino a quel momento, ma a met\u00e0 della sua carriera ha preso ad utilizzare le denominazioni attualmente in vigore, con la lettera \"S\" (che identifica la classe) che precede la sigla numerica.\nW220.\nLa serie \"W220\", prodotta dal 1998 al 2005, \u00e8 stata l'unico caso di Classe S di dimensioni leggermente pi\u00f9 contenute rispetto al modello precedente. Ci\u00f2 allo scopo di contenere il peso.\nW221.\nLa \"W221\" del 2005 torna ad essere un'imponente berlina (o limousine nel caso della versione a passo lungo), dai notevoli contenuti e dal design assai moderno per l'epoca.\nW222.\nLa \"W222\" introdotta nel 2013 \u00e8 una vettura che vuole imporsi come la miglior berlina di rappresentanza al mondo per contenuti e lusso. Possiede numerosi dispositivi elettronici per il comfort e la sicurezza degli occupanti. \u00c8 anche la prima vettura al mondo completamente priva di lampadine ad incandescenza, sia esternamente che internamente: al posto delle lampadine tradizionali, vi sono solo fasci di luci a led.\nW223.\nLa \"W223\" introdotta nel 2020 propone fra i vari contenuti da ammiraglia anche il sistema di guida autonoma di terzo livello, oltre al fatto di essere prevista con motorizzazioni ibride a benzina dotate di compressore elettrico. Il grande lavoro di profilatura alla galleria del vento ha permesso di ottenere per questo nuovo modello un Cx pari a 0,22."}
{"id": "789791", "revid": "1242447", "url": "https://it.wikipedia.org/wiki?curid=789791", "title": "Gran Premio del Belgio 1951", "text": "Il Gran Premio del Belgio 1951 si \u00e8 svolto sul circuito stradale di Spa-Francorchamps il 17 giugno 1951 sulla distanza di 36 giri, per un totale di 508,32\u00a0km.\nResoconto.\nLa terza prova del Mondiale 1951 vedeva un testa a testa tra Alfa Romeo e Ferrari che portano in pista 3 macchine. Le altre 7 vetture iscritte al Gran Premio erano delle Talbot, nettamente inferiori alle scuderie italiane. Juan Manuel Fangio e Nino Farina condividevano la prima con Gigi Villoresi su Ferrari mentre la seconda fila \u00e8 un affare che riguarda solo la Ferrari con Alberto Ascari e Piero Taruffi, mentre Consalvo Sanesi si piazza davanti a Louis Rosier, il pi\u00f9 veloce delle Talbot-Lagos, a quasi 10 secondi dal 6\u00ba posto.\nCon 42 anni, 9 mesi e 12 giorni, \u00e8 il Gran Premio di Formula 1 con la pi\u00f9 alta et\u00e0 media dei piloti iscritti.\nLa gara vedeva un'eccitante battaglia tra le Alfa con Farina che passa in testa davanti al compagno di squadra Fangio. Durante il primo pit stop Fangio ha una ruota incastrata e lo costringe a perdere tantissimo tempo, lasciando Farina vincere con tre minuti sul secondo, nonostante sia andato due volte ai box. Ascari arriv\u00f2 secondo con Villoresi terzo. Il trio fin\u00ec la gara due giri davanti al quarto classificato Rosier.\nGara.\nGiro pi\u00f9 veloce.\nJuan Manuel Fangio - 4:22.100, alla media di km/h 193,941\nNote.\n\"Salvo indicazioni diverse le classifiche sono tratte da \""}
{"id": "789792", "revid": "767487", "url": "https://it.wikipedia.org/wiki?curid=789792", "title": "Parco nazionale di Rapa Nui", "text": "Il parco nazionale di Rapa Nui \u00e8 un parco nazionale che si trova sull'Isola di Pasqua, nell'Oceano Pacifico. L'isola appartiene politicamente al Cile, da cui dista circa 3.600 chilometri.\nIl parco si estende su di una superficie di poco pi\u00f9 di 71,3\u00a0km\u00b2 ed \u00e8 stato istituito principalmente per proteggere e valorizzare i Moai, le famose statue erette fra l'XI e il XVI secolo dalle popolazioni polinesiane che abitavano sull'isola."}
{"id": "789794", "revid": "1305772", "url": "https://it.wikipedia.org/wiki?curid=789794", "title": "Ambria (torrente)", "text": "Il torrente Ambria \u00e8 un corso d'acqua della provincia di Bergamo.\nCorso.\nNasce dalla confluenza di due rami:\nla confluenza dei due torrenti avviene nei pressi di Algua.\nA sua volta l'Ambria si getta dopo 10\u00a0km nel Brembo, di cui \u00e8 un affluente in sinistra idrografica, all'altezza del comune di Zogno nella frazione di Ambria.\nPercorre la Valle Serina, attraversando i comuni di Serina, Algua, Costa Serina, Bracca e Zogno."}
{"id": "789799", "revid": "287204", "url": "https://it.wikipedia.org/wiki?curid=789799", "title": "Scott Borland", "text": "Biografia.\nInsieme al fratello suonava nei Limp Bizkit come tastierista. Anche se lo aveva sostituito l'ex House of Pain DJ Lethal, lavor\u00f2 alle sessioni del gruppo per i primi tre album e aiut\u00f2 anche Lethal al DJ set.\nNel 1998 Scott suon\u00f2 la tastiera e alcuni giri di basso per \"Hard to Swallow\", album di Vanilla Ice prodotto da Ross Robinson.\nNel 2000 Wes Borland pubblic\u00f2 il primo album dei Big Dumb Face. Suo fratello suon\u00f2 chitarra e basso in alcune canzoni, e vi inser\u00ec anche proprie parti vocali. Inoltre fu il secondo chitarrista del gruppo durante i primi tour. Insieme suonarono anche nei Goatslayer.\nUn anno dopo i due fondarono gli Eat The Day, con gli ex Big Dumb Face Kyle Weeks e Greg Isabelle. Weeks se ne and\u00f2 dopo che sua moglie stava partorendo, cos\u00ec Scott pass\u00f2 alle tastiere. Il gruppo suonava perlopi\u00f9 canzoni a met\u00e0 tra progressive metal e musica elettronica. I due fratelli suonavano entrambi chitarra, basso e tastiere. Tentarono pi\u00f9 volte di assumere un vocalist, ma si sciolsero dopo aver cercato di reclutare invano Richard Patrick dei Filter e il produttore Bob Ezrin.\nAttualmente Scott Borland lavora alla TigerLily con Kyle Weeks, e compone musica per film e spot pubblicitari.\nCollaborazioni.\nLimp Bizkit"}
{"id": "789801", "revid": "1543377", "url": "https://it.wikipedia.org/wiki?curid=789801", "title": "Web operating system", "text": "In informatica e nel marketing, un web operating system \u00e8 un termine improprio per riferirsi ad un sito web progettato per fornire i \"servizi\" che offrirebbe un comune sistema operativo per computer desktop (\"software as a service\").\nGeneralmente se ne identificano di due tipi:\nCaratteristiche.\nIn generale, l'utente fruisce del servizio attraverso un browser web, delegando al \"service provider\" tutti gli aspetti riguardanti il proprio computer desktop, quali ad esempio:\nDiversi sistemi operativi comuni (liberi e non) forniscono funzionalit\u00e0 di sincronizzazione dei propri \"file\" \u00ab\"sul cloud\"\u00bb (ovvero su un server, di propria possessione o meno). Nei \"web operating system\" la totale gestione del proprio file system e dei propri file personali \u00e8 a carico del fornitore del servizio, con maggiore impatto su affidabilit\u00e0 e privacy."}
{"id": "789807", "revid": "1935652", "url": "https://it.wikipedia.org/wiki?curid=789807", "title": "Mauro Piacenza", "text": "Biografia.\n\u00c8 nato a Genova, citt\u00e0 capoluogo di provincia e sede arcivescovile, il 15 settembre 1944.\nFormazione e ministero sacerdotale.\nIl 21 dicembre 1969 \u00e8 stato ordinato presbitero dal cardinale Giuseppe Siri, arcivescovo di Genova.\nHa ricoperto inizialmente gli incarichi di vicario della parrocchia di Nostra Signora del Carmine e Sant'Agnese, confessore presso il seminario arcivescovile maggiore e cappellano dell'Universit\u00e0 degli studi di Genova.\nSi \u00e8 laureato in diritto canonico a pieni voti (\"summa cum laude\") presso la Pontificia Universit\u00e0 Lateranense nel 1975. In seguito \u00e8 stato delegato arcivescovile per l'universit\u00e0, docente di diritto canonico presso la Facolt\u00e0 teologica dell'Italia settentrionale, giudice presso il tribunale ecclesiastico diocesano e regionale ligure; poi addetto stampa arcivescovile, assistente diocesano del Movimento ecclesiale di impegno culturale, docente di cultura contemporanea e di storia dell'ateismo presso l'Istituto superiore di scienze religiose \"Ligure\" e di teologia dogmatica presso l'Istituto diocesano di teologia per Laici \"Didascaleion\"; infine insegnante di religione presso alcuni licei statali.\nNel 1986 \u00e8 stato nominato canonico della cattedrale di San Lorenzo in Genova, mentre dal 1990 ha inizio la sua attivit\u00e0 curiale: inizialmente ha prestato servizio presso la Congregazione per il clero, della quale il 25 novembre 1997 \u00e8 stato nominato capo ufficio e l'11 marzo 2000 ne \u00e8 divenuto sottosegretario.\nMinistero episcopale e cardinalato.\nPresidente delle Pontificie commissioni per i beni culturali e di archeologia sacra.\nIl 13 ottobre 2003 papa Giovanni Paolo II lo ha nominato presidente della Pontificia commissione per i beni culturali della Chiesa e contestualmente lo ha elevato alla dignit\u00e0 episcopale, affidandogli la sede titolare di Vittoriana. Il 15 novembre successivo ha ricevuto l'ordinazione episcopale per l'imposizione delle mani del cardinale Tarcisio Bertone, allora arcivescovo di Genova, co-consacranti il cardinale Dar\u00edo Castrill\u00f3n Hoyos, prefetto della Congregazione per il clero, e Alberto Tanasini, vescovo ausiliare di Genova e titolare di Suelli.\nIl 28 agosto 2004 papa Giovanni Paolo II lo ha nominato anche presidente della Pontificia commissione di archeologia sacra.\nIn qualit\u00e0 di presidente della Pontificia commissione per i beni culturali della Chiesa si \u00e8 dedicato alla fruizione dei beni ecclesiastici in chiave catechistica e missionaria. Ha promosso in tal senso incontri con architetti, artisti e artigiani in raduni (presso l'abbazia di Casamari, presso il santuario di Loreto) e mostre (nel Braccio di Carlo Magno in San Pietro in Vaticano, presso il Palazzo della Cancelleria in Roma).\nHa anche promosso dei concerti per l'espressione culturale della musica, con la lettura di brani patristici, magisteriali o tratti dagli scritti dei santi alternati a brani musicali, in un \"excursus\" da laudi medievali ai brani contemporanei. Nel 2006 ha composto un'opera lirica con delle parti recitate, ispirata alle beatitudini evangeliche. Tale opera \u00e8 stata rappresentata in prima a Roma al teatro Argentina, sotto la direzione musicale del maestro Ferdinando Nazzaro e con la partecipazione di cantanti lirici e di attori professionisti.\nHa assicurato la sua supervisione a quattro DVD, editi da San Paolo, dal titolo \"Quel giorno a Nazaret\", e diffusa per mezzo audiovisivo dalla Rai: oltre dieci ore di narrazione supportata da immagini (per un'opera divisa in 20 capitoli, di 25 minuti ciascuna) dei primi duemila anni della Chiesa attraverso i luoghi fisici della sua storia. La storia narrata inizia a Nazaret con l'Incarnazione e procede fino al pontificato di papa Giovanni Paolo II e l'inizio del pontificato di papa Benedetto XVI.\nOltre ai lavori di restauro conservativo del patrimonio catacombale romano e di quello di san Gennaro a Napoli, ha valorizzato le catacombe romane con celebrazioni liturgiche e la recita degli \"Acta Martyrum\" su sottofondo musicale e accompagnati da meditazioni (presso le catacombe di San Sebastiano, san Callisto e Santa Domitilla).\nSegretario, poi prefetto della Congregazione per il clero.\nIl 7 maggio 2007 papa Benedetto XVI lo ha nominato segretario della Congregazione per il clero e lo ha elevato alla dignit\u00e0 personale di arcivescovo; ha mantenuto \"ad interim\" la guida delle Pontificie commissioni per i beni culturali e di archeologia sacra, che comunque ha lasciato a Gianfranco Ravasi, allora arcivescovo titolare di Villamagna in Proconsolare, il 3 settembre dello stesso anno.\nIl 7 ottobre 2010 papa Benedetto XVI lo ha nominato prefetto della Congregazione per il clero e presidente del Consiglio internazionale per la catechesi, succedendo nella carica al cardinale brasiliano Cl\u00e1udio Hummes, dimissionario per raggiunti limiti d'et\u00e0.\nIl 20 ottobre 2010 papa Benedetto XVI ha annunciato la sua nomina cardinalizia e nel concistoro del 20 novembre seguente lo ha creato e pubblicato cardinale diacono di San Paolo alle Tre Fontane. Ha preso possesso della diaconia il 2 aprile 2011. Fino alla creazione del cardinale Giuseppe Betori, il 12 febbraio 2012, \u00e8 stato il porporato italiano pi\u00f9 giovane.\nDal 2011 \u00e8 presidente internazionale della Fondazione di diritto pontificio Aiuto alla chiesa che soffre.\nCon le dimissioni di papa Benedetto XVI, il 28 febbraio 2013, il suo incarico curiale di prefetto della congregazione per il Clero \u00e8 cessato, ma \u00e8 stato poi riconfermato dal nuovo pontefice Francesco, il 16 marzo successivo.\nPenitenziere maggiore.\nIl 21 settembre 2013 papa Francesco lo ha nominato penitenziere maggiore del tribunale della Penitenzieria Apostolica, nominando prefetto della Congregazione per il clero l'arcivescovo Beniamino Stella.\nIl 21 settembre 2018, dopo il compimento del 75\u00ba anno di et\u00e0, \u00e8 stato confermato nell'incarico \"donec aliter provideatur\".\nGenealogia episcopale.\nLa genealogia episcopale \u00e8:"}
{"id": "789811", "revid": "6923", "url": "https://it.wikipedia.org/wiki?curid=789811", "title": "Mario Piacenza", "text": "Biografia.\nImprenditore laniero del biellese, era amante della montagna e, insieme al fratello Guido, organizz\u00f2 numerose attivit\u00e0 esplorative sulle Alpi e sulle cime extraeuropee.\nNel 1911 scal\u00f2 il Cervino. Nel 1913 organizz\u00f2 una spedizione nel Ladakh, toccando i due picchi gemelli del Nun Kun (7147 e 7095\u00a0m rispettivamente) con Lorenzo Borelli e Giuseppe Gaspard, poi lo Z3, conosciuto in Italia come Cima Italia (6189\u00a0m).\nAssieme a Vittorio Sella fu uno dei primi fotoreporter dell'Himalaya."}
{"id": "789813", "revid": "212348", "url": "https://it.wikipedia.org/wiki?curid=789813", "title": "Zoe Paleologa", "text": ""}
{"id": "789819", "revid": "1632387", "url": "https://it.wikipedia.org/wiki?curid=789819", "title": "The Burning Red", "text": "The Burning Red \u00e8 il terzo album pubblicato dalla band thrash metal/groove metal Machine Head, nel 1999.\nQuesto album continua il percorso nel solco del sound hardcore segnato dalla band, la quale, pur non disdegnando sonorit\u00e0 spiccatamente thrash metal si evolve e abbraccia in senso pi\u00f9 strutturato la fondamentale componente nu metal, accompagnandola con inconfondibili mescolanze rap che saranno nell'album successivo (Supercharger), fonte di critiche e presa di distanza da parte di una certa parte dei fan."}
{"id": "789820", "revid": "767487", "url": "https://it.wikipedia.org/wiki?curid=789820", "title": "Tokyo Ska Paradise Orchestra", "text": "I Tokyo Ska Paradise Orchestra (\u6771\u4eac\u30b9\u30ab\u30d1\u30e9\u30c0\u30a4\u30b9\u30aa\u30fc\u30b1\u30b9\u30c8\u30e9), comunemente chiamati dai fan Skapara o TSPO, sono una band ska-jazz giapponese, fondata nel 1988 dal batterista Asa-Chang ed inizialmente composta di pi\u00f9 di 10 veterani della scena underground di Tokyo. Gi\u00e0 all'epoca della sua fondazione, il sound della band si rivel\u00f2 diverso da quello della scena ska a loro contemporanea, e durante il successivo ventennio ebbero una notevole influenza sull'intera musica giapponese. Il loro sound, prodotto delle influenze dei suoi numerosi membri, \u00e8 un eclettico mix di ska, jazz e rock, con elementi di musica elettronica e di svariati altri generi. La maggior parte dei loro brani sono puramente strumentali. Dalla sua fondazione, la band si \u00e8 esibita in svariati concerti nazionali ed ha ampiamente suonato anche in tutto il mondo; hanno collaborato varie volte con cantanti esterni al gruppo, ad esempio Shiina Ringo, Akira Kobayashi e Ky\u014dko Koizumi.\nStoria.\nI primi tempi.\nLa prima pubblicazione della band si ebbe nel 1989 con l'EP eponimo, contenente sei tracce e pubblicato su vinile da un'etichetta indipendente locale, la Kokusai Records. Il successo di questo EP unito alla fama guadagnata dal gruppo con i suoi numerosi concerti live fruttarono agli \"Skapara\" un contratto con la Epic Records; in quel momento la formazione \"classica\" del gruppo comprendeva: Asa-Chang (percussioni), Tsuyoshi Kawakami (Basso), Tatsuyuki Aoki (batteria), Yuichi Oki (tastiere), Marc Hayashi (chitarra), Tatsuyuki Hiyamuta (sax alto), Gamo (sax tenore), Atsushi Yanaka (sax baritono), Nargo (tromba), Masahiko Kitahara (trombone) e Cleanhead Gimura (voce). Yuhei Takeuchi (sax alto) faceva parte di questa formazione, ma ha lasciato il gruppo nel 1990, pur suonando ancora con loro dal vivo in alcune occasioni.\nGli anni '90.\nIl secondo CD del gruppo, , usc\u00ec nel 1990 ed incluse la loro prima hit: \"monster rock\". Nel giro di un anno il gruppo suonava nella celebre Budokan arena di Tokyo, davanti ad un pubblico di 10.000 spettatori. Dopo il loro secondo album, , il chitarrista della formazione originale (Marc Hayashu) lasci\u00f2 il gruppo, e fu rimpiazziato da Toru Terashi. Il terzo cd degli Skapara, \"Pioneers\", segn\u00f2 l'ultima registrazione del gruppo con il suo fondatore, il batterista Asa-Chang, che decise di continuare come solista; cos\u00ec, il quarto CD del gruppo (\"Fantasia\") venne inciso senza un batterista fisso.\nMentre il gruppo lavorava sul quinto album, il cantante Cleanhead Gimura perse la battaglia che, da tempo, combatteva contro un cancro al cervello; cos\u00ec \"Grand Prix\", il quinto album, venne pubblicato nel 1995 come tributo al cantante deceduto. Questo album segn\u00f2 un nuovo passo nella tendenza del gruppo verso armonie pi\u00f9 pop, e comprese alcuni musicisti e cantanti esterni al gruppo come collaboratori; stando alle \"performance live\", Tatsuyuki Hiyamuta divenne il front-man del gruppo: tuttavia \u00e8 necessario sottolineare che ciascun componente del gruppo poteva fungere da front-man, in base al pezzo suonato.\nIl 1996 vide l'uscita del sesto album, , che riproponeva le atmosfere pop della pubblicazione precedente, Grand Prix; questo album fu inoltre l'album di esordio in sala prove del nuovo percussionista, Hajime Ohmori. Durante la permanenza del gruppo in Thailandia, il sassofonista Tatsuyuki Hiyamuta venne coinvolto in un tragico incidente motociclistico che gli caus\u00f2 danni permanenti alle gambe; perse alcuni concerti live, ma dopo la convalescenza decise di continuare a suonare, in molte situazioni avvalendosi del sostegno di un bastone o semplicemente suonando da seduto. Poco dopo, Toru Terashi lasci\u00f2 il gruppo.\nDopo questo sesto album gli Skapara decisero di abbandonare la Epic Records, dal momento che vi era il sospetto che la casa discografica non sarebbe stata in grado di sfruttare adeguatamente il successo del gruppo, il quale firm\u00f2 allora con l'etichetta indipendente Avex Trax, che cre\u00f2 una sigla editoriale appositamente per il gruppo, la Justa Records. La band reclut\u00f2 dunque Rui Sugimura, fratello del cantante deceduto nel 1995, come cantante a tempo pieno; questo sarebbe diventato il periodo pi\u00f9 prolifico per il gruppo, con un certo numero di pubblicazioni tra cui l'album \"Arkestra\", vari 12\" e 7\" (che includevano remix dal CD \"Arkestra\" cos\u00ec come canzoni composte per l'occasione), l'EP \"Hinotama Jive\", la colonna sonora al videogioco Incredible Crisis ed alcuni CD di tributo. Il gruppo si imbarc\u00f2 quindi in un ambizioso tour del Giappone (documentato sul DVD \"Ska Evangelists on the Run\"). Dal momento che nessun chitarrista ufficiale era stato ancora incluso nel gruppo, gli Skapara andarono in tour con i due chitarristi che lavorarono sull'album: Takashi Kato (dei Lost Candi) e \u6703\u7530\u8302\u4e00 (degli El Malo).\nDurante il tour di \"Arkestra\", il batterista Tatsuyuki Aoki mor\u00ec in un incidente in treno. Venne temporaneamento rimpiazzato da Tatsuya Nakamura; alla fine de tour, Kin-Icih Motegi (ex dei Fishmans) entr\u00f2 anch'egli nel gruppo. Nel 1999, invece, Rui Sugimura lo abbandon\u00f2 mentre Takashi Kato divenne un membro permanente della band.\nGli anni 2000.\nIl CD uscito nel 2000, \"Full tension Beaters\", fu integralmente ska e fu il loro primo album pubblicato al di fuori dell'Asia, ad opera della Grover Records; l'album usc\u00ec in Germania. Nonostante Motegi stesse ancora lavorando come batterista di supporto durante la registrazione di questo album, questo fu il primo prodotto in cui la band mostrava una formazione stabile: Yanaka, Gamo, Narho, Kitahara ed Hiyamuta occupavano la sezione di fiati, Oki alle tastiere, Kawakami al basso, Ohmori alle percussioni, Kato alla chitarra e Motegi alla batteria. La formazione sarebbe rimasta la stessa fino al 2008.\nPer la loro successiva pubblicazione, \"Stomping on Downbeat Alley\", la band invit\u00f2 tre cantanti esterni al gruppo: Yusuke Chiba, dei thee Michelle Gun Elephant, Tajima Takao dei Pizzicato Five e Tamio Okuda, degli Unicorn. L'album fu un grandissimo successo, cos\u00ec come i singoli estratti, e la gig alla Yokohama Arena (con tutti e tre i cantanti) venne pubblicata come \"Downbeat Arena\". Il gruppo inizi\u00f2 anche un tour europeo, presente sul DVD \"Catch the Rainbow\".\n\"High Numbers\" fu una pubblicazione di pi\u00f9 basso profilo che constava pi\u00f9 ci parti strumentali che cantate; questo album comprese inoltre il primo brano, \"Ginga to Meiro\", con Kin-Ichi Motegi come primo cantante. L'album del 2004, \"Answer\", fu molto simile.\nPer la pubblicazione del 2006, \"Wild Peace\", il gruppo reclut\u00f2 ancora tre cantanti esterni, Chara, Hanaregumi e Hiroto Komoto. Come con \"Downbeat Alley\" questi tre singoli diventarono famosissimi successi, e la band produsse un DVD con l'ultimo spettacolo live del tour, con tutti e tre i cantanti. Segu\u00ec un altro tour in Europa, documentato nel DVD \"Smile\".\nUn nuovo album segu\u00ec presto \"Wild Peace\": si tratt\u00f2 di \"Perfect Future\", una produzione con una pi\u00f9 marcata componente jazz e solo un cantante, Fumio Ito. Kin-Ichi Motegi registr\u00f2 anch'egli un brano per questo album. Alcuni mesi dopo la messa in commercio di \"Perfect Future\", Tatsuyuki Hiyamuta decise di abbandonare ufficialmente il gruppo per concentrarsi sulla cura delle sue gambe, danneggiate nell'incidente del 1996. Questo abbandono lasci\u00f2 un grande vuoto nelle esibizioni live del gruppo, dal momento che il ruolo di Hiyamuta non era solo quello di sassofonista ma anche quello di \"agitate man\", il membro del gruppo che parlava alle folle durante i concerti ed operava come front man. Il gruppo decise di non rimpiazzarlo, accettando di restare in nove.\nNei primi mesi del 2009 usc\u00ec \"Paradise Blue\", con una formazione finalmente modificata dopo dieci anni di stabilit\u00e0: questa data segnava il ventesimo anniversario dalla messa in commercio del primo Ep del gruppo, e gli Skapara furono dunque occupati in un tour del Giappone per promuovere l'album.\nDiscografia.\nSide projects.\nFishmans.\n(Kin-Ichi Motegi) vedi la pagina dei Fishmans"}
{"id": "789823", "revid": "126257", "url": "https://it.wikipedia.org/wiki?curid=789823", "title": "Diradicato", "text": ""}
{"id": "789825", "revid": "1632387", "url": "https://it.wikipedia.org/wiki?curid=789825", "title": "Supercharger (album)", "text": "Supercharger \u00e8 il quarto album pubblicato dalla band thrash metal/groove metal Machine Head, nel 2001.\nL'album riprende il discorso del precedente puntando pi\u00f9 su un nu metal in voga in quegli anni a discapito del thrash metal dei primi dischi."}
{"id": "789826", "revid": "3115", "url": "https://it.wikipedia.org/wiki?curid=789826", "title": "Luigi Ciavardini", "text": "Dopo la militanza nel Fronte della Giovent\u00f9 e nel gruppo neofascista Terza Posizione, pass\u00f2 alla lotta armata unendosi ai NAR. Arrestato diverse volte e condannato per molteplici reati tutti legati alla sua attivit\u00e0 eversiva, nel 2007 \u00e8 stato definitivamente ritenuto responsabile (con Valerio Fioravanti e Francesca Mambro) di essere l'esecutore materiale della Strage alla stazione di Bologna del 2 agosto 1980 e per questo condannato a 30 anni di reclusione. Durante il periodo della lotta armata era soprannominato \"Gengis Khan\". \u00c8 sposato con Germana, sorella degli ex militanti di Terza Posizione, Nanni e Marcello De Angelis. \nBiografia.\nNato a L'Aquila ma cresciuto a Roma, dove la famiglia si trasferisce per seguire la carriera del padre, maresciallo di polizia, Luigi \u00e8 il minore di tre figli della famiglia Ciavardini. \"\u201cNon era una famiglia fascista, la mia... E di fascismo, di destra, di Dc e comunisti, di politica in genere non si discute... nella mia casa di Roma, piazza Mazzini 8, sesto piano, dove vivo la mia giovent\u00f9 libera e spensierata\u201d.\"\nLa militanza politica.\nAll'inizio del 1978, alla giovane et\u00e0 di 16 anni, comincia a frequentare la sezione del Movimento Sociale Italiano e, sempre in quell'anno, arriva il primo arresto e una condanna a due anni di reclusione per una rapina: \"Ci sono finito (in carcere, ndr) per quella maledetta mania di armarsi...A casa di un rappresentante di gioielli portammo via due pistole\"\nAderisce poi a \"Lotta studentesca\", prodromo di Terza Posizione in cui entrer\u00e0 poi e stringer\u00e0 amicizia con Nanni De Angelis e Giorgio Vale.\nSoprattutto con quest'ultimo, Ciavardini, partecipa a diverse rapine di finanziamento ad alcuni istituti bancari e ad azioni dimostrative come il lancio di una bomba incendiaria contro la casa di un vigile urbano.\nLa lotta armata con i NAR.\nAll'inizio del 1980, Ciavardini entra in contatto con i Nuclei Armati Rivoluzionari, evento che segna l'avvio del suo percorso nell'eversione:\nIl 6 febbraio 1980, partecipa di copertura all'agguato ai danni della pattuglia di polizia in servizio di vigilanza davanti all'ambasciata del Libano, a Roma con lo scopo di disarmarli ed impadronirsi di un mitra M12. Come poi riveler\u00e0 in seguito al suo pentimento, Cristiano Fioravanti, al sostituto procuratore di Roma, il 13 aprile 1981: \"\u00abLa mattina dell'omicidio Arnesano, Valerio, mi disse che un poliziotto gli avrebbe dato un mitra; io, incredulo, chiesi a che prezzo ed egli mi rispose: \"Gratuitamente\"; fece un sorriso ed io capii\u00bb\". Nell'agguato rimase per\u00f2 ucciso l'agente di pubblica sicurezza Maurizio Arnesano (allora diciannovenne), colpito a morte da Valerio Fioravanti.\nIl 28 maggio 1980 partecipa all'attentato davanti al liceo romano Giulio Cesare in cui viene ucciso l'appuntato di polizia Francesco Evangelista (detto \"Serpico\") e ferito il suo collega Giuseppe Manfreda.\nL'appuntato Francesco Evangelista era dipendente e amico dell'allora responsabile del Commissariato di Via Acherusio Mauro Ciavardini, fratello di Luigi, che fu profondamente colpito dall'accaduto e entro in una profonda crisi che dur\u00f2 parecchio tempo..\nNonostante la giovane et\u00e0 e grazie alla sua risolutezza e all'audacia, l'importanza di Ciavardini in seno alla banda cresce rapidamente, dimostrandosi un eccellente elemento operativo.\nIl 23 giugno 1980, Ciavardini e Gilberto Cavallini, uccidono il sostituto procuratore Mario Amato che da circa due anni conduceva le principali inchiesta sui movimenti eversivi di destra. Mentre attende l'autobus per recarsi al lavoro, alla fermata di Viale Jonio, i due terroristi arrivano nei pressi dell'abitazione del magistrato: Cavallini si avvicina poi alla fermata dell'autobus, mentre Ciavardini resta in sella alla moto, pronto alla fuga. A quel punto \"il negro\" gli si avvicina alle spalle e lo fredda con un colpo di pistola alla nuca, per poi dileguarsi in sella ad una moto guidata dal complice.\nLa mattina del 2 agosto 1980, nella sala d'aspetto della Stazione di Bologna Centrale, una bomba esplode uccidendo ottantacinque persone e ferendone oltre duecento. Le indagini puntarono sin dall'inizio verso gli ambienti dell'eversione nera, ipotizzando una possibile matrice terroristica per la Strage di Bologna. In questo senso, il 23 settembre successivo, la Procura della Repubblica di Bologna emise una serie di ordini di cattura nei confronti di militanti di gruppi di estrema destra, tra cui alcuni esponenti di Terza Posizione.\nOrmai latitante, dopo l'omicidio Arnesano, il 3 ottobre 1980, Ciavardini venne quindi arrestato a Roma (nei pressi di piazza Barberini), assieme a Nanni De Angelis. Durante la notte del 5 ottobre, pare che De Angelis (scambiato per Ciavardini) sia stato malmenato da alcuni agenti e, per le lesioni interne dovute alle ripetute percosse, mor\u00ec in carcere. Le circostanze del suo decesso non vennero mai chiarite fino in fondo. La versione ufficiale degli agenti, al contrario di quella della famiglia De Angelis, parler\u00e0 di morte per suicidio: con un lenzuolo legato ad un termosifone, De Angelis si sarebbe infatti impiccato nella sua cella d'isolamento di Rebibbia.\nCiavardini, invece, fu poi liberato nel 1985, per decorrenza dei termini visto che, le sentenze di primo grado, non erano ancora arrivate.\nAltri arresti e condanne.\nVerso la fine degli anni ottanta, Ciavardini smette, quasi totalmente, di vestire i panni dell'eversore neofascista.\nIl 2 luglio 1989 viene nuovamente arrestato e condannato con processo per direttissima a 12 anni per una rapina miliardaria insieme ad un altro complice, in un laboratorio orafo di Piazza Sacro Cuore, a Pescara, il 7 luglio del 1980.. Nel 1991, per\u00f2, si scoprir\u00e0 che a compiere la rapina non fu Ciavardini ma l'anarchico Horst Fantazzini. Annullata la condanna di primo grado, venne quindi rimesso in libert\u00e0.\nIl 22 novembre 1991 arriva, per\u00f2, la condanna per l'omicidio del giudice Mario Amato del 23 giugno 1980. Finir\u00e0 di scontare la sua pena nell'agosto del 2000.\nIl 10 ottobre 2006 viene arrestato ancora una volta a Roma perch\u00e9 ritenuto responsabile di aver partecipato ad una rapina, il 15 settembre 2005, ai danni di un'agenzia della banca \"Unicredit\", in via Duccio Galimberti a Roma dove, tre uomini con i volti coperti e armati, fecero irruzione disarmando la guardia giurata e portarono via circa 15\u00a0000 euro. Per questo delitto, il 20 febbraio 2007, venne quindi condannato in primo grado, a 7 anni e 4 mesi di reclusione. Accuse che caddero poi in appello, il 4 febbraio 2008 quando, il presidente della II corte Giuseppe Pititto, lo assolse per non aver commesso il fatto.\nLa strage di Bologna.\nNella vicenda giudiziaria legata alla strage alla stazione di Bologna del 2 agosto 1980, la posizione di Ciavardini venne stralciata, in quanto minore all'epoca dei fatti.\nMentre Francesca Mambro e Valerio Fioravanti vennero condannati definitivamente all'ergastolo, il 23 novembre 1995, quali esecutori materiali della strage, il suo coinvolgimento avvenne tramite le testimonianze di Angelo Izzo, arrestato nel 1975 per il Massacro del Circeo e della militante neofascista Raffaella Furiozzi, catturata il 24 marzo 1985 dopo un conflitto a fuoco, durante il quale perse la vita il suo ragazzo Diego Macci\u00f2. La ragazza testimoni\u00f2 che il fidanzato, prima di morire, le aveva confidato che a deporre materialmente la bomba a Bologna erano stati due militanti di Terza Posizione: Nanni De Angelis e Massimiliano Taddeini, con l'appoggio di Valerio Fioravanti e Francesca Mambro. Izzo aggiunse poi che se c'erano De Angelis e Taddeini, doveva per forza esserci anche Luigi Ciavardini, legatissimo agli altri due.\nMentre De Angelis (morto nel 1980) e Taddeini vennero ben presto prosciolti da un alibi di ferro, visto che proprio quel giorno (il 2 agosto 1980) i due si trovavano a Terni per disputare la prima finale nazionale di football americano, ripresi dalle telecamere RAI e alla presenza di circa 2.000 spettatori presenti sugli spalti, Ciavardini, da parte sua, testimoni\u00f2 che quel giorno era con Valerio Fioravanti e Francesca Mambro a Padova e non a Bologna.\nIl 30 gennaio 2000 il tribunale dei minori (nel 1980 Ciavardini era minorenne) lo assolve dal reato di strage, sentenza ribaltata per\u00f2 il 9 marzo del 2002 dalla sezione minori della Corte d'Appello di Bologna che lo condanna a 30 anni di reclusione come esecutore materiale dell'attentato.\nIl 17 dicembre 2003 la prima sezione penale della Corte di Cassazione annulla la sentenza di condanna ma, il 13 dicembre 2004 la sezione minori della Corte d'Appello di Bologna, rigetta l'annullamento confermando la pena.\nL'11 aprile 2007 la seconda sezione penale della Suprema Corte accoglie la richiesta della Cassazione e dichiara inammissibile il ricorso dell'imputato, confermando la sentenza della sezione minori della Corte d'appello di Bologna e la relativa condanna a 30 anni di reclusione per la strage di Bologna. Nel contempo, per\u00f2, il tribunale annulla gli altri due capi di imputazione: concorso nella collocazione dell'ordigno esplosivo e lesioni.\nCon questa sentenza si chiude il suo percorso giudiziario, con un cumulo totale di condanne pari a 44 di reclusione da scontare, con possibilit\u00e0 di ottenere la libert\u00e0 condizionale dopo 26.\nNel 2007, in collaborazione con il giornalista Gianluca Semprini, Ciavardini ha pubblicato il libro dal titolo: \"La Strage di Bologna - Luigi Ciavardini: un caso giudiziario\" in cui dichiara la sua innocenza riguardo ai fatti e ricostruendo, dal suo punto di vista, gli errori giudiziari legati al suo coinvolgimento nella strage di Bologna.\nIl 23 marzo del 2009 Ciavardini ha ottenuto la semilibert\u00e0.\nLe condanne definitive.\nPer le prime due condanne la somma dei 23 anni totali venne poi ridotta a 18 per continuit\u00e0 del reato, pi\u00f9 altri 4 anni condonati (2 per buona condotta e 2 per il condono del 1990)."}
{"id": "789827", "revid": "1632387", "url": "https://it.wikipedia.org/wiki?curid=789827", "title": "Hellalive", "text": "Hellalive \u00e8 un live album pubblicato dalla band Groove metal Machine Head nel 2002 con la Roadrunner Records."}
{"id": "789829", "revid": "597500", "url": "https://it.wikipedia.org/wiki?curid=789829", "title": "Corone", "text": "Corone o Korone () \u00e8 un ex comune della Grecia nella periferia del Peloponneso di 5.067 abitanti secondo i dati del censimento 2001.\n\u00c8 stato soppresso a seguito della riforma amministrativa detta Programma Callicrate in vigore dal gennaio 2011 ed \u00e8 ora compreso nel comune di Pylos-Nestoras.\nStoria.\nFu fondata in epoca non precisata, sicuramente entro il VI secolo, dai bizantini.\nNel 1204, dopo la caduta di Costantinopoli, capitale dell'Impero bizantino, a seguito della quarta crociata, i crociati si impossessarono anche del Peloponneso. Corone fu conquistata dai veneziani nel 1204, nel 1208 pass\u00f2 ai genovesi, ma in breve tempo fu riconquistata dai veneziani. Dall'epoca della conquista fu sede di un vescovo di rito latino.\nA Corone esisteva dal XII-XIII secolo una folta minoranza albanese ortodossa, chiamata dai locali greci \"arvanites\".\nNel 1500 Corone si arrese ai turchi. Fu riconquistata da Andrea Doria nel 1532, ma gi\u00e0 nel 1534 torn\u00f2 in mano turca. Fu cos\u00ec che, grazie ad accordi diplomatici intercorsi tra l'esercito di Carlo V ed il Sultano, alle nobili famiglie arvanite della citt\u00e0, come i \"Marchian\u00f2\", i \"Mazzuca\", i \"Nociti\", gli \"Stratig\u00f2\", i Rafti, i Rodot\u00e0, i Renes, i Camodeca ecc. fu consentita la scelta dell'esilio nel Regno di Napoli.\nCarlo V volendo omaggiare i profughi ed il loro strenuo eroismo nella difesa della roccaforte, insign\u00ec gli eroi del \"Regio Cavalierato\", i cosiddetti \"Cavalieri Coronei\".\nCos\u00ec, durante la dominazione ottomana del 1534, la popolazione fu esiliata in Italia principalmente in Calabria (San Demetrio Corone, Santa Sofia d'Epiro, Castroregio etc.) in Basilicata (Barile, Maschito, San Paolo Albanese, Brindisi Montagna etc.) ma anche in Sicilia, in Piana degli Albanesi e nella citt\u00e0 di Messina.\nI veneziani la riconquistarono ancora nel 1685 con Francesco Morosini, ma nuovamente ricadde sotto la dominazione turco-ottomana."}
{"id": "789831", "revid": "1776051", "url": "https://it.wikipedia.org/wiki?curid=789831", "title": "Mike Smith (chitarrista)", "text": "Biografia.\nSnot.\nSonny Mayo, primo chitarrista degli Snot, lasci\u00f2 il gruppo nel maggio del 1998. Subito dopo si un\u00ec a loro Smith, per la lavorazione del loro secondo album. Tuttavia ci\u00f2 fu interrotto dalla morte di Lynn Strait, avvenuta a dicembre per un incidente stradale. In seguito gli Snot si sciolsero, anche se nel 2000 pubblicarono \"Strait Up\", con le ospitate di altri artisti.\nTheSTART.\nSmith form\u00f2 poi gli Hero, insieme all'ex Snot Jamie Miller e gli ex Human Waste Project Aimee Echo e Scott Ellis. Nel luglio del 1999 gli Hero firmarono per la 143 Records/Atlantic Records e pubblicarono \"Circles\". Per problemi legali con un gruppo omonimo cambiarono nome in theSTART, su suggerimento della madre di Echo. Alla fine del 2000 Mike Smith lasci\u00f2 la band. Dopo varie discussioni la data di pubblicazione dell'album fu rimandata nel luglio del 2001 per la Geffen Records, e il titolo fu cambiato in \"Shakedown!\".\nLimp Bizkit, Evolver.\nAlla fine del 2001 i Limp Bizkit si separarono dal chitarrista Wes Borland. All'inizio furono aperte le audizioni \"Put Your Guitar Where Your Mouth Is\" per la ricerca di un sostituto, ma nessuno fu scelto fra centinaia di partecipanti. Smith aveva conosciuto i Bizkit gi\u00e0 in precedenza, dato che giravano a volte in concerto con gli Snot. Cos\u00ec optarono per lui, che del gruppo divenne chitarrista nel 2003. Insieme registrarono 14 canzoni, alcune delle quali inserite nella lista tracce di \"Results May Vary\".\nI Limp Bizkit andarono in tour tra il 2003 e l'inizio del 2004, ma Smith se ne and\u00f2 presto e Borland torn\u00f2 nel gruppo. Non si sa se Smith abbia lasciato volontariamente i Bizkit, o se lo hanno licenziato per richiamare Wes. Fino ad oggi entrambe le parti in causa sono state in silenzio sulla questione.\nAttualmente Mike Smith \u00e8 vocalist e chitarrista degli Evolver."}
{"id": "789834", "revid": "1318658", "url": "https://it.wikipedia.org/wiki?curid=789834", "title": "Raffinerie di salnitro di Humberstone e Santa Laura", "text": "Le raffinerie di salnitro di Humberstone e Santa Laura sono due antiche raffinerie di salnitro che si trovano nel Cile settentrionale. Dal 2005 fanno parte dell'elenco dei Patrimoni dell'umanit\u00e0 dell'UNESCO.\nNella zona ci sono anche altre raffinerie di salnitro (o cosiddette \"citt\u00e0 del salnitro\"): Chacabuco, Maria Elena, Pedro de Valdivia, Puelma, Aguas Santas e molte altre. In particolare Chacabuco \u00e8 un caso particolare perch\u00e9 venne usata come campo di concentramento durante il regime di Pinochet, e ancor oggi \u00e8 circondata da campi minati.\nGeografia.\nHumberstone e Santa Laura si trovano circa 50 chilometri a est della citt\u00e0 di Iquique, nel deserto di Atacama, nella regione cilena di Tarapac\u00e1.\nStoria.\nNel 1872 vennero fondate da Guillermo Wendell le prime raffinerie a Santa Laura, mentre questa faceva ancora parte del Per\u00f9. Nello stesso anno James Thomas Humberstone fond\u00f2 le raffinerie di La Palma. Entrambe crebbero velocemente e intorno ad esse si svilupparono operose citt\u00e0 con edifici in stile inglese.\nMentre La Palma divenne una delle regioni estrattive pi\u00f9 importanti del Cile, Santa Laura ebbe qualche problema economico e nel 1902 pass\u00f2 di mano, fino a fermare la produzione nel 1913. Solo con l'introduzione di un nuovo processo estrattivo, detto Shanks, la produzione riprese.\nNel 1929 i problemi economici colpirono pesantemente tutte le raffinerie, in parte a causa della grande depressione e in parte a causa delle concrete applicazioni industriali degli studi scientifici dei tedeschi Fritz Haber e Carl Bosch, che avevano portato alla sintetizzazione dell'ammoniaca. Si era pertanto sviluppata la produzione industriale dei fertilizzanti azotati. Sull'orlo del fallimento, entrambe le raffinerie vennero rilevate nel 1934 dalla COSTAN (Compa\u00f1\u00eda Salitrera de Tarapac\u00e1 y Antofagasta), che ribattezz\u00f2 La Palma col nome di \"Oficina Santiago Humberstone\", in onore del suo fondatore. La compagnia cerc\u00f2 di produrre un salnitro naturale che fosse anche competitivo, ammodernando Humberstone e rendendola la raffineria pi\u00f9 efficiente nel 1940.\nNel 1958 per\u00f2 la COSTAN scomparve, dopo un susseguirsi di problemi economici, e negli anni sessanta entrambe le raffinerie vennero abbandonate. Nel 1970, ormai ridotte al rango di citt\u00e0 fantasma, esse vennero dichiarate monumento nazionale ed aperte al turismo. Nel 2005 furono poi dichiarate Patrimonio dell'umanit\u00e0 dall'UNESCO."}
{"id": "789835", "revid": "124734953", "url": "https://it.wikipedia.org/wiki?curid=789835", "title": "Through the Ashes of Empires", "text": "Through the Ashes of Empires \u00e8 il quinto album in studio del gruppo musicale groove metal Machine Head, pubblicato nel 2003 dalla Roadrunner Records."}
{"id": "789836", "revid": "1305772", "url": "https://it.wikipedia.org/wiki?curid=789836", "title": "SLM", "text": ""}
{"id": "789838", "revid": "834", "url": "https://it.wikipedia.org/wiki?curid=789838", "title": "Slm", "text": ""}
{"id": "789839", "revid": "110157", "url": "https://it.wikipedia.org/wiki?curid=789839", "title": "Live at Benaroya Hall", "text": "Live at Benaroya Hall \u00e8 un album dal vivo \"unplugged\" dei Pearl Jam.\nL'album, inciso su doppio CD, \u00e8 stato registrato al Benaroya Hall di Seattle il 22 ottobre 2003. Parte del ricavato della vendita \u00e8 devoluta in beneficenza all'associazione \"Youthcare\"."}
{"id": "789841", "revid": "765341", "url": "https://it.wikipedia.org/wiki?curid=789841", "title": "Verbo Oggetto Soggetto", "text": "In tipologia linguistica, si dice che una lingua \u00e8 VOS quando le frasi seguono, generalmente, un ordine Verbo Oggetto Soggetto.\nEsempi includono le lingue austronesiane come il malgascio, il giavanese (antico), il batak toba e il figiano, cos\u00ec come le lingue maya come il tzotzil, che sono lingue ergative. Tra le lingue romanze probabilmente l'unica lingua che presenta soggetto postverbale \u00e8 il sardo."}
{"id": "789842", "revid": "17204", "url": "https://it.wikipedia.org/wiki?curid=789842", "title": "Tenchu Senran", "text": ""}
{"id": "789843", "revid": "1632387", "url": "https://it.wikipedia.org/wiki?curid=789843", "title": "Prelude to the Millennium", "text": " Prelude to the Millennium \u00e8 una raccolta del gruppo progressive metal statunitense Symphony X."}
{"id": "789846", "revid": "339392", "url": "https://it.wikipedia.org/wiki?curid=789846", "title": "SFR (telecomunicazioni)", "text": ""}
{"id": "789849", "revid": "1305772", "url": "https://it.wikipedia.org/wiki?curid=789849", "title": "Onore", "text": "Il termine onore \u00e8 un costrutto sociale atto a identificare una dignit\u00e0 morale di un individuo o di un gruppo. Essendo collegato a concetti morali, assume valenze diverse a seconda delle culture e dei periodi storici.\nIn generale, poste di comune condivisione talune regole comportamentali nell'ambiente di riferimento, l'onore corrisponde al diritto di rispetto da parte degli altri come conseguenza premiale del contemporaneo dovere di rispetto degli altri. Nel concetto di rispetto sono da includersi anche regole che impongono il dovere del sacrificio in presenza di determinate situazioni di difficolt\u00e0 proprie od altrui. In alcune culture il concetto originario d'onore si \u00e8 ridotto a vera pretesa di rispetto, ad esigenza di rispettabilit\u00e0.\nL'evoluzione del sentimento dell'onore.\nSecondo il filosofo americano William Lad Sessions l'onore pu\u00f2 essere declinato in sei modi distinti: conferito (ad esempio con un premio), riconosciuto (ad esempio un'autorevolezza sociale), posizionale (ad esempio il privilegio aristocratico) , relativo ad un impegno (ad esempio onorare una promessa) , relativo alla fiducia (ad esempio la fedelt\u00e0 ), personale ( ad esempio una scelta di coscienza indipendente dal riconoscimento sociale).\nL'onore come regola comportamentale.\nIn passato l'onore figurava come un principio guida di societ\u00e0 in cui le offese personali si risolvevano con la giustizia sommaria sia per tradizione che per mancanza di alternative giuridiche, in tutti i suoi strati ad eccezione del pi\u00f9 basso, funzionando come parte fondante del codice d'onore per un gentiluomo e trovando talvolta un'espressione concreta nella pratica del duello.\nL'onore di un uomo, quello di sua moglie, quello della sua famiglia (di sangue) o quello della sua amata costituivano una questione importante in ogni sfaccettatura: l'archetipo dell'\"Uomo d'onore\" (nel suo significato originario) restava sempre in guardia contro insulti, effettivi o solo sospettati: in entrambi i casi avrebbe impugnato il suo onore in modo aggressivo violento.\nL'onore perduto.\nIl concetto di onore sembra aver perso di importanza nel moderno occidente secolare.\nGli stereotipi popolari vogliono che esso sopravviva in culture mediterranee dal presunto \"sangue caldo\" (italiani, spagnoli, arabi...) o in societ\u00e0 pi\u00f9 da \"gentiluomini\" (come il \"Vecchio Sud\" degli Stati Uniti: \"Dixie\").\nLe societ\u00e0 feudali, o altre societ\u00e0 agrarie, focalizzate sull'uso e la propriet\u00e0 della terra, possono tendere ad \"onorare l'onore\", pi\u00f9 di quanto facciano le societ\u00e0 industriali prive di radici. Oltre alle radici sono spesso situazioni di relativa chiusura degli ambienti di riferimento (di ridotte proporzioni, tipicamente, nel caso delle societ\u00e0 rurali) a rendere l'onore un valore accessorio della vita nella comunit\u00e0, essendo pi\u00f9 intensa, pi\u00f9 longeva e pi\u00f9 frequente la relazione sociale fra gli stessi appartenenti al gruppo.\nTracce dell'importanza connessa all'onore sopravvivono nell'ambiente militare, e in organizzazioni che ne riecheggiano lo stile, come ad esempio gli Scout.\nL'onore delle donne.\nIl concetto di \"onore\", nel caso delle donne, \u00e8 storicamente spesso legato alla sessualit\u00e0: la conservazione dell'onore presso le culture mediterranee corrispondeva principalmente alla conservazione della verginit\u00e0, o quanto meno al mantenimento di una monogamia esclusiva. La violazione dell'onore di una giovinetta non maritata - in pratica la sua deflorazione non autorizzata da pubblico vincolo matrimoniale - richiedeva riparazione; se l'offensore non avesse voluto o potuto (ad esempio perch\u00e9 gi\u00e0 sposato) addivenire a un matrimonio riparatore, lo si sarebbe punito con forme di ritorsione violenta, sino all'uccisione, da parte dei titolari dell'onore della sventurata (in genere i familiari maschi).\n\u00c8 possibile speculare sul fatto che il femminismo possa aver cambiato qualche utilizzo linguistico in questo senso. Altrettanto, la lezione sui valori sociali di Pirandello induce a non escludere la prevalenza di un aspetto di pura apparenza, di mera esteriore evidenza nella gestione di tale valore.\nL'onore come riconoscimento.\nIn molti paesi il termine onore pu\u00f2 essere riferito ad un premio o ad altro riconoscimento conferito dallo stato o comunque da un ente di natura istituzionale.\nQuesti onori includono le medaglie militari, ma pi\u00f9 spesso si tratta di premi civili, come l'OBE britannico, il titolo di cavaliere o di membro della legione d'onore francese. Il termine italiano \"onorificenza\", in realt\u00e0 indicante l'atto del rendere pubblico onore, ne \u00e8 divenuto forse per ragioni di \"italiano burocratico\" un improprio surrogato linguistico (non un sinonimo, poich\u00e9 il derivato non pu\u00f2 mai equivalere alla radice).\nUn particolare tipo di riconoscimento si conferisce in ambito militare per rendere ossequio al valore dell'avversario sconfitto, con il noto rito dell'onore delle armi.\nIl \"cursus honorum\".\nAnche nell'ambiente accademico, sin dai tempi pi\u00f9 remoti, il raggiungimento di traguardi di studio \u00e8 sempre stato premiato con il conferimento di un onore. Per questo, la conclusione di un insieme di studi segnava la fine di un percorso, di un \"cursus\" (da cui l'odierno \"corso di studi\") punteggiato di vari onori (nei quali i moderni sogliono rivedere gli esami universitari) al termine del quale si ornava il capo del discente con il lauro (dal quale la laurea) celebrativo. Nel mondo latino, ci\u00f2 accadeva in perfetta analogia con la carriera militare, per la quale anche valgono pi\u00f9 o meno le medesime note.\nOnore e legge.\nStante la comune valenza di norma comportamentale da applicarsi nell'ambito sociale di riferimento, \u00e8 ben possibile confrontare le culture dell'onore con le culture della legge.\nIl delitto d'onore.\nL'onore \u00e8 in alcune legislazioni un valore sociale di cui si possa e si debba tener conto anche a fini giuridici, e specialmente se ne parla in ambito penale.\nLa ragione si insinua nella considerazione della motivazione delle azioni umane, che in date culture possono tener profondamente ed anche tragicamente conto di esiti estremi della pressione esercitata dalla reputazione sociale; questa muove le decisioni dell'individuo talvolta ben oltre le norme codificate ordinamentali, ma pur sempre occorrer\u00e0 valutare - almeno in diritto latino - della qualit\u00e0 dell\"'animus nocendi\".\nOnore e antropologia.\nAntropologicamente vengono distinte tre culture: \"cultura della dignit\u00e0\" (esempio cultura europea), \"cultura dell'onore\" (esempio cultura statunitense), \"cultura della faccia\" (esempio cultura cinese), nelle quali gli aspetti dell'onore vengono vissuti in maniera differente.\nL'onore come sinonimo della prevaricazione, nella visione degli antropologi statunitensi.\nIn antropologia diversi studiosi, specialmente di scuola nordamericana o comunque anglosassone, non fanno alcuna differenza fra l'onore e la prevaricazione. L'assimilazione concettuale nasce dall'osservazione precipua del presunto onore mafioso e non contempla affatto la storia europea-continentale del concetto, n\u00e9 le sfumature di significato comuni invece alle lingue neolatine fra le varie accezioni e dunque fra i diversi utilizzi dello stesso termine; cosicch\u00e9, in tali ambienti di studio, l'onore socialmente accettabile, ed anzi meritorio, scompare senza lasciare traccia dinanzi al deviato \"onore\" delle consorterie criminali. Quanto di seguito riportato richiede pertanto di aver cauta considerazione di tale diverso approccio analitico.\nSecondo queste teorizzazioni, culture dell'onore compaiono tipicamente tra le genti nomadi e tra quelle dedite alla pastorizia, che portano con s\u00e9 le loro propriet\u00e0 pi\u00f9 preziose e rischiano di vedersele sottratte, senza poter fare ricorso all'applicazione della legge o al governo logisticamente assente o comunque lontano . In questa situazione, sempre secondo questi (e con l'autorevole avallo \"a latere\" del Machiavelli), ispirare timore costituisce una strategia migliore del promuovere l'amicizia e coltivare una reputazione di vendetta rapida e sproporzionata aumenta la sicurezza della persona e della propriet\u00e0.\nPensatori che vanno da Montesquieu a Steven Pinker hanno commentato l'attitudine mentale necessaria per una cultura dell'onore.\nCulture dell'onore appaiono tra i Beduini, le comunit\u00e0 di pastori, e molte popolazioni simili, che - si sostiene da taluni - avrebbero poca fedelt\u00e0 ad un governo nazionale, tra cowboy, uomini di frontiera e rancheros del West americano, dove le forze dell'ordine spesso rimanevano fuori portata (come viene notoriamente celebrato nei film western) e tra gli aristocratici, che godevano di privilegi ereditari che li ponevano oltre la legge comune.\nDeviazioni delle antiche culture dell'onore si ritrovano anche nel mondo della criminalit\u00e0 e delle \"gang\", dove ad esempio chi traffica in droga, riciclaggio di denaro, o merci di contrabbando, non pu\u00f2 rivolgersi alla giustizia ordinaria se subisce un furto. .\nUna volta che una siffatta cultura dell'onore - o meglio, dell'onore mafioso - esista, sar\u00e0 difficile per i suoi membri cambiarla per una cultura della legge; questo richiederebbe che le persone diventino volenterose a rinunciare e rifiutare di reagire immediatamente, e dal punto di vista della cultura dell'onore, questo appare come una debolezza ed un'imprudenza.\nL'onor di patria.\nNelle relazioni internazionali contemporanee, il concetto di credibilit\u00e0 assomiglia a quello dell'onore: quando la credibilit\u00e0 di uno stato o di una alleanza appare indebolita, politici moralmente obbligati possono invocare misure drastiche.\nAltri significati: Onori feudali.\nNella Inghilterra medioevale, un \"onore\" (\"honour\") consisteva nella signoria di una grande propriet\u00e0, comprendente dozzine o centinaia di \"ville\" (\"manors\", \"manieri\") ossia fattorie."}
{"id": "789850", "revid": "1632387", "url": "https://it.wikipedia.org/wiki?curid=789850", "title": "Live on the Edge of Forever", "text": "Live on the Edge of Forever \u00e8 il primo album dal vivo del gruppo musicale statunitense Symphony X, pubblicato nel 2001 dalla Inside Out Music."}
{"id": "789851", "revid": "827882", "url": "https://it.wikipedia.org/wiki?curid=789851", "title": "Beyo\u011flu", "text": "Beyo\u011flu \u00e8 un distretto e un comune soggetto al comune metropolitano di Istanbul, situato nella parte europea della citt\u00e0, affacciato sul Bosforo, a nord del Corno d'Oro.\nNel Medioevo, il quartiere era una colonia e possedimento della Repubblica di Genova ed era conosciuto come Pera (\u03a0\u03ad\u03c1\u03b1, 'la parte al di l\u00e0' in greco), nome che rimase in uso fino a met\u00e0 XX secolo, ossia fino all'emigrazione della popolazione greca del quartiere.\nIl nome turco \"Beyo\u011flu\" deriverebbe, secondo una teoria, da \"Bey\" \"O\u011flu\", letteralmente \"figlio del signore\". Il titolo si riferirebbe a Lodovico Gritti: nato a Istanbul, Lodovico era figlio illegittimo di Andrea Gritti, il Bailo di Costantinopoli durante il regno del sultano Bayezid II (r. 1481-1512) e doge di Venezia dal 1523. La sede del Baliato Veneziano, dagli inizi del XVI secolo, fu nel quartiere di Beyo\u011flu, nell'attuale Palazzo Venezia. Ricostruito nel 1781, dal 1923 \u00e8 sede del Consolato Italiano. \nLodovico Gritti contribu\u00ec significativamente a migliorare i rapporti tra la Sublime Porta e la Serenissima. La sua casa privata si trovava nei pressi dell'attuale Piazza Taksim.\nIl distretto di Beyo\u011flu ha inglobato altri quartieri a nord del Corno d'Oro tra cui: Galata (la medievale cittadina genovese, oggi conosciuta come Karak\u00f6y, nucleo originario del distretto), Tophane, Cihangir, \u015ei\u015fhane, Tepeba\u015f\u0131, Tarlaba\u015f\u0131, Dolapdere e Kas\u0131mpa\u015fa. Il distretto \u00e8 connesso alla citt\u00e0 antica dal Ponte Galata, il Ponte di Atat\u00fcrk e il Ponte del Corno d'Oro.\nStoria.\nL'area corrispondente all'attuale distretto di Beyo\u011flu fu abitata gi\u00e0 in tempi antichi: i referti testimoniano la presenza di insediamenti al di l\u00e0 del Corno d'Oro gi\u00e0 all'epoca di Cristo. Durante il periodo della dominazione greca, i bizantini chiamarono quest'area \"Sykai\" o \"Sycae\" (cio\u00e8 \"campo di fichi\") o \"Peran en Sykais\" (\"campo di fichi dall'altra parte\" del Corno d'Oro). Con l'espansione dell'Impero bizantino, Costantinopoli crebbe significativamente e cos\u00ec anche l'area di Beyo\u011flu che proprio in questo periodo, venne chiamata Galata dal nome della fortezza che Teodosio II vi ci fece costruire.\nI greci credevano che il nome derivasse dalla parola \"galatas\" (ossia \"uomo del latte\") dato che l'area, nella prima et\u00e0 medievale, era abitata, per la maggior parte, da pastori. Secondo una seconda teoria, il termine Galata deriverebbe dalla parola \"galatai\" (riferito al popolo dei Galli) poich\u00e9 si pensava che il popolo celtico dei Galli si fosse stabilito qui prima di fondare i propri insediamenti nell'Anatolia centrale dove furono poi conosciuti come Galati. I Galati sono ricordati in particolar modo per la Lettera ai Galati e per la statua del Galata morente.\nIl nome Galata potrebbe per\u00f2 anche derivare dalla parola italiana \"calata\" dato che l'area, formalmente colonia genovese dal 1273 al 1453, si trova su una collinetta a ridosso del mare.\nPeriodo XI sec. - XIX sec ..\nL'area divenne presto una base fondamentale per gli scambi commerciali. Dall'XI secolo a periodi alterni fu sotto le dipendenze di Genova e Venezia. Nel 1171 sono noti i primi insediamenti Genovesi che, in questa data, furono dati alle fiamme in uno scontro coi Veneziani.\nDal 1204, con la quarta crociata, fu sotto la dipendenza di Venezia, ma nel 1261 i Bizantini ne ripresero possesso e, nel 1273, l'imperatore Michele VIII Paleologo la offr\u00ec a Genova, rivale di Venezia. \nTestimonianza dell'influenza genovese, \u00e8 il \"Palazzo genovese\" (Palazzo del Comune), costruito nel 1316 da Montano de Marinis, il podest\u00e0 di Galata (Pera); ancora oggi se ne possono vedere le rovine vicino a \"Bankalar Caddesi\" in Karak\u00f6y, strada nella quale troviamo diverse case in stile genovese, risalenti agli inizi del XIV secolo.\nDurante il periodo bizantino, il podest\u00e0 genovese deteneva il potere sulla popolazione italiana residente a Pera per lo pi\u00f9 proveniente da Genova, Venezia e Ragusa. Nel 1348 i genovesi costruirono la famosa Torre di Galata pi\u00f9 a meridione rispetto ad una fortezza antecedentemente distrutta durante la IV crociata. Fu nel 1352 che Veneziani ed Aragonesi assediarono Pera ma i Genovesi (grazie all'aiuto ottomano, che forn\u00ec arcieri mercenari), sconfissero definitivamente i loro antagonisti, tanto che il 6 maggio 1352 venne firmata la resa dei Veneziani, che accettarono l'egemonia di Genova su Pera e giurarono di lasciare permanentemente Costantinopoli e tutte le rotte dirette al Mar Nero; in cambio dell'aiuto gli ottomani ottennero di poter transitare nello stretto controllato dai Genovesi.\nNel 1453 genovesi e bizantini combatterono assieme per la difesa dalla citt\u00e0 contro l'Impero Ottomano. Il 29 maggio dello stesso anno gli ottomani guidati da Mehmed II conquistarono la citt\u00e0 e deposero l'ultimo imperatore bizantino. Essi tuttavia concessero ai genovesi di ritornare a Pera pur non avendone pi\u00f9 formalmente il controllo. In questo modo il commercio della Repubblica di Genova non ne rimase danneggiato.\nIn seguito all'assedio di Costantinopoli del 1453, Venezia ebbe modo brevemente di riaffacciarsi nella cittadella dalla quale era stata cacciata: in questo modo tent\u00f2 di affermare la volont\u00e0 di riprendere le vie commerciali. Furono i veneziani, forse, a suggerire a Bayezid II Leonardo da Vinci come architetto per il ponte che il sultano intendeva costruire tra le due sponde del Corno d'Oro. Il progetto di Leonardo per il Ponte di Galata (1502), rimase tuttavia inutilizzato.\nLa sede del Baliato Veneziano era il cosiddetto \"Palazzo di Venezia\", nell'attuale quartiere di Beyo\u011flu. Costruito agli inizi del XVI secolo ma sostituto dall'edificio attuale nel 1781, dal 1861 \u00e8 diventata l'ambasciata italiana e dal 1921, anno in cui Ankara \u00e8 stata scelta come capitale turca, ospita il Consolato italiano.\nBeyo\u011flu nel XIX secolo.\nDurante il XIX secolo, Beyo\u011flu fu ancora meta per molti commercianti europei e ospit\u00f2 molte ambasciate, in particolar modo lungo la \"Grand Rue de P\u00e9ra\", oggi \u0130stiklal Caddesi. La presenza di una parte cos\u00ec considerevole di popolazione europea rese il quartiere di Beyo\u011flu la parte pi\u00f9 occidentale della citt\u00e0, specialmente se confrontata al centro antico di Istanbul dall'altra parte del Corno d'Oro.\nBeyo\u011flu presto divenne il centro della vita artistica, culturale e notturna della citt\u00e0. Beyo\u011flu fu uno dei primi quartieri ad avere la linea telefonica, l'elettricit\u00e0, il tram e persino una linea sotterranea, T\u00fcnel, inaugurata nel 1875 (seconda metropolitana al mondo dopo Londra) per collegare il quartiere di Pera con il porto di Galata e il vicino centro finanziario di Karak\u00f6y.\nDalla fine dell'Impero Ottomano, la cultura dei teatri, delle caffetterie, della vita mondana e delle pasticcerie rimase un elemento di distinzione di Beyo\u011flu. Negozi, come la pasticceria \u0130nci, famosa per i suoi dolci al cioccolato e i profiterole, segnarono la modernizzazione di quest'area, preannunciando la successiva affermazione della Repubblica.\nNel quartiere di Beyo\u011flu ancora oggi si possono trovare alcune delle molte scuole che furono istituite dalle comunit\u00e0 straniere presenti in quest'area: nate con lo scopo di educare i figli della componente levantina della citt\u00e0, in seguito rivestirono un ruolo molto importante nella formazione della giovane classe elitaria turca.\nLa rapida modernizzazione che ebbe luogo in Europa e che tard\u00f2 ad arrivare a Istanbul, fu ancor pi\u00f9 demarcata dalla sostanziale differenza tra i quartieri pi\u00f9 storici e tradizionalisti di Emin\u00f6n\u00fc e di Fatih. Quando i sultani ottomani iniziarono un programma di modernizzazione della citt\u00e0 con gli Editti di Tanzimat (1839 - 1876), molti edifici in stile europeo furono costruiti a Beyo\u011flu confondendosi con le pi\u00f9 tradizionali abitazioni turche.\nInoltre, il sultano Abd\u00fclmecid I, decidendo di non abitare pi\u00f9 nello storico Palazzo di Topkap\u0131, ordin\u00f2 la costruzione del pi\u00f9 moderno Palazzo di Dolmabah\u00e7e che si ispirava allo stile neo classico, barocco e rococ\u00f2.\nBeyo\u011flu nel XX e nel XXI secolo.\nCon la fondazione della Repubblica turca nel 1923, Beyo\u011flu perse progressivamente di importanza. Il declino fu accelerato dalla partenza della popolazione greca da Pera e dall'adiacente Galata a seguito della crescente pressione turca nella cosiddetta Questione di Cipro tra il 1950 e il 1960.\nIl teso clima politico degli anni '70, port\u00f2 la classe medio borghese a spostarsi in nuovi sobborghi residenziali come Levent e Ye\u015filk\u00f6y, lasciando in questo modo libere molte case in stile Art Nouveau e neoclassico. Da attivo centro mondano e cosmopolita, negli anni '80, Beyo\u011flu sub\u00ec quindi un forte tracollo economico.\nLa prima decade del XXI secolo vide un'importante opera di gentrificazione: \u0130stiklal Caddesi, con i suoi molti negozi, divenne nuovamente un'apprezzata meta turistica e di svago cittadino. Alcuni degli edifici risalenti al secolo scorso sono stati ristrutturati con successo.\nMonumenti e luoghi di interesse.\nIl centro del distretto di Beyo\u011flu \u00e8 \u0130stiklal Caddesi, una via pedonale lunga circa 3 kilometri costeggiata da negozi di abbigliamento, caffetterie, pubs, discoteche, teatri e cinema. Lungo \u0130stiklal Caddesi si alternano edifici in stile neoclassico e Art Nouveau: il nostalgico tram rosso, reintrodotto negli anni '90, intende proprie ricreare la storica atmosfera del distretto.\nAlcune tra le pi\u00f9 famose enoteche e caffetterie di Istanbul si trovano nei pressi di \u0130stiklal Caddesi in Beyo\u011flu: l'ottocentesco \u00c7i\u00e7ek Pasaj\u0131, letteralmente \"passaggio dei fiori\", pu\u00f2 essere considerato una sorta di mini Galleria milanese con le sue file di locali storici ed eleganti ristoranti. In passato, \u0130stiklal Caddesi era la sede Teatro Naum, teatro gravemente danneggiato dall'incendio che devast\u00f2 Pera nel 1870. \nIl teatro era frequentemente visitato dal sultano Abd\u00fclaziz e Abd\u00fclhamid II e ospit\u00f2 \"Il trovatore\" di Giuseppe Verdi prima che fosse messa in scena a Parigi.\nDopo l'incendio del 1870, il teatro, ormai in rovina, fu acquistato dal banchiere greco Christaki Zo\u011frafos che nel 1876 progett\u00f2 la costruzione dell'edificio attuale chiamato, originariamente \"Cit\u00e9 de Pera\".\n\"Yorgo'nun Meyhanesi\", l'enoteca di Yorgo, fu la prima enoteca ad aprire nel passaggio. Nel 1908 il Gran visir ottomano Sait Pa\u015fa acquist\u00f2 l'edificio che divenne cos\u00ec conosciuto come il \"Passaggio di Sait Pa\u015fa\". A seguito della Rivoluzione Russa del 1917, molte nobili donne russe impoverite, tra cui una Baronessa, iniziarono a vendere fiori nel passaggio. Cos\u00ec, attorno agli anni '40, la galleria era per lo pi\u00f9 occupata da fioristi e per questo motivo venne chiamata \u00c7i\u00e7ek Pasaj\u0131, ossia \"passaggio dei fiori\".\nTra gli edifici storici di Beyo\u011flu troviamo anche due tra le pi\u00f9 antiche enoteche della citt\u00e0: \"Pano\", aperto nel 1898 da Panayotis Papadopoulos, e il vicino \"Viktor Levi\", costruito nel 1914. Un'altra storica locanda del quartiere \u00e8 il \"Cumhuriyet Meyhanesi\", letteralmente \"Enoteca della Repubblica\", rinominata negli anni '30, era gi\u00e0 stata aperta all'inizio del 1890.\nSempre nei pressi di \u0130stiklal Caddesi, si trova la strada di \"Nevizade\" nella quale si succedono piccoli ristaranti e bistrot. Altri pub storici possono essere trovati in \"T\u00fcnel Pasaj\u0131\" e nella vicina strada di \"Asmal\u0131mescit\". Alcuni dei quartieri limitrofi sono stati recentemente ristrutturati come \"Cezayir Street\" poi conosciuta come la \"via francese\" per i numerosi pub francofoni, caff\u00e8 e ristoranti che suonano musica francese dal vivo. L\"Artiste Terrasse\"\u00e8 uno dei locali pi\u00f9 famosi della Rue francese grazie alla vista che gode su Santa Sofia, Palazzo di Topkap\u0131 e la Torre di Galata.\nIn Beyo\u011flu ci sono inoltre, nightclub per tutti i generi musicali: il \"Babylon\" e il \"Nu Pera\" sono tra i pi\u00f9 famosi club in stile europeo, ristoranti, come il \"Kemanc\u0131\" suonano musica rock, hard rock e heavy metal; in altri, come al \"Maksim\", si pu\u00f2 invece trovare musica orientale mentre all\"Andon\" si pu\u00f2 ballare il \"fas\u0131l\", una danza tradizionale turca. \nNella strada \"Asmal\u0131mescit\" si possono trovare molti tipici ristoranti turchi e \"ocakbasi\" mentre le strade vicino al \"Bal\u0131kpazar\u0131\", ossia il mercato del pesce, sono affollate di ristoranti che offrono ampie variet\u00e0 di pesce fresco, dalle cozze ai calamari, serviti con birra o rak\u0131.\nOltre alle numerose catene di fast food (McDonald's, Pizza Hut, Domino's Pizza etc...) troviamo fast food turchi come Simit Saray\u0131 che serve \"simit\" ossia ciambelle salate ricoperte di sesamo occompagnate da formaggio e t\u00e8."}
{"id": "789852", "revid": "1318658", "url": "https://it.wikipedia.org/wiki?curid=789852", "title": "Sewell (Cile)", "text": "Sewell \u00e8 una citt\u00e0 mineraria che si trova nel comune di Machal\u00ed, nel Cile centrale, sui pendii del Cerro Negro, nella catena montuosa delle Ande, ad un'altitudine compresa fra i 2.000 e i 2.250 metri. La citt\u00e0 venne fondata nel 1904 dalla Braden Copper Company per estrarre il rame che si trovava in quest'area, e nel 1915 venne battezzata in onore del primo presidente della societ\u00e0, Barton Sewell. Nel 1918 ospitava gi\u00e0 14.000 abitanti.\nDopo molti anni di intenso sviluppo, che ha portato alla costruzione e allo sfruttamento della pi\u00f9 grande miniera sotterranea del mondo, nel 1977 la Compagnia cominci\u00f2 a trasferire le famiglie nella valle sottostante, e poco dopo la miniera venne smantellata.\nNel 1998 il governo cileno ha dichiarato Sewell monumento nazionale, mentre nel 2006 \u00e8 stato incluso nell'elenco dei Patrimoni dell'umanit\u00e0 dell'UNESCO.\nSewell \u00e8 nota per essere la citt\u00e0 delle scale: infatti non vi \u00e8 alcuna strada, solo un treno che portava i lavoratori e le loro famiglie alla miniera.\nLa visita \u00e8 possibile solamente con tour operator, prenotabili da Santiago e da Rancagua."}
{"id": "789855", "revid": "23117", "url": "https://it.wikipedia.org/wiki?curid=789855", "title": "Manuel Antonio Cange", "text": ""}
{"id": "789864", "revid": "30349", "url": "https://it.wikipedia.org/wiki?curid=789864", "title": "Carlo Barabino", "text": "Biografia.\nBarabino fu certamente il pi\u00f9 importante e creativo architetto genovese del XIX secolo.\nLa sua opera, svolta principalmente nell'ambito genovese, fu di enorme importanza per la configurazione ottocentesca della citt\u00e0. La sua matrice culturale, improntata al principi del neoclassicismo, ebbe estrema coerenza formale e influenz\u00f2 il gusto della prima met\u00e0 del secolo. La sua opera di urbanista determin\u00f2 lo sviluppo della citt\u00e0 come prima aveva fatto solo Galeazzo Alessi.\nFiglio di Antonio Barabino, architetto e imprenditore, ebbe la sua prima formazione all'Accademia ligustica di belle arti di Genova e, nel 1788 and\u00f2 a Roma, studiando nell'atelier di Giuseppe Barbieri. Nel 1793, dopo aver vinto importati premi d'architettura, torn\u00f2 a Genova iniziando l'attivit\u00e0 professionale.\nAgli esordi della sua carriera, in merito al suo progetto di \u201c\"Prolungamento del Molo di Genova, con bagni, batteria, caserme, e con un monumento al cittadino Colombo per l'uso di fanale\"\u201d, fu accolto tra i soci di merito della Ligustica il 16 agosto 1795, assieme a Lorenzo Fontana (nipote quest'ultimo di Gaetano Cantoni) e a Giacinto Pellegrini. Il 7 giugno 1802 Barabino venne chiamato all'Accademia per dirigere le scuole riunite di architettura e di ornato, succedendo qui ad Emanuele Andrea Tagliafichi e a Giovanni Battista Cervetto, con incarico triennale.\nTra i primi progetti del Barabino sono i Lavatoi della Repubblica del 1797. A seguito di una causa di malversazione relativa a questa opera, di cui forse Barabino non fu colpevole, dovette passare alcuni anni di attivit\u00e0 in sordina, prima di riemergere come principale architetto della citt\u00e0.\nIn questa prima fase ebbe piccoli incarichi. Nel 1801 fu chiamato a Milano per prendere parte alla giuria che deve esaminare il progetto per il Foro Bonaparte di Giovanni Antonio Antolini.\nNel 1805 apr\u00ec lo studio con Giovanni Battista Cervetto. Nel 1818 fu nominato architetto del Comune.\nIl 1825 fu un anno chiave per l'architetto che ricopr\u00ec per il decennio successivo il ruolo di maggiore architetto della citt\u00e0. Barabino produsse in questi anni alcuni importanti progetti architettonici, primo fra tutti il Teatro Carlo Felice, e fu il principale coordinatore dei piani urbanistici della citt\u00e0, che ne influenzarono lo sviluppo dei successivi decenni.\nBarabino ebbe anche un'intensa attivit\u00e0 didattica. Gi\u00e0 nel 1807 apr\u00ec un \"atelier\" d'istruzione con il Cervetto. Fu, dal 1808 al 1811 direttore dell'ornato alla medesima Accademia, mentre dal 1824 fino alla morte assunse la direzione dell'intero istituto. \nTra i suoi allievi Giovanni Battista Resasco e Ignazio Gardella senior.\nLa morte lo colse nell'epidemia di colera del 1835, quando gli era appena stato affidato il progetto per la realizzazione del cimitero monumentale di Staglieno.\nArchivio.\nIl fondo di Carlo Barabino \u00e8 costituito essenzialmente dai disegni che sono stati venduti dagli eredi dell'architetto ad un rivenditore di libri antichi. Su segnalazione di quest'ultimo, il Centro Servizi Bibliotecari di architettura, vista l'eccezionalit\u00e0 dei documenti, ne ha predisposto l'acquisto nell'anno 2006. Nel 2008 la dott.ssa Antonella Mastrorilli, collaboratrice del Centro Servizi Bibliotecari, ha redatto un elenco descrittivo dei disegni nell'ambito di un progetto di riordinamento ed inventariazione del fondo, per valorizzarlo e renderlo fruibile."}
{"id": "789865", "revid": "1599710", "url": "https://it.wikipedia.org/wiki?curid=789865", "title": "Pineta Zerbi (Reggio Calabria)", "text": "Pineta Zerbi \u00e8 un quartiere di Reggio Calabria. Assieme ai quartieri Tremulini ed Eremo costituisce la II circoscrizione comunale.\nToponimo.\nIl quartiere Pineta Zerbi prende il nome dalla famiglia Zerbi, nobile famiglia reggina anticamente proprietaria del terreno su cui sorge il quartiere, e dalla presenza di un'area verde caratterizzata dalla presenza di pini marittimi."}
{"id": "789867", "revid": "124777308", "url": "https://it.wikipedia.org/wiki?curid=789867", "title": "Antonio Michela Zucco", "text": " Comp\u00ec i suoi studi presso la Regia Accademia Albertina di Torino e si dedic\u00f2 all'insegnamento presso vari Comuni del Canavese e infine a Ivrea.\nLe ricerche.\nPer tutta la vita studi\u00f2, il pi\u00f9 approfonditamente possibile per quegli anni, il linguaggio umano, gli organi anatomici preposti alla produzione dei suoni, i valori fonetici. Classific\u00f2 gli elementi occorrenti alla formazione di tutte le sillabe di cui sono composti i vocaboli e diede a ognuno una espressione grafica, un simbolo e un valore numerico al fine di stabilirne l'esatta pronunzia.\nAll'epoca questo tipo di ricerche era assolutamente d'avanguardia e d'altra parte gli studi e gli esperimenti sulla scrittura fonetica sono tuttora molto recenti. Ide\u00f2 un meccanismo per riuscire a registrare con assoluta precisione i simboli corrispondenti a raggruppamenti fonici con la stessa velocit\u00e0 con la quale fluiscono dalle labbra di chi parla. La genialit\u00e0 del sistema, che consiste nella diversa combinazione di soli sei comunissimi segni con i quali si ottengono le sillabe dell'alfabeto e di conseguenza le sillabe, sta nella semplicit\u00e0 e nella chiarezza, caratteristiche che permisero e permettono tuttora alte velocit\u00e0 di registrazione.\nIl \"Metodo Michela\".\nCoadiuvato da abilissimi artigiani di Ivrea e di Torino e alle prese con problemi tecnici di quasi impossibile soluzione in quel periodo storico, finalmente Antonio Michela Zucco nel 1863 pot\u00e9 illustrare al II Congresso Pedagogico che si tenne a Milano a Palazzo Brera il suo sistema di stenografia \"a processo sillabico istantaneo mediante piccolo e portatile apparecchio a tastiera\".\nLa macchina suscit\u00f2 immediatamente grande interesse perch\u00e9 si intuivano le sue molte possibilit\u00e0 di applicazione, e non solo in Italia (il Consiglio Municipale di Torino fu probabilmente il primo organo collegiale ad avere un resoconto stenografico immediato della sua seduta del 20 gennaio 1879) ma anche in Francia dove, come riportano gli \"Annales Industrielles\" del 27 febbraio 1881, era stata eseguita il 24 dello stesso mese una dimostrazione nell'aula del Consiglio Municipale di Parigi a Palazzo Borbone. Lo stesso Garibaldi, con lettera del 16 dicembre 1877 da Caprera, dichiarava:\nNel 1878 la macchina ottenne il brevetto italiano e nel 1879 quello statunitense dell'U.S. Patent Office. Alla grande Esposizione Universale di Parigi del 1878 le fu assegnata solo la medaglia d'argento e non d'oro, non avendo voluto l'inventore pubblicare le particolarit\u00e0 tecniche dell'invenzione. Nel 1881 vinse la medaglia d'oro alla Esposizione di Milano e nel 1884 a quella di Torino.\nNel 1881 fu adottata per la resocontazione stenografica dei lavori parlamentari del Senato, attivit\u00e0 che \u00e8 proseguita ininterrottamente fino a oggi (la macchina Michela attuale \u00e8 del tutto computerizzata e consente la trascrizione immediata e in chiaro dei dibattiti).\nAntonio Michela Zucco prevedeva intanto altri sviluppi della sua invenzione. Gi\u00e0 nella relazione allegata all'attestato di privativa industriale scriveva: \"Il presente processo sillabico, oltre alla stenografia, \u00e8 ancora applicabile ai seguenti casi: a) per la lettura e scrittura dei ciechi; b) per la riproduzione di un discorso per mezzo dell'elettricit\u00e0; c) per utilizzare la recente portentosa invenzione del telefono\". E a questi traguardi si indirizzarono dal 1880 in poi i suoi interessi scientifici e la sua attivit\u00e0. In Francia studi approfonditi sul sistema e sulla macchina erano stati compiuti dall'ing. G. A. Cassagnes, il quale negli \"Annales Industrielles\" del 27 febbraio 1881 ne aveva presentato una relazione particolareggiata. Insieme a lui l'inventore punt\u00f2 all'obbiettivo di applicare il sistema Michela al telegrafo. L'interesse era vivissimo e se ne comprende il motivo guardando le cifre di rendimento dei principali apparecchi telegrafici dell'epoca (linea da 600 a 700\u00a0km): Morse semplice, 25 dispacci di 20 parole all'ora (parole 500); Hughes, 60 dispacci di 20 parole all'ora (parole 1.200); Meyer a tastiera, 25 dispacci di 20 parole all'ora (parole 500); Baudot a tastiera, 40 dispacci di 20 parole all'ora (parole 800); Wheatstone, 90 dispacci di 20 parole all'ora (parole 1.800); Stenotelegrafo Cassagnes a tastiera, 500 dispacci di 20 parole all'ora (parole 10.000).\nFurono eseguiti numerosissimi esperimenti tra Parigi (\"Minist\u00e8re de T\u00e9l\u00e9graphes\"), Orleans, Tour, Le Havre e varie altre citt\u00e0 a distanza sempre maggiore. Gli \"Annales Industrielles\" del 4 aprile 1886 ne presentarono una meticolosa relazione.\nLe dimostrazioni ebbero tutte positivi e promettenti risultati, cos\u00ec le prove e gli esperimenti proseguirono. Un notevole passo avanti fu compiuto con l'applicazione di bande perforate e di trasmettitori automatici.\nDue allievi del Michela, Luigi Saudino e particolarmente Giuseppe Vincenti idearono congegni pi\u00f9 semplici di quello dell'ingegnere francese e progettarono lo steno-telegrafo. Ma la scoperta della radio nell'anno 1896 diminu\u00ec enormemente l'interesse verso questi esperimenti per fare del telegrafo un mezzo di comunicazione di impensabile velocit\u00e0 ed essi cessarono. La ricerca scientifica e tecnologica prese altre strade e questa, che sarebbe stata di enorme utilit\u00e0 anche parallelamente alla radio, venne abbandonata.\nL'inventore non ebbe la fortuna di assistere alla grandiosa invenzione della radio. Pur addolorato per la fine degli esperimenti con il telegrafo, chiss\u00e0 quali altri campi si sarebbero schiusi alla sua vivace intelligenza. Del suo continuo interessamento ai problemi matematici e geometrici ci restano purtroppo solo due relazioni su \u201cPropriet\u00e0 caratteristiche comuni alla periferia del circolo e al perimetro del quadrato equivalente\u201d e soprattutto su \u201cProposta di un invariabile rapporto tra periferia e raggio, dimostrato con cinque teoremi\u201d. Amava la musica e fond\u00f2 la banda del suo Comune. Nel Museo Etnografico di S. Giorgio Canavese \u00e8 esposta una pianola meccanica (spinetta a cilindri) fatta nel 1884 sul prototipo da lui costruito. Anche in questo caso l'interesse dello studioso si spingeva dagli studi speculativi alle applicazioni pratiche.\nRitiratosi dall'insegnamento, lavor\u00f2 intensamente al completamento del \u201cSistema fonografico universale a mano\u201d, che con un numero limitatissimo di segni riusciva a scrivere manualmente qualunque parola in qualsiasi lingua. Il sistema fu pubblicato nel 1885 e illustrato dall'inventore alla Societ\u00e0 Filotecnica Torinese (l'adozione di questo alfabeto universale fu allora molto caldeggiata anche presso il Ministero della Pubblica Istruzione e certamente sarebbe stata utilissima soprattutto per l'apprendimento delle lingue, riuscendo a registrarne l'esatta pronunzia. Gli studenti, ad esempio, sui dizionari italo-inglesi avrebbero trovato gi\u00e0, a fine Ottocento, la pronunzia precisa che solo da pochi anni ci si sforza di trascrivere con i pi\u00f9 recenti metodi).\nNel pieno dei suoi studi e delle sue realizzazioni, premiato dal Ministero della Pubblica Istruzione con la medaglia d'argento al merito scolastico e ricompensato dal Re con la nomina a Cavaliere dell'Ordine Mauriziano, mor\u00ec il 24 dicembre 1886.\nIntanto la macchina Michela continuava a essere, presso il Senato, la testimone sicura e fedele della vita parlamentare italiana. Quando cominci\u00f2 a operare, nell'infuocato clima politico del periodo compreso tra i governi Cairoli, Depretis, Crispi, registr\u00f2 le discussioni sull'abolizione della tassa sul macinato, sulla legge speciale per Roma capitale, sulla legge elettorale, sulla legge relativa al lavoro dei fanciulli, sulla riforma universitaria. \u00c8 interessante notare che nel primo gruppo di stenografi vi erano due donne, Anna Violetta e Luisa Gillio.\nUn bel disegno su \u201cL'Illustrazione italiana\u201d dell'11 giugno 1893 mostra la macchina in azione durante la discussione sulle pensioni civili e militari.\nE cos\u00ec, legislatura dopo legislatura, la storia d'Italia \u00e8 passata sui tasti della Michela: il Regno, la I guerra mondiale, il fascismo, la II guerra mondiale, la Repubblica. In tutti quegli anni la macchina rimase invariata, essendo perfettamente idonea alle esigenze della attivit\u00e0 parlamentare. A riprova del rilievo assunto negli anni dal sistema , anche a livello europeo, si osserva che una macchina Michela \u00e8 stata esposta alla mostra permanente \u201c\"Les grandes heures du Parlament\"\u201d, realizzata a Parigi per iniziativa dell\"Assembl\u00e9e Nationale\" nello \"Ch\u00e2teau de Versailles\".\nGli stenografi del Senato hanno conseguito ai campionati di stenografia quattro titoli mondiali (1979, 1983, 1985, e 1995) e dal 1977 al 1996 tutti i titoli italiani. Nel corso degli ultimi decenni la Michela, pur continuando a basarsi sul meccanismi non troppo dissimili da quelli dei primi esemplari, ha adottato via via le pi\u00f9 aggiornate tecnologie informatiche e il medesimo protocollo di comunicazione adottato dalle tastiere musicali (MIDI), fino a divenire uno dei pi\u00f9 veloci sistemi di inserimento dati oggi esistente. Di recente il sistema \u00e8 divenuto disponibile anche su piattaforme OpenSource. "}
{"id": "789875", "revid": "1543377", "url": "https://it.wikipedia.org/wiki?curid=789875", "title": "Separatismo femminista", "text": "Il separatismo femminista \u00e8 una pratica politica nata all'interno del movimento femminista che, in varie misure o con diverse modalit\u00e0, adotta la sottrazione dalle relazioni con i maschi, ritenendo che il linguaggio e le dinamiche che si instaurano con essi, inficiate da una cultura sessista di matrice patriarcale, pregiudichino le relazioni e quindi la piena ed autentica espressione delle femmine.\nDescrizione generale.\nLe femministe separatiste ritengono che donne e uomini, anche se con le migliori intenzioni e disponibilit\u00e0, difficilmente sfuggano ai modelli sociali e culturali patriarcali e sessisti che limitano la piena autodeterminazione della donna.\nIn tal senso la diversa percezione che le donne ottengono di s\u00e9 stesse, in contesti separati dagli uomini, diventa uno strumento necessario per acquisire tale consapevolezza, un esempio di questo tipo di percorso sono i collettivi di autocoscienza femminista.\nCos\u00ec facendo si opera inoltre una scelta riguardo al proprio referente politico.\nLe femministe separatiste si rivolgono alle altre donne per lavorare su obbiettivi sociali e politici, partendo dalla consapevolezza e dalla coscienza della discriminazione di genere per cambiare l'esistente.\nL'obiettivo \u00e8, quindi, dirigere le proprie energie, la propria fiducia e la propria apertura al dialogo prioritariamente verso altre donne.\nChi applica questo tipo di pratica pu\u00f2 operare, nella propria vita, scelte in base a tali priorit\u00e0 ad esempio evitando di lavorare con o per uomini, e di essere a loro funzionale; talora si legge la compresenza di donne e uomini come un ostacolo al raggiungimento del cambiamento sociale in quanto si possono reiterare dinamiche patriarcali e sessiste.\nLa scelta separatista pu\u00f2 essere vissuta come permanente o come uno strumento necessario e/o utile per l'evoluzione personale e conseguentemente della societ\u00e0.\nApproccio teorico.\nL'autrice Marilyn Frye definisce il separatismo femminista come \u00abseparazione di vario ordine e modalit\u00e0 dagli uomini e dalle istituzioni, dai rapporti, dai ruoli e dalle attivit\u00e0 che sono definiti o dominati dall'uomo e che operino a favore degli uomini e del mantenimento del privilegio maschile - separazione iniziata e sostenuta dalla volont\u00e0 delle donne\u00bb.\nIl separatismo pu\u00f2 assumere molteplici forme e delinearsi in dimensioni diverse; a tal proposito l'accademica italiana Teresa de Lauretis, docente negli Stati Uniti, ricorda che \u00ab\u2026nel femminismo statunitense il separatismo era inizialmente separatismo dagli uomini, poi per\u00f2 il termine \u00e8 stato usato per ogni forma di separatismo anche tra donne, per esempio separatismo delle donne lesbiche dalle donne eterosessuali o delle donne nere dalle donne bianche\u00bb.\nSeparatismo femminista eterosessuale.\nUna delle prime e note manifestazioni di separatismo eterosessuale \u00e8 stata l'associazione americana \"Cell 16\", fondata dall'attivista statunitense Roxanne Dunbar considerata uno dei primi gruppi a promuovere il separatismo femminista come strategia politica.. La storica Alice Echols indica l'attivit\u00e0 di \"Cell 16\" come un lavoro per l'istituzione della base teorica per il sparatismo lesbico.\nSeparatismo femminista lesbico.\nIl separatismo lesbico \u00e8 una forma specifica di separatismo femminista.\nIl separatismo \u00e8 stato considerato da una parte di lesbiche femministe come strategia temporanea e/o pratica di vita, sottraendosi in questo modo ad una societ\u00e0 patriarcale ed alle richieste di disponibilit\u00e0 emotiva e sessuale loro rivolte dalla societ\u00e0 eteronormativa. Questa \u00e8 considerata una scelta personale e non un passaggio obbligato per l'evoluzione personale o della societ\u00e0.\nConsiderazioni e critiche.\nIl separatismo femminista \u00e8 discusso sia all'interno che all'esterno del movimento femminista.\nIn particolare alcune soggettivit\u00e0 (gli uomini) lamentano l'esclusione da tale tipo di pratica, anche se questo non rientra, tuttavia, nelle dirette intenzioni delle donne che operano tale scelta: chi pratica il separatismo in tal modo si sottrae, non esclude.\nIl separatismo femminista viene criticato in quanto considerato una \u00abpratica politica identitaria\u00bb\nScelte separatiste furono effettuate anche in occasione di appuntamenti pubblici organizzati da soggettivit\u00e0 politiche femministe: in particolare in Italia furono organizzate manifestazioni di donne in cui la partecipazione maschile era esclusa a priori, come nel caso del grande corteo contro la violenza sulle donne del 24 novembre 2007 a Roma (dove oltre alle contestazioni fatte a varie esponenti del mondo della politica, si verificarono frizioni tra un gruppo di donne che partecipavano alla manifestazione e alcuni giornalisti uomini presenti per lavoro), che fu oggetto di critiche da parte di alcune partecipanti tra cui Dacia Maraini e Giovanna Melandri.\nL'anno successivo le organizzatrici decisero altrimenti e permisero agli uomini di sfilare in coda."}
{"id": "789878", "revid": "1124164", "url": "https://it.wikipedia.org/wiki?curid=789878", "title": "Fra Giacomo da San Vito", "text": "Biografia.\nFrate laico dell'Ordine francescano dei Riformati Minori, lavora nella bottega di Fra' Francesco da Martina, presso la quale migliora la sua tecnica, realizzando opere rifacendosi alla tradizione monastica.\nFra' Giacomo realizza numerose opere in molte chiese della Puglia e della Basilicata. Nel 1639 abbandona la bottega del maestro e dipinge la \"Nativit\u00e0 del Signore\", opera restaurata proprio di recente e ammirabile nella Chiesa di Sant'Antonio da Padova a Gioia del Colle.\nNel 1666 si sposta a Napoli, dove trova ospitalit\u00e0 nel Convento di Santa Croce di Palazzo fino alla morte che avviene nel 1667.\nOpere.\nSan Vito dei Normanni (nella chiesa di Santa Maria della Vittoria, nella chiesa di Santa Maria delle Grazie), Cassano delle Murge, Altamura, Lecce, Manduria, Gallipoli, Taviano, Ostuni, Matera, Francavilla Fontana, Castellaneta, Mesagne, Bitetto."}
{"id": "789882", "revid": "767487", "url": "https://it.wikipedia.org/wiki?curid=789882", "title": "Scott Asheton", "text": "Biografia.\nScott Asheton inizia a suonare la batteria su invito del fratello Ron nei primi anni sessanta, ed insieme ad un loro amico al basso, Dave Alexander, iniziano a produrre delle registrazioni artigianali. Con l'ingresso in formazione di Iggy Pop, il quartetto prende il nome di The Psychedelic Stooges, abbreviato successivamente nell'attuale The Stooges. Grazie alla possibilit\u00e0 di esibirsi molte volte dal vivo nell'area di Detroit, il gruppo si costruisce un discreto seguito, arrivando anche ad aprire i concerti per gruppi come gli MC5. Dal 1969 al 1973 incider\u00e0 tre album con gli Stooges (\"The Stooges\", \"Fun House\" e \"Raw Power\"), dopodich\u00e9 il gruppo si scioglier\u00e0 nel 1974.\nDal 1977 al 79 far\u00e0 parte della Sonic's Rendezvous Band, mentre nei primi anni ottanta non avr\u00e0 collaborazioni di rilievo, a parte quella con la Scott Morgan Band (1988-1989). Comparir\u00e0 di nuovo negli anni novanta con gli Scots Pirate (dal 1990 al 1995), con i quali incider\u00e0 un album omonimo nel 1994 e \"Revolutionary Means\" nel 1995. Dal 1997 al 1998 far\u00e0 parte dei Sonny Vincent's Rat Race Choir con i quali incider\u00e0 \"Pure Filth\" nel 1997 e dei Rock Action. Sempre negli anni novanta, parteciper\u00e0 alla riunione della Sonic's Rendezvous Band avvenuta nel 1999 insieme a Deniz Tek che sostituir\u00e0 Fred \"Sonic\" Smith, deceduto nel 1994.\nInfine nel 2003 rientra a far parte della riunita formazione degli Stooges, con i quali riprende l'attivit\u00e0 live e quella in studio con la pubblicazione del nuovo album degli Stooges intitolato \"The Weirdness\".\nMuore per infarto il 15 marzo 2014 all'et\u00e0 di 64 anni."}
{"id": "789885", "revid": "125007243", "url": "https://it.wikipedia.org/wiki?curid=789885", "title": "Giuseppe Reina", "text": "Biografia.\nEsponente del Partito Socialista Italiano negli anni ottanta, di cui \u00e8 stato componente del comitato centrale (dal 1979) e della direzione nazionale (dal 1981).\nPi\u00f9 volte sindaco di Casteltermini nel periodo compreso dal 1976 al 1988, \u00e8 stato deputato nella VIII, IX, X e XI Legislatura, vicepresidente della commissione parlamentare d'inchiesta sull'attuazione degli interventi per la ricostruzione e la ripresa socio economica dei territori della Valle del Belice colpiti dai terremoti del gennaio 1968 nella VIII Legislatura (dal 12 dicembre 1979 al 7 luglio 1981), sottosegretario di stato ai Trasporti nel V governo Fanfani (dal 7 dicembre 1982 al 4 agosto 1983) e sottosegretario di stato alle Poste e Telecomunicazioni nel I governo Craxi (dal 9 agosto 1983 al 1\u00ba agosto 1986).\nDopo lo scioglimento del Partito Socialista Italiano, ha aderito al Nuovo PSI di Gianni De Michelis ricoprendo la carica di segretario regionale in Sicilia.\n\u00c8 stato vicepresidente del Banco di Sicilia."}
{"id": "789898", "revid": "124600636", "url": "https://it.wikipedia.org/wiki?curid=789898", "title": "Denise Richards", "text": "Biografia.\n\u00c8 di origini inglesi, gallesi, irlandesi, francesi, olandesi e tedesche.\nQuando aveva quattordici anni la famiglia si trasfer\u00ec in California, dove la Richards frequent\u00f2 le scuole ed inizi\u00f2 la sua carriera nel mondo dello spettacolo, lavorando come modella ed occasionalmente come comparsa in alcuni videoclip e telefilm.\nIl suo esordio sul grande schermo avvenne nel 1997 con \"Starship Troopers - Fanteria dello spazio\", che le diede vasta popolarit\u00e0. Nel 1998 fu la volta dell'erotico \"Sex Crimes - Giochi pericolosi\" mentre nel 1999 fu scelta come Bond girl nel film \"Il mondo non basta\", anche se alla critica non piacque questa sua interpretazione.\nApparve anche in altre pellicole come \"Bella da morire\" (1999), \"Duetto a tre\" (2002), \"Scary Movie 3 - Una risata vi seppellir\u00e0\" (2003) e \"Yo Puta\" (2003).\nVita privata.\nNel 2002 spos\u00f2 l'attore Charlie Sheen, da cui ha avuto due figlie: Sam J Sheen (9 marzo 2004) e Lola Rose Sheen (1\u00ba giugno 2005). Nel marzo del 2005 chiese il divorzio, che venne consensualmente raggiunto il 19 aprile del 2006. A fine di giugno 2011 ha adottato una bambina, Eloise Joni Richards (chiamata cos\u00ec in onore della madre, morta di cancro nel 2007), che soffre di \"chromosome 8p deletion syndrome\", malattia che rallenta lo sviluppo fisico e mentale delle persone.\nNel 2017, la Richards inizia a frequentare Aaron Phypers. L'8 settembre 2018 la coppia si sposa a Malib\u00f9 in California.\nDoppiatrici italiane.\nNelle versioni in italiano dei suoi film, Denise Richards \u00e8 stata doppiata da:"}
{"id": "789900", "revid": "2208340", "url": "https://it.wikipedia.org/wiki?curid=789900", "title": "Shinigami", "text": "Uno \u00e8 una personificazione della morte nella mitologia giapponese, un equivalente del \"triste mietitore\" occidentale; quella occidentale, inoltre, \u00e8 una figura singola, mentre gli shinigami sono, appunto, degli dei e pertanto molteplici. Lo shinigami vive in ambienti legati alla morte o alla sventura, e a differenza di altri y\u014dkai non ha bisogno di nutrirsi in alcun modo, poich\u00e9 esistono solo per perpetuare la morte.\nTradizioni.\nLa mitologia degli shinigami \u00e8 piuttosto recente, in quanto non sembra esistesse prima del periodo Meiji: molto probabilmente si tratta di un mito importato dall'Europa.\nLa figura fu adottata molto rapidamente in Giappone, e compare ad esempio nell'opera \"rakugo\" \"Shinigami\" (probabilmente basata sull'opera italiana \"Crispino e la Comare\", a sua volta basata sul racconto \"Comare Morte\" dei fratelli Grimm) e nell'\"Ehon Hyaku Monogatari\" (\"Libro illustrato di cento storie\") di Shunsen Takehara. Secondo altri, per\u00f2, il mito potrebbe essere stato importato dalla Cina: secondo il critico letterario Masao Azuma, in origine non c'era alcun culto della morte in Giappone.\nDescrizione e comportamento.\n\"Shinigami\" \u00e8 un termine ampio che si riferisce agli spiriti e ai morti che danneggiano i vivi in generale; il loro aspetto solitamente \u00e8 sempre simile; ci\u00f2 che li caratterizza maggiormente \u00e8 la loro carnagione grigio-scura, che fa tornare alla mente quella di un cadavere in decomposizione, con caratteristiche orribili. Sebbene il loro nome racchiuda la parola \"kami\" (termine usato per definire ogni tipo di figura divina) la loro natura pi\u00f9 che assomigliare a quella di un dio sembra essere molto simile a quella degli spiriti malvagi. Gli shinigami sono attratti dalla morte in tutte le sue forme; si nascondono e vivono nel corpo di defunti morti di recente. Nascono e crescono in aree contaminate dal male, specialmente in luoghi in cui si sono verificati molteplici omicidi o suicidi. Sono soliti infestare aree impure in cerca di umani da cacciare.\nGli shinigami sono spiriti della possessione (o tsukimono), che perseguitano gli esseri umani e ne alterano totalmente il comportamento. Le loro vittime impazziscono, mostrando chiari segni di schizofrenia e diventando ossessionate dalla morte e dal desiderio di suicidarsi. Quest'ultimo aumenta sempre di pi\u00f9 grazie al fatto che gli shinigami tendono a far risuonare nella testa della vittima migliaia di pensieri negativi o di accaduti parecchio traumatizzanti. Questi \"kami\" tendono a prendere possesso di persone particolarmente malvagie, tuttavia chiunque sia abbastanza fortunato da vedere almeno una volta nella vita uno shinigami, sar\u00e0 destinato a subire una morte dolorosa, innaturale e violenta. \nLe diverse aree locali del Giappone hanno superstizioni parecchio diverse riguardo agli shinigami: ad esempio, nella prefettura di Kumamoto si ritiene che chiunque partecipi ad una veglia notturna con il cadavere di un defunto sar\u00e0 successivamente seguito a casa da uno shinigami. Al ritorno a casa, per evitare di essere posseduto, il malcapitato dovr\u00e0 prendere una ciotola di riso o una tazza di t\u00e8 e sdraiarsi per dormire.\nIn Cina ci sono figure simili al mietitore di anime, chiamate \"Somujo\" o \"Koshinin\", il cui compito \u00e8 portare gli spiriti al \"Meifu\" (la Terra dei Morti).\nOrigini.\nGli shinigami sono legati ad una comune credenza popolare secondo la quale dal male nasce sempre e solo male. Se ad esempio in una determinata area si verifica un omicidio di massa o un suicidio, seguendo questo ragionamento quella zona sar\u00e0 destinata ad accogliere solo futuri omicidi e suicidi. Lo spargimento di sangue e sventura in una determinata zona possono ripetersi pi\u00f9 e pi\u00f9 volte, fino a quando un'area non viene purificata ritualmente e le anime di eventuali vittime placate. Questo tema \u00e8 presente anche in antiche leggende come il racconto Heikei, nelle storie di fantasmi medievali e persino nelle leggende metropolitane e nei film moderni. Gli shinigami sono una parte fondamentale di questo ciclo di sventura; le anime malvagie dei morti chiamano le anime pure dei vivi, incitandole a commettere maggiori atrocit\u00e0. Se non adeguatamente esorcizzato, questo circolo di morte pu\u00f2 durare per sempre.\nShinigami nel mondo dei manga.\nUltimamente gli shinigami stanno acquistando popolarit\u00e0 anche al di fuori del Giappone, grazie al successo di svariati manga e anime, fra cui: \"Death Note\", \"Naruto\", \"Bleach\", \"Soul Eater\", \"Kuroshitsuji\" (\"Black Butler\"), \"Mobile Suit Gundam MS IGLOO\", \"Shinigami no Ballad\", \"Yami no matsuei\", \"Dakara boku wa, H ga dekinai.\", \"Noragami\", \"Full Moon - Canto d'amore\" e, successivamente, \"Kyokai no Rinne\", dove queste figure hanno ruoli principali."}
{"id": "789901", "revid": "767487", "url": "https://it.wikipedia.org/wiki?curid=789901", "title": "Skunkworks", "text": "Skunkworks \u00e8 il terzo album in studio del cantante Bruce Dickinson, pubblicato nel 1996 dalla Castle Communications/Sanctuary Records.\nIl disco.\nDopo la sfortunata parentesi dell'album \"Balls to Picasso\", il cantante inglese decide di assemblare una nuova band talentuosa e motivata formata da musicisti di qualche anno pi\u00f9 giovani: entrano cos\u00ec nel gruppo il chitarrista Alex Dickson, il bassista Chris Dale e il batterista Alessandro Elena che lo accompagnano gi\u00e0 durante il tour dell'album precedente e nel live \"Alive in Studio A\".\nInizialmente Bruce intendeva per \"Skunkworks\" anche il nome della sua nuova giovane band, per la quale desiderava un sound molto diverso dai suoi precedenti lavori: canzoni relativamente brevi (durata media 3 minuti), testi ridotti a poche strofe ed assoli di chitarra ridotti al minimo integrati nella struttura dei brani.\nCon queste caratteristiche, la band non riesce ovviamente a conquistare i fans storici del cantante anche perch\u00e9 le esigenze di mercato richiedevano in quel periodo perlopi\u00f9 temi come la difesa dall'oppressione (vedi band come Hole, Rage Against the Machine, Manic Street Preachers e White Zombie). Nonostante le positive recensioni, \"Skunkworks\" rimase lontano 20 posizioni dal precedente lavoro da solista di Bruce e non raggiunge ottimi risvolti sul mercato (alcuni sottolineano il fatto che l'album poteva essere facilmente ascoltato e gradito pi\u00f9 da fans degli Smashing Pumpkins che da quelli degli Iron Maiden).\nL'album, invece, rappresenta l'episodio pi\u00f9 originale di tutta la carriera di Dickinson ed alterna brani potenti e grintosi come \"Back from the Edge\", \"Inertia\" e \"Innerspace\" ad episodi hard rock come \"Faith\" e \"Strange Death in Paradise\", passando anche per lavori poco originali come \"Dreamstate\" e \"I Will not Accept the Truth\" e ballate orecchiabili come \"Octavia\".\nNel 2005 \"Skunkworks\", assieme a tutta la produzione di Dickinson, \u00e8 stato rimasterizzato in occasione dell'uscita di \"Tyranny of Souls\" ed integrato di un bonus CD contenente tutte le b-side inserite nel singolo \"Back from the Edge\" pi\u00f9 l'EP \"Skunkworks EP Live\".\nTracce.\nOriginal Album.\nTutti i testi sono di Bruce Dickinson; le musiche di Alex Dickson; la musica di \"Innerspace\" \u00e8 di Alex Dickson e di Chris Dale.\nBonus CD.\n\"Skunkworks EP Live:\"\nTutti i testi sono di Bruce Dickinson e le musiche di Alex Dickson; la musica di \"Innerspace\" \u00e8 di Alex Dickson e di Chris Dale; testo e musica di \"I'm In A Band With An Italian Drummer\" e \"Americans Are Behind\" sono di Chris Dale; il testo di \"The Prisoner\" (cover degli Iron Maiden) \u00e8 di Steve Harris e la musica di Adrian Smith.\nCuriosit\u00e0.\nPrima della realizzazione dell'album, Bruce Dickinson decise di cambiare radicalmente la sua immagine, ancora troppo legata al passato, accorciandosi i capelli e cambiando taglio. Cos\u00ec appariva ancora al momento della riunione con i Maiden, e cos\u00ec \u00e8 rimasto sinora."}
{"id": "789902", "revid": "287204", "url": "https://it.wikipedia.org/wiki?curid=789902", "title": "Campionati mondiali di canoa/kayak 2002", "text": "I 32esimi Campionati mondiali di canoa/kayak si sono svolti a Siviglia (Spagna) nel 2002."}
{"id": "789910", "revid": "287204", "url": "https://it.wikipedia.org/wiki?curid=789910", "title": "Antony Genn", "text": "\u00c8 noto per essere uno dei fondatori del gruppo che accompagnava Joe Strummer, i Mescaleros, e per aver fatto parte di altri gruppi come Pulp ed Elastica. Nei Mescaleros oltre a suonare la chitarra, componeva anche parte dei testi. Infatti parte dei brani presenti nel primo album di Joe Strummer and the Mescaleros (\"Rock Art and the X-Ray Style\") sono scritti e prodotti da Genn. Far\u00e0 parte dei Mescaleros fino al 2000, e nel 2004 insieme a Martin Slattery (anche'egli ex componente dei Mescaleros) forma il gruppo indie rock The Hours, con i quali ha finora prodotto alcuni singoli."}
{"id": "789911", "revid": "9", "url": "https://it.wikipedia.org/wiki?curid=789911", "title": "Cannone Parigi", "text": ""}
{"id": "789912", "revid": "9", "url": "https://it.wikipedia.org/wiki?curid=789912", "title": "Cannone del Kaiser Guglielmo", "text": ""}
{"id": "789913", "revid": "88740", "url": "https://it.wikipedia.org/wiki?curid=789913", "title": "Ryszard Kapu\u015bci\u0144ski", "text": "Biografia.\nNato a Pinsk (allora parte della Polonia, oggi in Bielorussia), dopo gli studi a Varsavia lavor\u00f2 fino al 1981 come corrispondente estero dell'agenzia di stampa polacca Pap. Invi\u00f2 corrispondenze, tra l'altro, da vari paesi dell'Africa, dall'Iran, dall'URSS, che furono tradotte in tante lingue e pubblicate nelle maggiori testate di tutto il mondo. Il suo collega scrittore-giornalista Tiziano Terzani, lo scrittore colombiano Gabriel Garc\u00eda M\u00e1rquez ed il cileno Luis Sep\u00falveda lo hanno definito un \u00abMaestro\u00bb.\nFu testimone di ben 27 colpi di stato e rivoluzioni, fu imprigionato 40 volte e scamp\u00f2 a quattro sentenze di morte. Durante il giorno raccoglieva le informazioni per i dispacci accurati che mandava alla Pap. Di notte, stendeva lunghi saggi con riferimenti storici, culturali ed anche fantastici, che andavano ben oltre i particolari degli eventi del giorno. Conobbe Patrice Lumumba in Congo, Ben Bella in Algeria, Che Guevara a Cuba, Idi Amin Dada in Uganda... Era in Zanzibar durante le sommosse del 1964, copr\u00ec la guerra tra Honduras e El Salvador nel 1970 (che proprio lui battezz\u00f2 \"guerra del calcio\") ed era in Sud Angola nel 1975, quando il paese, diventato indipendente dal Portogallo, entr\u00f2 in guerra civile e fu invaso dal Sudafrica.\nHa pubblicato la sua opinione sul mestiere di giornalista nel 2000, nel libro scritto in lingua italiana: \"Il cinico non \u00e8 adatto a questo mestiere: conversazioni sul buon giornalismo\", edizioni E/O, Roma. Nel 2003 \u00e8 tornato sul tema nel suo libro \"Autoportret reportera\" (\"Autoritratto di un reporter\") pubblicato dalla Znak di Cracovia. Nel 2003 ha vinto il Premio Principe delle Asturie per la categoria \"Comunicazione ed umanit\u00e0\". In un'intervista del 2006 con l'agenzia di stampa britannica Reuters, Kapu\u015bci\u0144ski disse che scriveva non per dei lettori polacchi e nemmeno europei ma \u00abper quelli di dovunque che per\u00f2 si sentivano abbastanza giovani per rimanere curiosi del mondo\u00bb.\nOltre la madrelingua polacca, parlava correntemente russo, inglese, spagnolo, francese e portoghese. Era \u00ab\"visiting professor\"\u00bb delle universit\u00e0 di Bangalore, Bonn, Citt\u00e0 del Capo, Caracas, Columbia, Harvard, Irkutsk, London, Madrid, Mexico, San Sebastian, Temple University e Vancouver. Sempre nel 2006 ha ricevuto una laurea \"honoris causa\" in \"traduzione e mediazione culturale\" presso l'Universit\u00e0 di Udine e, nell'ottobre dello stesso anno, ha trascorso tre giornate in Italia, ospite del Centro per la Pace del Comune di Bolzano; \u00e8 stata la sua ultima uscita pubblica. \u00c8 morto il 23 gennaio 2007 a Varsavia.\nControversie.\nAlmeno sin dal 1987 l'attendibilit\u00e0 delle corrispondenze dall'estero di Kapu\u015bci\u0144ski \u00e8 stata messa in dubbio, e quest'ultimo ha replicato che il suo lavoro \u00e8 stato \"allegorico\". Stando a quanto ha riferito, egli scelse intenzionalmente di evitare date, nomi e l'ordine degli eventi. Almeno dal 2001, si \u00e8 acceso un dibattito letterario sulla categorizzazione del lavoro di Kapu\u015bci\u0144ski.\nIn una recensione del 2001 su \"Ebano\", lo scrittore britannico John Ryle ha sostenuto che i primi dubbi sull'affidabilit\u00e0 dello scrittore polacco gli sono venuti leggendo \"Il Negus. Splendori e miserie di un autocrate\" (1983). Analizzando le traduzioni di Kapu\u015bci\u0144ski di espressioni di fedelt\u00e0 da parte dei membri etiopici della corte, Ryle riscontr\u00f2 che nella lingua amarica parlata dalla popolazione locale, \"quei titoli onorifici non corrispondevano ad alcuna espressione nella loro lingua\".\nLo scrittore britannico visit\u00f2 i luoghi di cui si parla nel testo sopracitato proprio al tempo della dittatura di Menghistu, ed ha trovato varie imprecisioni nel racconto, per esempio che i generali di Menghistu non sfuggirono alla giustizia e che gli \"accademici\" tra loro erano pi\u00f9 unici che rari. Ryle, inoltre, ha notato che le iniziali di coloro che gli hanno fornito le informazioni non corrispondevano ai nomi dei testimoni nel processo al Derg di Addis Abeba. Altra incongruenza, Ryle ha contestato l'affermazione di Kapu\u015bci\u0144ski che Hail\u00e9 Selassi\u00e9 non leggeva libri, dicendo che il \"negus\" aveva una biblioteca, amava leggere, e faceva annotazioni sui documenti.\nIl giornalista e saggista Neal Ascherson, tuttavia, ha preso le difese di Kapu\u015bci\u0144ski nel marzo 2010 affermando: \"Nessun dubbio sussiste, per quanto mi riguarda, sui dispacci ed i resoconti che inviava ai giornali o alla Pap. Diverso il discorso per i suoi libri (\u2026) Scrupoloso nella sua attivit\u00e0 giornalistica, nei libri era capace di inventare con la finalit\u00e0 di rendere la verit\u00e0 ancor pi\u00f9 vera. Era un grande scrittore di storie, ma non un bugiardo\".\nFilmografia.\nDal suo romanzo \"Ancora un giorno\" \u00e8 stato tratto nel 2018 un film d'animazione omonimo diretto da Ra\u00fal de la Fuente e Damian Nenow."}
{"id": "789915", "revid": "1494380", "url": "https://it.wikipedia.org/wiki?curid=789915", "title": "Dialetto arcado-cipriota", "text": "Il dialetto arcado-cipriota, o \"arcadico-cipriota\" \u00e8 uno dei dialetti del ceppo centrale del greco antico. Esso \u00e8 assai verosimilmente derivato in linea diretta dal dialetto miceneo parlato in Grecia nell'et\u00e0 del bronzo. \nSi tratta di uno dei meno conosciuti tra i gruppi delle parlate greche, per la scarsit\u00e0 di iscrizioni, la mancanza totale di una letteratura, e, nel caso di Cipro, per l'utilizzo di un \nalfabeto sillabico (il cosiddetto sillabario cipriota) poco adatto a rendere il suono della lingua greca.\nArea geografica di diffusione e storia.\nCome lo stesso nome fa intuire, il \"dialetto arcado-cipriota\" era parlato in Arcadia e nell'isola di Cipro, due aree estremamente distanti e non direttamente collegate del Mediterraneo orientale grecizzato. La distribuzione geografica del dialetto \"arcado-cipriota\" costituisce uno dei casi pi\u00f9 tipici a conferma della cosiddetta teoria delle onde del mutamento linguistico.\nLa ragione per cui questo dialetto ha una distribuzione cos\u00ec atipica risiede nelle complesse dinamiche che caratterizzano l'assestamento delle stirpi greche fra la fine della tarda et\u00e0 del bronzo e l'inizio dell'et\u00e0 del ferro, in s\u00e9guito alla disintegrazione della civilt\u00e0 micenea.\nCom'\u00e8 noto, la civilt\u00e0 micenea va incontro a una fine violenta intorno al 1200 a.C. a causa delle scorrerie dei cosiddetti Popoli del Mare. Approfittando di tali situazioni di disordine e di conflitto, stirpi greche fino ad allora marginali o subalterne, come i Dori, prendono il sopravvento sui Micenei. Questi ultimi si rifugiano nell'entroterra del Peloponneso, in Arcadia, regione povera, adatta soprattutto alla pastorizia, abbandonando le regioni pi\u00f9 fertili della Messenia, dell'Argolide e della Laconia, prima dominate dalle cittadelle ciclopiche di \"Ano Englianos\" (Pilo), di Sparta (il cosiddetto \"Menelaeion\"), di Micene, di Tirinto. Mentre anche il tardo regno Miceneo di Cidonia, nel nord-ovest di Creta, viene spazzato via, insieme all'emporio di Mileto e alla testa di ponte di Ilio, conquistata forse intorno al 1250 a.C., un'enclave micenea sopravvive a Cipro, anticamente interessata dalla frequentazione e dalla colonizzazione micenea.\nAlfabeto.\nLa storia delle scritture in cui \u00e8 conservato il dialetto arcado-cipriota presenta tratti notevolissimi, rispetto a quella degli alfabeti degli altri dialetti greci. Mentre in Arcadia si afferma ben presto un alfabeto epicorico occidentale, derivato dall'alfabeto fonetico fenicio, a Cipro, sin dall'VIII secolo, \u00e8 presente una scrittura sillabica, il cosiddetto \"sillabario cipriota\", che, prima di essere soppiantato nella pratica dall'alfabeto fonetico, evolve da una fase pi\u00f9 antica (\"sillabario cipriota arcaico\") a una fase pi\u00f9 evoluta (\"sillabario cipriota classico\").\nIl sillabario cipriota \u00e8 in effetti un'evoluzione della scrittura Lineare B. A partire dal sillabario cipriota l'archeologo Michael Ventris riusc\u00ec, nel 1953 a decifrare la scrittura lineare B, scoprendo che la civilt\u00e0 micenea, che rappresentava la fase tarda e pi\u00f9 avanzata della cosiddetta civilt\u00e0 elladica, si esprimeva in un dialetto greco estremamente arcaico. \nDi qui si comprende come mai l'arcado-cipriota e la sua scrittura rivestano un ruolo fondamentale sia per la conoscenza della pi\u00f9 arcaica storia greca, sia per la ricostruzione delle fasi evolutive pi\u00f9 remote della lingua greca, sia, infine, per i suoi contributi, in termini di dati linguistici, alla ricostruzione dell'indoeuropeo.\nCaratteristiche grammaticali dell'arcado-cipriota.\nL'arcado-cipriota presenta sia tratti innovativi sia tratti conservativi, che ne fanno un'entit\u00e0 linguistica assai particolare, nel contesto dei dialetti greci. Di fatto, \u00e8 il dialetto greco di pi\u00f9 antica attestazione (risalendo all'et\u00e0 del bronzo). Forse solo il dialetto dorico pu\u00f2 vantare qualche attestazione altrettanto arcaica, sebbene le tracce del dorico nella tarda et\u00e0 del bronzo siano alquanto sporadiche nelle tavolette micenee.\nFonetica.\nAlcuni tratti fonetici dell'arcado-cipriota erano propri in parte gi\u00e0 del dialetto miceneo.\nConsonanti -alterazioni notevoli.\nNell'ambito del trattamento delle consonanti c'\u00e8 da osservare che:\nMorfologia.\nDella morfologia dell'arcado-cipriota vanno sottolienati questi tratti notevoli:\nSintassi.\nMentre tutti i dialetti greci sono abbastanza omogenei nella sintassi delle preposizioni, l'arcado-cipriota mostra un trattamento autonomo di preposizioni come \u1f10\u03ba, che va col dativo, invece che col genitivo, come nelle altre varianti dialettali del greco antico."}
{"id": "789916", "revid": "287204", "url": "https://it.wikipedia.org/wiki?curid=789916", "title": "Ryszard Kapuscinski", "text": ""}
{"id": "789921", "revid": "729019", "url": "https://it.wikipedia.org/wiki?curid=789921", "title": "53\u00ba Stormo", "text": "Introduzione.\nIl 53\u00ba Stormo caccia \"Guglielmo Chiarini\", cos\u00ec intitolato, \u00e8 stato ricostituito nelle file dell'Aeronautica Militare il 1 Aprile 1967 sulla base di Novara-Cameri (Natale e Silvio Paslli) con alle dipendenze il 21\u00ba Gruppo Caccia (351\u00aa, 386\u00aa, 387\u00aa e 388\u00aa Squadriglia), alle sue dipendenze, oltre all'unico Gruppo volo, aveva Il 453\u00ba Gruppo Servizi Tecnici Operativi (GSTO), che disponeva di un Servizio Telecomunicazioni e Assistenza al Volo, e di un Servizio Rifornimenti, Il 553\u00ba Gruppo Servizi Logistici Operativi (GSLO) organizzato su quattro servizi principali, ovvero, Autotrasporti, Impianti \u2013 per la manutenzione \u2013, Sanitario, e Vari, La 653\u00aa Squadriglia Collegamenti, alle dirette dipendenze dell\u2019Ufficio Operazioni, la quale aveva un unico aereo stabilmente assegnato, il T-33, con il quale provvedeva a voli di varia natura, compresi quelli per il rinnovo delle abilitazioni di volo strumentale; disponeva anche di un T-6 e di un C-45 prestato dal Reparto Volo della 1\u00aa Regione Aerea di Orio, Il 3\u00ba Gruppo Efficienza Velivoli (GEV) che provvedeva al supporto manutentivo di 2\u00ba Livello Tecnico (ovvero ogni 200 ore di volo) per gli F-104 della 1\u00aa Regione Aerea. Lo Stormo \u00e8 stato messo in posizione quadro il 28 Luglio 1999, e contestualmente venne costituito il Comando Aeroporto di Cameri alle dipendenze del Comando Logistico A.M.\nSeconda guerra mondiale.\nIl 53\u00ba Stormo caccia fu costituito con il 150\u00b0 (363\u00aa, 364\u00aa e dal 1\u00ba giugno 365\u00aa Squadriglia) e 151\u00ba Gruppo (366\u00aa, 367\u00aa Squadriglia e dal 1\u00ba luglio la 368\u00aa Squadriglia) a Mirafiori (Torino) il 15 maggio 1936 con sede presso l'aeroporto di Torino-Mirafiori, al comando di Vincenzo Velardi, con i caccia biplani Fiat C.R.32 ed inquadrato nell'allora Regia Aeronautica.\nIl 20 giugno 1937 il 151\u00ba Gruppo va a Torino-Caselle seguito il successivo 15 ottobre dallo Stormo e nel febbraio 1938 dal 150\u00ba Gruppo.\nNel marzo 1939 la 367\u00aa Squadriglia \u00e8 la prima a ricevere i Fiat C.R.42.\nNell'aprile successivo prende parte all'Invasione italiana dell'Albania con 6 Caproni Ca.133.\nAl 10 giugno 1940, all'entrata dell'Italia nel Secondo conflitto, era sui CR 42 a Caselle agli ordini del Colonnello Arrigo Tessari (comandante dal 15 aprile 1939 al 15 agosto 1940) con il 150\u00ba Gruppo del Ten. Col. Rolando Pratelli con la 363\u00aa (7 CR 42), 364^ (7 CR 42) e 365\u00aa Squadriglia (6 CR 42) ed a Casabianca (Italia) del Mag. Carlo Calosso con il 151\u00ba Gruppo con la 366\u00aa (7 CR 42), 367^ (6 CR 42) e 368\u00aa Squadriglia (6 CR 42) nella 2\u00aa Divisione Aerea \u201cBorea\u201d della 1\u00aa Squadra aerea.\nIl 15 giugno il Quartier Generale italiano ordin\u00f2 di attaccare i campi d'aviazione francesi di Le Cannet des Maures e di Cuers Pierrefeu, in Provenza. L'attacco, da eseguirsi con i 150\u00b0, 18\u00b0 e 23\u00b0 Gruppi C.T. aveva lo scopo di distruggere la forza da caccia francese sul terreno. Durante i combattimenti di quel giorno Tessari reclam\u00f2 l'abbattimento di quattro velivoli francesi Morane-Saulnier MS.406, che gli furono attribuiti in compartecipazione.\nDel 53\u00ba Stormo faceva parte anche l'asso Giorgio Graffer, abbattuto il 28 novembre 1940 dalla caccia britannica durante una violenta battaglia aerea su Delvinaki, in Epiro, e decorato con la massima onorificenza militare, la Medaglia d'oro al valor militare alla memoria (a lui \u00e8 ora intitolato il 50\u00ba Stormo dell'Aeronautica Militare Italiana).\nAll'inizio di gennaio 1943 la 368\u00aa squadriglia \u00e8 a Sfax con 12 G.50 dove gli ultimi 4 aerei efficienti vengono distrutti a terra il 30 marzo 1943.\nAll'8 di settembre del 1943 era a Caselle con il 151\u00ba con la 366\u00aa (1 G.55), 367\u00aa e 368\u00aa Squadriglia ed il 153\u00ba Gruppo (372\u00aa, 373\u00aa e 374\u00aa Squadriglia) nella 1\u00aa Squadra Aerea.\nIl dopoguerra.\nRiattivato il 1 Aprile 1967 con il 21\u00ba Gruppo Caccia (che a quel momento stava ancora cercando di riappropriarsi del nominativo \"Tigre\") alle sue dipendenze come unico reparto volo, adott\u00f2 lo stemma dell'Asso di Spade l'anno successivo; lo Stormo rimase operartivo trentatr\u00e9 anni, fino al luglio 1999veva sede sulla base di Cameri (NO), ma successivamente al trasferimento del 21\u00ba Gruppo Caccia presso il 36\u00ba Stormo di Gioia del Colle, venne ristrutturato in Comando Aeroporto, nel quale continuano ad operare sia il 453\u00ba Gruppo Servizi Tecnici Operativi sia il 553\u00ba Gruppo Servizi Logistici Operativi, e soprattutto il 1\u00ba Reparto Manutenzione Velivoli che garantisce la manutenzione di 1\u00ba, 2\u00ba 3\u00ba livello tecnico per la flotta Eurofighter Typhoon e Tornado.\nUn Reparto importante dell'Aeroporto di Cameri \u00e8 stato il G.E.V. cio\u00e8 il gruppo efficienza velivoli che era costituito da cinque squadre di revisione composte ognuna da circa una dozzina di specialisti con varie qualifiche.\nIl G.E.V. si occupava delle revisioni delle 100 e 200 ore di volo dei velivoli con fermi macchina di circa una settimana in cui si smontava il motore, si controllava l'impianto pneumatico e si effettuavano controlli per verifiche alle strutture.\nIl terzo G.E.V. \u00e8 stato operativo dal 1957 fino al 1981."}
{"id": "789924", "revid": "729019", "url": "https://it.wikipedia.org/wiki?curid=789924", "title": "Macchina Michela", "text": "La Macchina Michela \u00e8 una tastiera per stenografia meccanica (o stenotipia) secondo il metodo Michela, brevettata da Antonio Michela Zucco nel 1876. Fin dal 1880 \u00e8 usata nel Senato italiano (comprese le varie Commissioni) per redigere il resoconto stenografico, ossia il verbale \"parola per parola\".\nI venti tasti della Michela si raggruppano in due \"semitastiere\", una per ciascuna mano. Ogni semitastiera ha sei tasti bianchi e quattro neri, identici per forma a quelli di un pianoforte, e uguali per disposizione alla sequenza di semitoni ascendenti inclusi tra Mi e Do.\nIl sistema, fondato sulla scomposizione in sillabe e su moltissime abbreviazioni, consente di riprendere il parlato anche ad altissima velocit\u00e0 (oltre 180 parole al minuto). La Michela \u00e8 ora del tutto computerizzata: il software decodifica le abbreviazioni e i discorsi stenografati compaiono subito \"in chiaro\" sullo schermo di un PC. Nel 2003 la Michela ha adottato il protocollo di comunicazione MIDI (lo stesso delle tastiere musicali) e di recente il sistema \u00e8 divenuto disponibile anche su piattaforme open source.\nCon la Michela gli stenografi parlamentari del Senato hanno conseguito una notevole serie di successi nelle gare di stenografia nazionali (tutti i titoli italiani assoluti fino a quando hanno partecipato alle gare, dal 1977 al 1996) e internazionali. Ai campionati mondiali di stenografia, gi\u00e0 nelle edizioni del 1977, 1979, 1981 e 1983 uno stenografo del Senato ha riportato due titoli mondiali e un secondo e un quarto posto. Ai campionati di Sofia (1985) due stenografi del Senato hanno ottenuto il titolo mondiale e il secondo posto, toccando entrambi la straordinaria velocit\u00e0 di 500 sillabe al minuto (oltre 200 parole al minuto). Gli stenografi del Senato negli anni successivi hanno poi conseguito un'ininterrotta serie di piazzamenti ai pi\u00f9 alti livelli delle classifiche nelle varie tipologie di gare ed un nuovo titolo mondiale ai campionati di Amsterdam nel 1995. Ai campionati mondiali di Pechino (2009) e di Budapest (2015) una stenografa del Senato ha raggiunto con la tastiera Michela, rispettivamente, 445 sillabe nel 2009 e 471 sillabe nel 2015, vale a dire, la pi\u00f9 elevata velocit\u00e0 di scrittura tra tutti i concorrenti e tutti i sistemi, compresi quelli di riconoscimento vocale.\nAlcuni esemplari di Macchina Michela sono stati esposti alla mostra \u00ab\"Les grandes heures du Parlament\"\u00bb, realizzata a Parigi per iniziativa dell'Assembl\u00e9e Nationale alla Reggia di Versailles. Un esemplare \u00e8 attualmente esposto a Strasburgo, presso la sede del Parlamento europeo.\nLuned\u00ec 2 maggio 2016 presso il Museo Civico Nossi Rais di San Giorgio Canavese (TO) \u00e8 stato inaugurato il salone Michela dedicato ad Antonio Michela Zucco, inventore della macchina."}
{"id": "789928", "revid": "339392", "url": "https://it.wikipedia.org/wiki?curid=789928", "title": "Salmer fra Kj\u00f8kkenet", "text": ""}
{"id": "789935", "revid": "767487", "url": "https://it.wikipedia.org/wiki?curid=789935", "title": "Sing the Sorrow", "text": "Sing the Sorrow \u00e8 il sesto album in studio della band AFI di Berkeley, California. \u00c8 stato pubblicato nel 2003, e raggiunse la quinta posizione nella classifica della Billboard, e fu certificato disco d'oro il 30 aprile 2003 dalla RIAA. L'album divenne disco di platino nel dicembre 2004."}
{"id": "789937", "revid": "287204", "url": "https://it.wikipedia.org/wiki?curid=789937", "title": "Horta Oest", "text": "La Horta Oest (in castigliano: Huerta Oeste) \u00e8 una delle 34 comarche della Comunit\u00e0 Valenciana, con una popolazione di 320.613 abitanti in maggioranza di lingua valenciana; suo capoluogo \u00e8 Torrent.\nAmministrativamente fa parte della provincia di Valencia, che comprende 17 comarche."}
{"id": "789946", "revid": "70647", "url": "https://it.wikipedia.org/wiki?curid=789946", "title": "Monti Cantari", "text": "I Monti C\u00e0ntari sono una breve catena montuosa appartenente all'Appennino centrale, sita al confine fra Lazio ed Abruzzo, lungo lo spartiacque appenninico, a cavallo fra le province di Frosinone e dell'Aquila. Delimitati a nord e ad est dalla Valle Roveto, a sud-est dai Monti Ernici, a sud dalla Valle Latina ad ovest dalla Valle Granara e dal territorio di Filettino, infine a nord-ovest dal valico di Serra Sant'Antonio e dai Monti Simbruini, sono un'area protetta compresa all'interno del Parco Naturale Regionale dei Monti Simbruini, con la vetta pi\u00f9 elevata rappresentata dal Monte Viglio, che raggiunge i 2156 \nDescrizione.\nNel contesto montuoso che va sotto il nome di Monti Simbruini-Ernici, costituito tipicamente da catene sviluppate da nord ovest a sud est, prima con le costiere boscose dei Monti Simbruini, poi con le creste aeree dei Monti Ernici, i \"Monti C\u00e0ntari\", con il loro orientamento nord-sud, rappresentano una soluzione di continuit\u00e0. La catena ha una lunghezza molto limitata, estendendosi per poco pi\u00f9 di dieci chilometri dal comprensorio di Campo Staffi a quello di Campocatino e buona parte di questa estensione \u00e8 occupata dal territorio del Monte Viglio.\nLo spartiacque ha inizio, a nord, al valico della Serra S. Antonio (1608\u00a0m); da qui la quota comincia progressivamente ad elevarsi, con le faggete dell\"'Insuglietta\". A partire dalla \"Fonte della Moscosa\" si delineano nettamente le propaggini del Monte Piano (1838\u00a0m), quindi il susseguirsi delle cime dei Cantari (un complesso di vette senza nome: 1992\u00a0m, 2050\u00a0m, 2088\u00a0m, 2103\u00a0m), per culminare nella vetta del Monte Viglio (2156\u00a0m), preceduto dalla tozza mole del Gendarme (2113\u00a0m). Al di l\u00e0 (sud-sud ovest) di questo punto pi\u00f9 elevato della catena, lo spartiacque comincia a perdere quota e, superata la bocchetta del Viglio (1936\u00a0m, un valico naturale fra la \"Val Granara\" e la Val Roveto), scende alla cima del Monte Pratiglio (1884\u00a0m).\nInterrotta dalla depressione della \"Valle del Pratiglio\", la catena riprende quota e risale rapidamente fino ad elevarsi nella cima del Monte Femmina Morta (1720\u00a0m) e del Monte Crepacuore (1997\u00a0m), che da questo lato settentrionale risulta pi\u00f9 ripido rispetto a come appare dal versante meridionale. Il Crepacuore \u00e8 considerato la cima terminale, verso sud, della catena; da qui, a partire dalle alture che circondano Campocatino, ha inizio la catena dei Monti Ernici propriamente detti. \nConformazione.\nI Monti Cantari sono una catena montuosa di media altezza - relativamente alla scala appenninica - ma di breve estensione (circa 11\u00a0km dal Valico della Serra S. Antonio al Monte Crepacuore).\nForse per questo motivo tale gruppo montuoso viene spesso confuso con i vicini Monti Simbruini o i Monti Ernici. In particolare, il Monte Viglio viene a volte descritto come la cima principale dei Monti Simbruini mentre il Monte Crepacuore viene inserito erroneamente nei Monti Ernici. In realt\u00e0 la catena dei Monti C\u00e0ntari possiede una consistenza geologica e geografica a s\u00e9 stante rispetto alle due altre e pi\u00f9 estese catene.\nOrientata da nord a sud, piuttosto che da nord-ovest a sud-est, come si \u00e8 gi\u00e0 accennato, i Monti C\u00e0ntari realizzano un ecosistema pi\u00f9 severo ed isolato rispetto ai Simbruini. Lungo i fianchi del Monte Viglio, e in particolare sul suo versante occidentale, sono evidenti sia i segni del glacialismo circhi glaciali verso la Val Granara) sia i solchi aperti, nella vegetazione sottostante, dalle frequenti valanghe.\nTutta la catena dei C\u00e0ntari \u00e8 composta da calcari mesozoici e cenozoici. Molto pronunciati anche i fenomeni carsici, che trovano espressioni notevoli nella \"Grotta della Neve\" (1816\u00a0m) e nel \"Pozzo della Neve\" (1509\u00a0m), entrambi sulle falde del Monte Piano (1838\u00a0m). La cascata della Riserva naturale guidata Zompo lo Schioppo, nei pressi di Morino, in Valle Roveto, \u00e8 uno dei fenomeni pi\u00f9 importanti dovuti al carsismo presenti in loco.\nRilievi principali.\nScorrendo la catena da nord a sud emergono:\nClima.\nIn inverno le precipitazioni sono nevose e abbondanti mentre d'estate non mancano i temporali che in alcuni casi possono essere molto violenti."}
{"id": "789953", "revid": "737888", "url": "https://it.wikipedia.org/wiki?curid=789953", "title": "Alberto Nigra", "text": "Biografia.\nTra il 1996 e il 2001 Segretario provinciale della Federazione di Torino dei Democratici di Sinistra.\nConsigliere al Comune di Torino tra il 1996 e il 2001 e pi\u00f9 volte capogruppo e Presidente della Commissione Ambiente e Aziende Municipalizzate.\n\u00c8 stato membro della Camera dei deputati dal 23 maggio 2001 al 27 aprile 2006.\nEletto nel 2001 con il sistema maggioritario nella circoscrizione I (Piemonte) Collegio 4 (Torino 4), iscritto al gruppo parlamentare dei Democratici di Sinistra, ha fatto parte della X commissione (Attivit\u00e0 produttive, commercio e turismo) e dell'XI commissione (Lavoro pubblico e privato).\nCandidato al Senato in Piemonte nel 2006, risult\u00f2 primo escluso e nonostante tre tentativi di far dimettere Livia Turco, che lo precedeva nella lista, un nutrito gruppo di 'franchi tiratori' della maggioranza di centrosinistra, impedirono il subentro prima della conclusione della legislatura.\nNel gennaio 2007 fu nominato portavoce nazionale della terza mozione che fu presentata al congresso nazionale dei Democratici di Sinistra, tenutosi a Firenze nell'aprile 2007, dalla corrente \"Socialisti ed Europei\", appoggiata dal Senatore Gavino Angius, dal deputato Franco Grillini e dal parlamentare europeo Mauro Zani.\nPochi giorni dopo la fine di questo congresso, segu\u00ec Gavino Angius, lasciando il partito e aderendo dapprima a Sinistra Democratica e poi alla costituente per il Partito Socialista. Nel 2008 alle elezioni anticipate Walter Veltroni decider\u00e0 di non allearsi con i socialisti per privilegiare invece l'accordo con l'IDV di Antonio Di Pietro. Questo determiner\u00e0 la scomparsa di un autonomo gruppo socialista nel Parlamento italiano. Angius dopo la disfatta elettorale del PSI nel 2008, lascer\u00e0 il partito aderendo successivamente al PD per contribuire all'elezione di Pier Luigi Bersani a Segretario. Nigra non lo seguir\u00e0 verso il Partito Democratico e dopo l'elezione a segretario del PSI di Riccardo Nencini, favorevole ad un accordo con il PD, lascer\u00e0 anche questa formazione politica.\nAderir\u00e0 invece nel 2011 al movimento politico e culturale Riformisti e Socialisti, fondato da Gianni De Michelis.\nNel 2010 si candida alle elezioni regionali del Piemonte nella lista del Nuovo PSI, che raccoglier\u00e0 solo lo 0,6% dei voti e non otterr\u00e0 eletti in Consiglio, ma contribuir\u00e0 al successo del candidato governatore leghista Cota, che prevale su Mercedes Bresso del centrosinistra per una manciata di voti.\nNel gennaio del 2019 con l'Associazione Riformisti Socialisti parteciper\u00e0 alla fondazione di +Europa di Emma Bonino e sostiene la candidatura a Segretario di Benedetto Della Vedova, con la lista congressuale Orgoglio Europeista, che lo vedr\u00e0 eletto nella Assemblea Nazionale della nuova formazione politica.\nNel 2020 aderisce ad Azione di Carlo Calenda, assumendo l'incarico di responsabile enti locali in Piemonte, ma alle elezioni per il Comune di Torino nel 2021 ha sostenuto la candidatura del candidato civico Paolo Damilano, contribuendo alla formazione della lista Progresso Torino Damilano Sindaco.\nHa pubblicato articoli su Il Riformista, Quaderni Radicali, Le Ragioni del Socialismo di Emanuele Macaluso.\nDal termine della sua esperienza professionistica in politica, 2008, svolge l'attivit\u00e0 di consulente finanziario per la societ\u00e0 Iniziativa Cube, esperto in Finanza Agevolata UE, Finanza Corporate, M&amp;A e Partenariato Pubblico Privato."}
{"id": "789959", "revid": "7969", "url": "https://it.wikipedia.org/wiki?curid=789959", "title": "Sing the sorrow", "text": ""}
{"id": "789960", "revid": "125640088", "url": "https://it.wikipedia.org/wiki?curid=789960", "title": "Ordine nero", "text": "Ordine nero \u00e8 stata una associazione segreta terroristica neofascista sorta nel 1974, dopo lo scioglimento di Ordine Nuovo (avvenuto a novembre 1973, dopo il processo che vide come pubblica accusa il PM Vittorio Occorsio) e la crisi di Avanguardia Nazionale. Ordine Nero ha raccolto l'eredit\u00e0 di un gruppo terroristico attivo in Lombardia nel 1972 e 1973, le Squadre d'Azione Mussolini di Giancarlo Esposti.\nStoria.\nGli attentati certamente appartenenti ad Ordine Nero sono dieci, tutti rivendicati da uno stesso tipo di volantino, una specie di carta intestata (copia xerografica ricavata da un medesimo originale) su cui veniva apposto il messaggio \"politico\" che poteva essere contro la sinistra, i sindacati o le istituzioni. Le rivendicazioni avvenivano per opera di differenti sezioni di Ordine Nero: \"Codreanu\", \"Brasillach\", \"C\u00e9line\", \"Mishima\", \"Nietzsche\", \"De Gobineau\". Su questi dieci se ne sommano diversi altri, rivendicati per\u00f2 con volantini aventi caratteristiche diverse. \u00c8 quindi ipotizzabile che nella scia dell'organizzazione di Esposti si siano inseriti altri gruppi di ispirazione neofascista.\nLa sigla Ordine Nero \u00e8 stata utilizzata per compiere attentati, anche simultaneamente in differenti localit\u00e0 d'Italia. Di seguito i principali attentati rivendicati come Ordine Nero:\nQuello di Vaiano, quello di Savona e quelli del 25 e 27 aprile sono stati rivendicati utilizzando volantini differenti dagli originali di Ordine Nero, anche se nel primo caso la matrice \u00e8 certamente quella del gruppo neofascista.\nTre attentati sono stati configurati come tentate stragi: quello ferroviario di Vaiano del 21 aprile; quello contro la sede del PSI a Lecco; quello contro la palazzina di via Arnaud (dove l'attentatore ipotizzava vi fosse l'azienda Chiari &amp; Forti). In entrambi questi ultimi due casi, ponendo l'esplosivo all'interno degli edifici (e non all'esterno), l'attentatore ha cercato di coinvolgere persone nel crollo delle strutture o nell'esplosione. Nella palazzina di via Arnaud abitavano dodici famiglie.\nGli accertamenti di indagine hanno portato a evidenziare alcuni dei terroristi che certamente appartenevano ad Ordine Nero:\nIn correlazione con questi neofascisti certamente operavano i terroristi toscani ed umbri che hanno compiuto l'attentato di Moiano. Fra questi vennero condannati Giovanni Rossi, Massimo Batani, Andrea Brogi, Luca Donati. Andrea Brogi, come reo confesso, \u00e8 stato anche condannato per l'attentato di Vaiano, mentre in quel processo il giudice di appello assolse Augusto Cauchi, Alessandro Danieletti, Salvatore Vivirito e Fabrizio Zani.\nOrdine Nero agiva con la prospettiva di realizzare un crescendo di attentati, diretti verso obiettivi politici o verso lo stato, per portare il paese in una situazione di sempre maggior tensione e quindi favorire un colpo di Stato. Tale programma sarebbe stato portato avanti in alcune riunioni che avvennero agli inizi del 1974.\n\"\u201cEsposti aveva una prospettiva politica di tipo golpista, riteneva che si dovesse portare il paese a un livello di terrore tale da rendere necessarie misure eccezionali e l\u2019intervento dell\u2019esercito. Tale obiettivo doveva essere raggiunto attraverso una serie di attentati di gravit\u00e0 crescenti, i discorsi dell\u2019Esposti erano terrificanti e si definiva fautore di una teoria del terrorismo puro, parlava di stragi indiscriminate e di attentati da compiersi l\u2019uno dopo l\u2019altro in diverse citt\u00e0, oppure in pi\u00f9 luoghi ma contemporaneamente. Parlava inoltre di attentati da far apparire attribuibili ai rossi quali ad esempio attentanti a chiese, a istituzioni religiosi, forze dell\u2019ordine. Esposti teorizzava anche attentati ai treni\u201d\"\nAgli inizi del 1974 Giancarlo Esposti decise di unirsi al Movimento di Azione Rivoluzionaria di Carlo Fumagalli. Il movimento di Fumagalli, secondo quanto ammesso dallo stesso ex partigiano, doveva anch'esso servire a preparare il terreno per un colpo di Stato, in una correlazione per\u00f2 pi\u00f9 vicina ad ambienti politici di maggior spessore (quindi la Maggioranza Silenziosa dell'avvocato Adamo Degli Occhi, i Nuclei per la Difesa dello Stato del colonnello Amos Spiazzi, gli esponenti implicati nelle inchieste della Rosa dei venti e del Golpe bianco). Riporta Carlo Fumagalli:\n\"PM- Quando le venne presentato Esposti, a parte questo discorso delle bombette, quali erano gli ideali di Esposti? Visto che avete fatto questo discorso insieme?\"\n\"Fumagalli- Ha aderito subito al programma di fare il colpo di Stato, ha aderito.\"\n\"PM\u2013 Cio\u00e8 lui era favorevole alla Repubblica presidenziale Esposti?\"\n\"Fumagalli\u2013 Certo, certo, s\u00ec, sicuramente\".\nDurante l'inchiesta sul movimento Ordine Nero scopre che il gruppo era articolato probabilmente in sette unit\u00e0 territoriali, fra cui le pi\u00f9 attive quella milanese e quella toscana. Poi Ordine Nero si sarebbe allargata nei mesi ad esponenti di Ordine Nuovo entrati in clandestinit\u00e0 dopo lo scioglimento del movimento. L'ambiente di Ordine Nero \u00e8 lo stesso in cui maturano gli altri attentati stragistici o con propositi stragistici di quell'anno: Silvi Marina, Vaiano, Brescia e l'Italicus. La bomba sul treno Italicus, che provoc\u00f2 12 vittime nell'agosto 1974, fu rivendicata da Ordine Nero (in questo caso sezione Drieu La Rochelle-Giancarlo Esposti). Il volantino fu il frutto di un'azione personalistica di elementi appartenente ad Ordine Nuovo di Bologna, ma \u00e8 significativo che gli esponenti di Ordine Nero si riunirono a Bellinzona l'8 agosto per decidere se confermare o meno la paternit\u00e0 della strage. Secondo quanto riportato dalla fonte Tritone (ovvero Maurizio Tramonte) nelle informative girate ai servizi in tempo reale nel 1974, Ordine Nero decise di non assumersi la paternit\u00e0 e difatti Fabrizio Zani predispose i volantini di smentita.\nNelle informative di Tritone, acquisite nel processo di Brescia, si pu\u00f2 cogliere l'ultima fase di Ordine Nero, quella in corrispondenza con le due stragi di quell'anno. In particolare si parla di una riunione del 25 maggio dove:\n(...) \"MAGGI ha reso noto che:\"\n\"- \u00e8 in corso la creazione di una nuova organizzazione extraparlamentare di destra che comprender\u00e0 parte degli ex militanti di \u201cORDINE NUOVO\u201d;\"\n\"- l'organizzazione sar\u00e0 strutturata in due tronconi:\"\n\"uno clandestino, con le caratteristiche ed i compiti seguenti:\"\n\"a) numericamente molto ristretto;\"\n\"b) costituito da elementi maturi (dai 35 ai 45 anni, salvo qualche eccezione) e di collaudata fede politica;\"\n\"c) operer\u00e0 con la denominazione \u201cORDINE NERO\u201d sul terreno dell'eversione violenta, contro obiettivi che verranno scelti di volta in volta;\"\n\"- l'altro palese, il quale:\"\n\"a) si appogger\u00e0 a circoli culturali \u2013 ancora da costituire \u2013 gestiti da elementi di estrema destra finora rimasti nell'ombra;\"\n\"b) avr\u00e0 il compito di sfruttare politicamente le ripercussioni degli attentati operati dal gruppo clandestino.\"\n\"5. Secondo MAGGI, i criteri di selezione degli elementi destinati al gruppo clandestino sono motivati dal fatto che le persone di una certa et\u00e0:\"\n\"- offrono maggiori garanzie sotto il profilo politico e della riservatezza;\"\n\"- agiscono pi\u00f9 razionalmente e non si lasciano prendere da paure, orgasmi od emozioni;\"\n\"- hanno doti psico-fisiche necessarie per non cedere \u2013 in caso di arresto \u2013 alle strette degli interrogatori da parte di polizia e Magistratura (ha citato, ad esempio, Giorgio FREDA il quale, nonostante la lunga detenzione e la caparbiet\u00e0 del Giudice D'AMBROSIO, non ha parlato). (...) \"Estratto nota del CS di Padova n. 4873 dell'8 luglio 1974.\nLa riunione menzionata dall\u2019informatore ha preceduto di tre giorni la strage di Brescia e lascia capire che in quel momento si sta alzando il livello di pericolosit\u00e0 degli estremisti gravitanti nell\u2019ambiente di Ordine Nero, che passano da attentati pi\u00f9 o meno dimostrativi alle stragi vere e proprie.\nLa sentenza di Appello del 2015, relativa alla strage di piazza della Loggia, individua in Ordine Nero la matrice anche di questo attentato. In sostanza la medesima organizzazione, che in quei mesi sta evolvendo, rappresentando la convergenza di varie bande armate di estrema destra, unitesi dopo lo scioglimento di Ordine Nuovo nel novembre 1973. Nella sentenza Ordine Nero \u00e8 definita:\n\"formazione terroristica che non solo si era resa responsabile di una pluralit\u00e0 di gravi attentati gi\u00e0 nei mesi precedenti la strage di Brescia, ma che aveva siglato, insieme ad Anno Zero, il volantino di rivendicazione di questa, senza mai sconfessarlo, come aveva, invece fatto per la strage dell'Italicus. Ed ancora, formazione terroristica che, a dispetto della\u00b7 parvenza legalitaria di personaggi come Pino Rauti, parlamentare della Repubblica, aveva indicato in quest'ultimo il suo capo, rivendicando la derivazione dall'Ordine Nuovo rautiano. Negare la perfetta sovrapponibilit\u00e0 di tutti questi elementi - propri di una struttura gi\u00e0 operativa da alcuni mesi - a quelli caratterizzanti l'organizzazione descritta da Maggi nella riunione di Abano \u00e8 un insulto alla verit\u00e0 oggettiva dei fatti ed alla logica.\"\nNella considerazione che gli attentati dei neofascisti dovessero avere un risultato \"politico\", che non avvenne, risulta di interesse la voce dell'ex ministro Paolo Emilio Taviani:\n\u00abNell'agosto del 1974 arriv\u00f2 sul mio tavolo al ministero dell'Interno un'informazione che raccontava di una presunta cospirazione per instaurare il regime presidenziale in Italia. Faceva, fra gli altri, i nomi di Pacciardi, Brosio, Sogno e Palumbo, comandante della Divisione Carabinieri Pastrengo. La rinviai al capo della Polizia con scritto \"Indagare\". Suppongo che l'informazione sia cos\u00ec giunta alla magistratura di Torino... Il pm convoc\u00f2 Sogno. E Sogno si rese latitante... Dalle confessioni postume di Sogno risulta oggi che le intenzioni di golpe sussistevano. Dai fatti risulta che il golpe abort\u00ec. Perch\u00e9 abort\u00ec? Innanzitutto perch\u00e9 il ministro della Difesa Andreotti trasfer\u00ec alcuni generali che avevano aderito ai progetti di Sogno. In secondo luogo perch\u00e9 tutti coloro che avevano dato assenso o adesione a Sogno erano dei capi. Mancavano i subalterni, i sottufficiali, le truppe. Subalterni, sottufficiali, truppe erano invece a disposizione degli esaltati che dirigevano Ordine Nuovo. La terza ragione del fallimento dei progetti di Sogno \u00e8 che non si colleg\u00f2 con Ordine Nuovo... Non riusc\u00ec o non volle? Forse non volle, perch\u00e9 quelli di Ordine Nuovo, dopo il decreto di scioglimento del novembre 1973, si erano dati alle tragiche follie degli attentati ai treni\u00bb."}
{"id": "789971", "revid": "767487", "url": "https://it.wikipedia.org/wiki?curid=789971", "title": "Mani di fata", "text": " Mani di fata \u00e8 un film del 1983 diretto da Steno, con Eleonora Giorgi e Renato Pozzetto.\nTrama.\nAndrea e Franca conducono una vita dignitosa. Lei lavora in una casa di moda, lui ingegnere in una impresa di costruzioni edili, ma dopo un licenziamento improvviso, Andrea, non riuscendo a trovare un altro impiego concernente il suo ruolo, licenzia la colf e inizia ad occuparsi della casa. La moglie Franca, al contrario, \u00e8 una donna in carriera. Andrea riesce a trovare lavoro come maggiordomo presso una ricca signora, la contessa Irene, il cui curatore di immagine \u00e8 un architetto gay che prova attrazione nei confronti di Andrea e che cerca di plasmarlo a suo piacimento, ritenendolo un omosessuale latente. Durante una festa organizzata dalla contessa, Andrea ha modo di conoscere un ammiraglio a cui sottopone il progetto di una casa galleggiante da lui elaborato e spiega di essere inutilmente in attesa di approvazione del benestare da parte del ministero della marina. Sebbene questa conversazione irriti l'ammiraglio, che si riterr\u00e0 continuamente infastidito, poich\u00e9 Andrea non riesce a fargli avere intimit\u00e0 in un possibile approccio sessuale con una ragazza, alla fine sar\u00e0 aiutato dallo stesso.\nAndrea viene congedato per qualche giorno dalla contessa; coglie questa occasione per andare a far visita a suo figlio Mariolino (rinchiuso nel frattempo in un collegio svizzero, perch\u00e9 n\u00e9 Andrea n\u00e9 Franca avevano avuto pi\u00f9 tempo da dedicargli). Andrea parte insieme all'architetto e a Manolo, amante della contessa, che si erano offerti di accompagnarlo. Il vestito di Andrea viene sporcato durante una sosta e, non avendo un ricambio, l'architetto si offre di prestargli un suo abito (vistosamente stravagante). Nel frattempo Franca \u00e8 in trasferta anche lei con una collega dalle tendenze particolari, Jacqueline, che tenta di adescarla discretamente: infatti la spinge ad adottare una acconciatura virile e a indossare un abito da uomo e sfortunatamente lo avr\u00e0 ancora indosso al momento in cui rincontrer\u00e0 il marito, scatenando un malinteso tra i due.\nAndrea e Franca giungono in collegio finendo per litigare e lasciarsi in malo modo senza darsi delle spiegazioni. Quella sera stessa i due soggiornano - senza saperlo - nello stesso albergo e sono entrambi rispettivamente provocati sessualmente, Andrea dall'architetto e Franca da Manolo; ma dato che marito e moglie si amano, entrambi rifiutano le avance. Franca essendosi liberata per prima dal suo \"seduttore\" origlia inavvertitamente la conversazione furibonda tra Andrea e l'architetto, che nel frattempo aveva cercato di adescarlo sotto la doccia con una scusa. A quel punto Andrea e Franca si incontrano nuovamente e chiarito il malinteso, si riappacificano, decidendo di andare a riprendersi loro figlio al collegio. Nel frattempo il progetto della barca galleggiante di Andrea \u00e8 stato approvato e, avendo successo, cambia in meglio la vita della famiglia di Andrea e Franca.\nProduzione.\nLe riprese avvennero a Cernobbio (Como; Villa Belinzaghi), Milano (Scuola elementare S. Giuseppe Calasanzio, in Via Don Carlo Gnocchi, 25) e Stresa (Verbania; Villa Ducale, ovvero Palazzo Bolongaro)."}
{"id": "789978", "revid": "9", "url": "https://it.wikipedia.org/wiki?curid=789978", "title": "Novell, Inc.", "text": ""}
{"id": "789984", "revid": "438678", "url": "https://it.wikipedia.org/wiki?curid=789984", "title": "La patata bollente", "text": "La patata bollente \u00e8 un film del 1979 diretto da Steno.\nIl film segu\u00ec di pochi mesi l'uscita della pellicola italo-francese, con tematiche simili, \"Il vizietto\", che in Italia aveva ottenuto grande successo di pubblico.\nTrama.\nBernardo Mambelli \u00e8 un operaio milanese di una fabbrica di vernici con la passione per il pugilato. \u00c8 soprannominato il \"Gandi\", e oltre ad essere attivista sindacale, \u00e8 un convinto militante del PCI.\nUna notte salva dall'aggressione di alcuni fascisti il giovane Claudio. Poich\u00e9 il povero Claudio \u00e8 ferito e dolorante, il \"Gandi\" lo porta a casa propria senza sapere che il ragazzo \u00e8 omosessuale. Appena si accorge del suo orientamento sessuale, \"Gandi\" cerca goffamente di nascondere la sua amicizia con Claudio alla fidanzata Maria e ai compagni di partito, ma soprattutto alla signora Elvira, la portiera ficcanaso e ubriacona del palazzo.\nL'occultamento sembra riuscire e Claudio, guarito dalle ferite, torna alla propria vita di sempre, finch\u00e9 i fascisti non se la prendono nuovamente col povero ragazzo, dando alle fiamme la libreria alternativa in cui lavora e vive. \"Gandi\" decide quindi di ospitare nuovamente Claudio, ormai privo di un posto dove dormire, cercando sempre per\u00f2 di nasconderlo a tutti per non compromettersi. La sera approfittano delle tenebre per effettuare il trasloco, ma il tutto viene casualmente scoperto da Maria, che si confida con Walter, collega e migliore amico del \"Gandi\", per chiedergli aiuto.\nPer allontanare \"Gandi\" dal pericolo omosessuale, gli amici hanno l'idea di mandarlo con una scusa in viaggio premio nell'URSS. Quando per\u00f2 \"Gandi\" torna a casa scopre che Claudio, per sdebitarsi della solidariet\u00e0 e dell'ospitalit\u00e0 ricevute, gli ha rinnovato l'arredo dell'appartamento, trasformando l'abitazione del rude operaio comunista in una sorta di bomboniera di gusto parodisticamente gay.\nQuesto non fa altro che alimentare i sospetti sulla presunta omosessualit\u00e0 del \"Gandi\" che, lentamente, scopre quanto il suo partito sia chiuso sulle questioni della morale sessuale. Per dare vita a un dibattito politico sul tema, \"Gandi\" provoca apertamente i compagni invitando a ballare Claudio durante la Festa de l'Unit\u00e0 ed esibendosi con lui in un tango surreale. Ne scaturisce una forte discussione, nella quale \"Gandi\" cerca di far capire ai compagni di partito il pericolo della discriminazione e del pregiudizio.\nCapita la delicatezza della situazione, Claudio si finge un nemico dei comunisti e di \"Gandi\" stesso fino a giungere pubblicamente ad un furioso litigio: ha infatti capito che solo in questo modo \"Gandi\" potr\u00e0 riottenere la stima dei suoi compagni. Claudio sparisce dalla circolazione e tutto torna alla normalit\u00e0, fin quando \"Gandi\" e Maria si sposano; al posto del classico discorso, il \"Gandi\" preferisce leggere una lettera di Claudio, ormai trasferitosi ad Amsterdam, in cui spiega i motivi del suo allontanamento. La lettera commuove tutti i partecipanti al matrimonio, facendo decidere gli sposi a trascorrere il viaggio di nozze proprio ad Amsterdam dal ritrovato amico, anch'egli nel frattempo sposatosi con un uomo.\nAltre informazioni.\nAnche la targa del taxi che si intravede poco prima del tamponamento \u00e8 targata Vs, cos\u00ec come una 850 spider rossa, sempre durante l'alterco con il tassista. Tra l'altro, mentre Pozzetto colpisce l'uomo la targa si stacca e compare quella vera targata Roma."}
{"id": "789985", "revid": "1186766", "url": "https://it.wikipedia.org/wiki?curid=789985", "title": "Buffon", "text": ""}
{"id": "789986", "revid": "7969", "url": "https://it.wikipedia.org/wiki?curid=789986", "title": "Yeah Yeah Yeahs EP", "text": ""}
{"id": "789987", "revid": "7969", "url": "https://it.wikipedia.org/wiki?curid=789987", "title": "Fever to tell", "text": ""}
{"id": "789998", "revid": "466539", "url": "https://it.wikipedia.org/wiki?curid=789998", "title": "Sole che ride", "text": "Il simbolo del Sole che ride nasce nel 1975 in Danimarca su ispirazione di un ampio gruppo di attivisti, ad opera di Anne Lund e S\u00f8ren Lisberg, e viene presto adottato dal movimento anti-nucleare in molti paesi in tutto il mondo.\nIl simbolo, in origine, \u00e8 costituito da un sole rosso sorridente, su sfondo giallo, contornato dallo slogan \"Nucleare? No, grazie!\" (in inglese \"Nuclear Power? No Thanks\").\nNel 1977 il simbolo diventa un marchio registrato.\nIn Italia.\nIl primo utilizzo in politica in Italia del simbolo avviene nel 1985, quando in 8 regioni italiane vengono presentate le prime \"Liste Verdi\" alle elezioni regionali. Nel 2004 nel simbolo viene inserita la mezzaluna inferiore, che reca la bandiera della pace, in seguito all'intervento militare italiano in Iraq. Fino al 2021 rimane il simbolo della Federazione dei Verdi, il partito italiano nato dai movimenti ambientalisti, membro della Federazione Europea dei Partiti Verdi."}
{"id": "789999", "revid": "1543377", "url": "https://it.wikipedia.org/wiki?curid=789999", "title": "Battaglia di Resena", "text": "La battaglia di Resena fu combattuta nel 243 tra l'esercito romano dell'imperatore Gordiano III e l'esercito sasanide di Sapore I, nei pressi di Resena: i Romani furono vincitori.\nContesto storico.\nIl giovane imperatore Gordiano III, dopo aver fatto aprire le porte del tempio di Giano (nel 242) e, dopo aver mobilitato l'esercito, marci\u00f2 personalmente verso Oriente, con il comando effettivo della campagna affidato a Timesiteo e all'altro prefetto del pretorio, Gaio Giulio Prisco. Giunto ad Antiochia (forse sul finire dell'anno), che sembra riconquist\u00f2 dopo essere caduta in mano a Sapore I, pass\u00f2 l'Eufrate a Zeugma, sconfiggendo ripetutamente i Persiani e strappando loro \"Carre\" e \"Nisibis\".\nBattaglia.\nLa campagna romana del 243 culmin\u00f2 con una netta vittoria romana, dopo l'occupazione di Carrhae ed Edessa. Lo scontro pi\u00f9 importante fu proprio a Resena, dove ottennero una vittoria decisiva, riprendendo la citt\u00e0, ma soprattutto tornando ad occupare parte dei territori dell'alta Mesopotamia ed Osroene, andati perduti qualche anno prima (239-241).\nConseguenze.\nLo stesso imperatore tornato a svernare nella provincia romana di Siria, stava progettando una nuova campagna per l'anno successivo, con lo scopo di raggiungere ed occupare la capitale nemica, Ctesifonte, quando il suocero, Timesiteo mor\u00ec. Senza l'esperienza militare ed il carisma del suocero, Timesiteo, la campagna in territorio sasanide e la sicurezza stessa dell'imperatore erano ora a rischio.\nIl corso della guerra cambi\u00f2: Timesiteo, il vero vincitore della battaglia di Resena, fu quindi sostituito dal nuovo prefetto del pretorio, Filippo l'Arabo. A met\u00e0 febbraio 244, i due eserciti si scontrarono ancora, a Mesiche, non lontano da Ctesifonte: questa volta fu forse Sapore a vincere. Gordiano mor\u00ec, o in battaglia, o assassinato dai suoi uomini, e Filippo divenne il nuovo imperatore: per ottenere la pace da Sapore, Filippo dovette accettare un trattato molto oneroso."}
{"id": "790004", "revid": "125798239", "url": "https://it.wikipedia.org/wiki?curid=790004", "title": "Douglass North", "text": "Biografia.\nDopo aver conseguito il dottorato in economia presso l'Universit\u00e0 della California, Berkeley ha insegnato negli atenei di Washington, Houston, Cambridge e, dal 1983, \u00e8 stato docente di Economia e Storia nella Washington University in St. Louis.\nNel 1993, assieme a Robert Fogel, \u00e8 stato insignito del premio Nobel per l'economia con la seguente motivazione: \"\u00abper aver rinnovato la ricerca di storia economica mediante l'applicazione di teoria economica e metodi quantitativi, al fine di spiegare il cambiamento economico e istituzionale\u00bb\".\nNorth \u00e8 uno dei massimi esponenti della corrente istituzionalista. \u00c8 un rappresentante della recente tendenza di leggere la storia economica attraverso la cosiddetta cliometria che applica le tecniche dell'analisi statistica ed econometrica."}
{"id": "790007", "revid": "121779763", "url": "https://it.wikipedia.org/wiki?curid=790007", "title": "Specchio ustorio", "text": "Gli specchi ustori sono specchi in grado di concentrare i raggi paralleli provenienti dal Sole in un punto, detto fuoco dello specchio.\nTeoria e storia.\nUno specchio ustore pu\u00f2 essere realizzato con uno specchio parabolico, uno specchio, cio\u00e8, la cui superficie abbia la forma di un paraboloide di rotazione. Nell'introduzione Diocle riferisce che studi precedenti sull'argomento erano stati compiuti da Dositeo. Diocle non accenna ad Archimede, ma secondo la testimonianza fornita da Apuleio nell\"'Apologia\" Archimede aveva affrontato l'argomento nel suo trattato perduto di \"Catottrica\". \nNaturalmente la funzione degli specchi ustori pu\u00f2 essere svolta con buona approssimazione anche usando un gran numero di specchi piani che riflettano la luce in un unico punto. Si \u00e8 ipotizzato che questa seconda soluzione (ottenuta magari con specchi indipendenti, ciascuno manovrato da una persona) sia stata quella utilizzata in pratica.\nVennero usati durante la seconda guerra punica dai Siracusani durante l'assedio portato dai Romani a danno della citt\u00e0 di Siracusa nel 212 a.C. .\nGli specchi ustori e l'assedio di Siracusa.\nNell'immaginario collettivo gli specchi ustori sono indissolubilmente legati all'assedio di Siracusa, durante il quale Archimede li avrebbe usati per bruciare le navi romane. L'episodio non \u00e8 ricordato da Polibio (che \u00e8 la fonte pi\u00f9 attendibile sui congegni bellici ideati da Archimede durante l'assedio), n\u00e9 da Livio n\u00e9 da Plutarco, ma \u00e8 riferito da varie fonti tarde.\nNe parla per primo Galeno e poi Cassio Dione Cocceiano e vari altri autori, tra i quali i bizantini Giovanni Zonara e Giovanni Tzetzes, ma anche il barone von Riedesel. Essi aggiungono particolari ai racconti pi\u00f9 antichi, descrivendo gli specchi ustori come composti da una serie di specchi piani opportunamente orientati. I raggi del Sole concentrati dagli specchi in un unico punto sarebbero stati in grado di bruciare il legno delle navi romane.\nLa struttura \u00e8 costituita da almeno 24 grandi specchi piani, disposti in una figura esagonale su un graticcio ruotante su un palo fissato al terreno: lo specchio centrale serviva a dirigere il raggio solare riflesso sull'obiettivo, mentre gli specchi laterali venivano fatti convergere con un sistema di cinghie.\nLa struttura descritta da Zonara e Tzetzes viene rappresentata in una scena nel 1914 del film storico colossal Cabiria, e attraverso questo film ha contribuito alla credenza nell'immaginario collettivo.\nAltre fonti, non accreditate, riportano la descrizione di specchi in bronzo da toilette in uso all'epoca: un migliaio di donne sugli spalti del porto ciascuna manovrando un singolo specchio con la mano, potevano dirigere il riflesso del sole sulle vele delle navi nemiche di passaggio nello stretto a sud di Siracusa, concentrando in un punto il riflesso di mille specchi dei raggi del sole.\nL'antico uso bellico degli specchi ustori potrebbe essere poco credibile per vari motivi. In primo luogo il fatto che ne parlino solo autori tardi rende l'episodio molto sospetto. Alcuni hanno poi ritenuto impossibile ottenere con specchi temperature sufficientemente elevate (il legno ha una temperatura di autoignizione superiore ai 300\u00a0\u00b0C). Altri hanno sottolineato la difficolt\u00e0 di costruire uno specchio parabolico con un fuoco cos\u00ec distante come dovevano essere le navi dalle mura di Siracusa. Poich\u00e9 Archimede riusc\u00ec realmente a bruciare navi romane perfezionando armi da getto in grado di lanciare sostanze incendiarie, si \u00e8 sostenuto che alla base della leggenda vi sia un'errata traduzione di una voce greca, che si sarebbe riferita a \"sostanze incendiarie\" e sarebbe stata interpretata erroneamente come \"specchi ustori\". L'esistenza, tuttavia, di antichi trattati sugli specchi ustori e le testimonianze riportate sopra su Dositeo e Archimede suggeriscono la possibilit\u00e0 che la leggenda sia nata sovrapponendo il ricordo delle navi romane incendiate alla reale progettazione di specchi ustori destinati ad usi pi\u00f9 pacifici.\nNel romanzo \"Anarchici e siluri\", della scrittrice Joyce Lussu, si immagina che il naturalista anconitano Luigi Paolucci narri la leggenda degli specchi ustori, localizzando l'ultimo rifugio dell'invenzione archimedea in una caverna dell'antica colonia siracusana di Ank\u00f3n (Ancona).\nInterpretazioni moderne e tentativi di ricostruzione.\nNel corso della storia, molti scienziati si sono interessati agli antichi specchi ustori. Secondo recenti ritrovamenti in Svezia il popolo dei vichinghi possedeva delle lenti per concentrare i raggi solari.\nLeonardo, ad esempio, cerc\u00f2, invano, di utilizzare specchi per fondere il bronzo di alcune statue commissionategli. Ma prima di lui Giovanni da Fontana lasci\u00f2 testimonianze sull'argomento. Anche Galileo ne accenn\u00f2. Bonaventura Cavalieri intitol\u00f2 \"Lo specchio ustorio\" il suo trattatello sulle coniche, nel quale propose una sua ricostruzione dell'ordigno di Archimede, che avrebbe usato due specchi parabolici.\nNel Settecento Georges-Louis Leclerc, conte di Buffon, tent\u00f2 di ripetere l'esperienza degli specchi ustori costruendo un modello composto da 148 specchi piani costituenti approssimativamente un paraboloide. La struttura era dotata di leverismi in grado di spostare il fuoco adattandolo alla posizione assunta dal bersaglio. L'esperienza di Buffon ebbe il risultato di concentrare la luce del sole sino a fondere del piombo e dello stagno, ma non dimostr\u00f2 n\u00e9 replic\u00f2 l'evento \"storico\" delle navi incendiate.\nNel 1796, durante la Rivoluzione francese, \u00c9tienne-Gaspard Robert propose l'uso degli specchi ustori contro le navi della Marina britannica, ma la proposta non fu approvata.\nNel 1972 l'ingegnere Mario Pincherle ha proposto e interpretato una riproduzione degli specchi ustori riproducendone il funzionamento. Secondo Pincherle la macchina ustoria era composta da migliaia di piccoli specchi che i Siracusani potevano orientare verso le navi nemiche.\nNel 2006 \u00e8 stata ripetuta l'esperienza dal prof. David Wallace del MIT, nel corso di una trasmissione televisiva, ottenendo un parziale successo. Con l'aiuto di 127 specchi da 30\u00a0cm egli ha cercato di ripetere l'esperienza di Archimede concentrando l'energia solare su una barca di legno lunga 30 metri, riuscendo a creare una piccola fiamma.\nNel 2010, durante la trasmissione televisiva \"Miti da sfatare\" (\"Mythbusters\"), \u00e8 stata ricostruita l'esperienza su espressa richiesta del presidente degli Stati Uniti Barack Obama. Nonostante siano stati usati 500 specchi (sia di bronzo lucidato che moderni di vetro), si \u00e8 registrato un incremento di appena un centinaio di gradi, molto distante dalla temperatura di autocombustione della stoffa. Nonostante ci\u00f2 \u00e8 stato chiaro come l'esperienza sia estremamente fastidiosa per eventuali soldati a bordo delle navi. \u00c8 possibile che fosse stato questo un elemento vincente della strategia di Archimede, pi\u00f9 che una vera e propria arma in grado di bruciare gli scafi.\nUsi moderni degli specchi ustori.\nAd oggi il metodo di concentrazione dei raggi solari viene utilizzato in alcune centrali solari per la produzione di energia elettrica. Un esempio di applicazione \u00e8 la centrale sperimentale Archimede nei pressi di Siracusa che sfrutta dei metodi innovativi.\nUno specchio parabolico concavo viene usato anche durante la cerimonia di accensione della fiaccola olimpica prima di ogni edizione dei Giochi olimpici"}
{"id": "790010", "revid": "3082", "url": "https://it.wikipedia.org/wiki?curid=790010", "title": "Battaglia di Resaena", "text": ""}
{"id": "790015", "revid": "767487", "url": "https://it.wikipedia.org/wiki?curid=790015", "title": "Jaka", "text": "Biografia.\nDopo una decennale esperienza nella scena musicale reggae raggamuffin italiana, Jaka esordisce con il primo disco: \"Della parola armati\" nel 1991. Disco all'interno del quale c'\u00e8 la canzone: \"Ragga soldati\".\nIn seguito, in collaborazione con Il Generale &amp; la Ludus Dub Band, Jaka diede vita diversi altri album.\n\"Memorabile\" \u00e8 il titolo del disco che usc\u00ec nel 2000, disco che grazie al brano \"Un s'accuntenta\" ha riscosso un discreto successo in tutto il territorio nazionale.\nContemporaneamente alle tappe discografiche, Jaka ha collezionato esperienze collaborando con molti di artisti ed esibendosi dal vivo in diversi eventi (come il Rototom Sunsplash).\nNel 2007, presenta insieme a Ras Dedo, la quinta edizione del Sikula Reggae Festival. Jaka \u00e8 anche conduttore radiofonico presso la popolare emittente fiorentina Controradio; inoltre conduce laboratori ricreativi nei quartieri fiorentini e nei campi Rom.\nNell'aprile 2011 \u00e8 uscito l'album \"Forza originaria\", da cui \u00e8 tratto il videoclip del singolo \"A Erice\", dedicato alla sua citt\u00e0 natale."}
{"id": "790018", "revid": "26417", "url": "https://it.wikipedia.org/wiki?curid=790018", "title": "Dj Kote Giacalone", "text": ""}
{"id": "790019", "revid": "812213", "url": "https://it.wikipedia.org/wiki?curid=790019", "title": "Stasera a casa di Alice", "text": "Stasera a casa di Alice \u00e8 un film del 1990 diretto ed interpretato da Carlo Verdone, affiancato nel cast da Sergio Castellitto e da Ornella Muti.\nTrama.\nSaverio e Filippo sono due cognati che gestiscono l'agenzia di viaggi religiosi \"Urbi et Orbi\", di propriet\u00e0 delle mogli. Saverio \u00e8 un uomo ordinato, disciplinato nel lavoro e devoto alla consorte, mentre Filippo sta attraversando una crisi coniugale: sua moglie Gigliola ha scoperto una tresca con un'altra donna e l'ha cacciato di casa, incaricando poi Saverio di andare a recuperarlo.\nIndagando sulla faccenda, Saverio scopre che Filippo ha letteralmente perso la testa per la bellissima Alice, aspirante attrice che si mantiene come modella e doppiatrice di film porno, al punto di concederle in uso un magazzino di propriet\u00e0 dell'agenzia in cui la ragazza va a vivere con la sorella Valentina, affetta da una grave forma di depressione. Non senza difficolt\u00e0, Saverio riesce a convincere Filippo a tornare a casa, inscenando un finto tentativo di suicidio di Gigliola e della figlia, facendo sorgere nel cognato devastanti sensi di colpa.\nDecide poi di incontrare Alice per indurla a non cercare pi\u00f9 Filippo, ma nel farlo se ne innamora a sua volta, iniziando a frequentare la casa piena di gente a tutte le ore, tra goliardate e pazze feste. Filippo \u00e8 devastato dalla mancanza di Alice e casualmente scopre la doppia vita di Saverio (complice un nastro audio \"compromettente\" dimenticato da quest'ultimo in agenzia), andando su tutte le furie.\nI due cognati, a questo punto, fanno una specie di patto accordandosi per frequentare Alice a turno, ma la situazione precipita: troppo impegnati a mettersi reciprocamente i bastoni tra le ruote, non si accorgono che in realt\u00e0 Alice non ricambia i sentimenti di nessuno dei due e non ha alcuna intenzione di concedersi, anzi li considera solo come amici. Le famiglie di Saverio e Filippo si ritroveranno definitivamente distrutte e i cognati finiranno per dividere una squallida stanza di motel per tornare a casa solo dopo la partenza di Alice dalla citt\u00e0, dopo che la sorella Valentina ha deciso di farla finita gettandosi in mare.\nColonna sonora.\nLa colonna sonora del film \u00e8 stata realizzata da Vasco Rossi e Gaetano Curreri ma mai pubblicata ufficialmente. Alcuni brani sono tuttavia rintracciabili nella discografia di Vasco e degli Stadio, ad esempio nei casi dei brani \"Non mi va\" (presente in \"C'\u00e8 chi dice no\" del 1987), \"Dillo alla luna\" (presente in \"Liberi liberi\" del 1989), \"Deviazioni\" (presente in \"Bollicine\" del 1983), \"La fontana di Alice\" e \"Al tuo fianco\" (presente in \"Il canto delle pellicole\" del 1996) ed infine, utilizzata per i titoli di coda \"Guarda dove vai\" (unico inedito dell'album live \"Fronte del palco\" del 1990).\nVerdone ha raccontato che, in un primo momento, aveva contattato il cantante Zucchero per la realizzazione della colonna sonora, il quale, per\u00f2, non mantenne l'impegno per questioni personali."}
{"id": "790029", "revid": "77358", "url": "https://it.wikipedia.org/wiki?curid=790029", "title": "Crollo del 1929", "text": ""}
{"id": "790030", "revid": "729019", "url": "https://it.wikipedia.org/wiki?curid=790030", "title": "Assedio di Siracusa (212 a.C.)", "text": "Lassedio di Siracusa si riferisce alle operazioni belliche messe in atto dalle truppe romane di Marcello sotto le mura della polis di Siracusa nel 212 a.C. Gli attacchi si svolsero per vie terrestri e per vie marittime ma in entrambi i casi l'esercito di Roma incontr\u00f2 la insuperabile difesa pensata ed elaborata dallo scienziato e matematico Archimede. Durante l'assedio Ippocrate cerc\u00f2 rinforzi cartaginesi presso Eraclea Minoa ottenendo alcune vittorie contro i romani, Epicide invece rimase a Siracusa mantenendo sino all'ultimo una strenua difesa.\nContesto storico.\nDurante il regno di Gerone II, tra Roma e Siracusa era stato firmato un trattato di pace, che garant\u00ec al Regno siceliota (che copriva quasi tutta la Sicilia orientale) pace e prosperit\u00e0 per lungo tempo. Tuttavia, alla morte di Gerone II, alla guida del regno subentr\u00f2 il nipote Geronimo. Appena quindicenne e quindi impreparato ad affrontare le giuste scelte politiche, commise il grave errore di rompere immediatamente il trattato con i romani per allearsi con i Cartaginesi. La rottura dell'alleanza coi romani era dettata dal fatto che, seppur ancora giovane, Geronimo credeva negli ideali dell'Ellenismo e nella libert\u00e0 della Sicilia dal giogo romano.. Tuttavia Geronimo mor\u00ec in una cospirazione per mano di Dinomene. Gli succedette cos\u00ec Adranodoro, il quale mantenne per breve tempo il potere, fino a quando venne assassinato. A difesa della citt\u00e0 subentrarono cos\u00ec i fratelli Ippocrate ed Epicide, inizialmente incerti su da che parte stare tra Roma e Cartagine. Alla fine prevalse il partito anti-romano.\n\"Casus belli\".\nDopo una lunga discussione, poich\u00e9 non appariva alcuna possibilit\u00e0 di fare la guerra ai Romani, si decise di stipulare con loro un trattato di amicizia. In seguito a questa decisione vennero inviati degli ambasciatori a conferma dell'alleanza. Non passarono molti giorni quando giunsero da Leontini dei messi per richiedere una difesa militare per i loro territori. Questa ambasciata parve molto opportuna per mandar via i capi. Ippocrate venne inviato con i disertori nella citt\u00e0 che richiedeva aiuto, ma il sollievo dur\u00f2 per poco tempo, poich\u00e9 Ippocrate cominci\u00f2 a saccheggiare i territori confinanti della provincia romana e, poco dopo, assal\u00ec una guarnigione romana uccidendone molti.\nMarcello invi\u00f2 allora degli ambasciatori a Siracusa, per dichiarare che erano stati violati i patti della pace e ammonire che, se non avessero allontanato dalla citt\u00e0 e dalla stessa Sicilia i responsabili dell'eccidio, Ippocrate ed Epidice, questi fatti avrebbero potuto condurre alla guerra. Epidice raggiunse allora il fratello a Leontini, citt\u00e0 che sapeva essere ostile ai Romani, e cominci\u00f2 ad aizzare i suoi abitanti contro i Siracusani, sostenendo che i patti intervenuti tra questi ultimi e Roma non impegnavano anche Leontini nell'accordo. Ci\u00f2 era dovuto anche al fatto che i due fratelli avrebbero dovuto abbandonare la Sicilia per recarsi in esilio a Locri.\nI Siracusani allora informarono Marcello del rifiuto dei Leontini di attenersi anch'essi ai patti di alleanza con i Romani, e che questi ultimi avrebbero ricevuto il sostegno dei Siracusani in caso di guerra. Marcello part\u00ec con tutto l'esercito contro Leontini, chiamando a s\u00e9 anche Appio per assaltare insieme la citt\u00e0 ribelle; trov\u00f2 che i suoi soldati erano presi da un tale furore, a causa della strage da poco compiuta contro i loro commilitoni, che la citt\u00e0 venne presa al primo assalto. Ippocrate ed Epicide, dopo che videro le porte abbattute e le mura occupate dalle milizie romane, trovarono prima rifugio nell'acropolis e poi nella citt\u00e0 di Erbesso. Ai Siracusani, che erano partiti con 8.000 armati per assistere i Romani nell'assedio, venne incontro un ambasciatore al fiume \"Myla\", il quale mescolando notizie false con vere, disse che la citt\u00e0 era stata saccheggiata e che era stata compiuta una strage indiscriminata di soldati e cittadini, tanto che nessun giovane era sopravvissuto.\nAd una notizia tanto atroce quanto falsa, l'armata siracusana, sconvolta per la strage, si ferm\u00f2 e i due comandanti, Soside e Dinomene, preferirono condurla a Megara Iblea. Partirono quindi con pochi cavalieri nell'intento di occupare la vicina Erbesso. Fallita per\u00f2 l'impresa, mossero l'intera armata da Megara. Ippocrate ed Epicide, perduta ogni speranza, andarono incontro all'armata siracusana con l'intento di consegnarsi, e incontrarono casualmente come prima schiera, quei 600 Cretesi che avevano combattuto sotto il loro comando ai tempi di Geronimo. Supplicanti, chiesero loro di proteggerli, scongiurando di non essere consegnati ai Siracusani, che li avrebbero certamente uccisi.\nLa confusione che venne a generarsi nell'intera armata siracusana port\u00f2 i loro comandanti a chiedere consiglio sul da farsi al senato siracusano. Contemporaneamente Ippocrate, approfittando della situazione, lesse ad alta voce una lettera che, fingendo di averla intercettata egli stesso, aveva scritto lui, dove si leggeva che i due comandanti siracusani invitavano il console Marcello a trattare con la stessa durezza tutte le milizie mercenarie di Siracusa, per permettere alla citt\u00e0 di raggiungere la necessaria indipendenza e libert\u00e0 da truppe straniere. La reazione dell'armata fu tale che i due comandanti siracusani furono costretti a fuggire verso Siracusa, mentre Ippocrate ed Epicide ottennero la gratitudine e la fedelt\u00e0 di queste truppe. Decisero infine di inviare un soldato tra quelli che erano stati assediati dai Romani a Leontini, corrompendolo affinch\u00e9 portasse a Siracusa la falsa notizia della strage avvenuta durante l'assedio, come se egli stesso avesse realmente vissuto quella tragica esperienza, per eccitare l'ira dei cittadini siracusani contro Roma.\nA parte una minoranza, la maggior parte dei cittadini e del senato, accolsero l'esercito di ritorno da Megara ed elessero nuovamente come loro strateghi, Ippocrate ed Epicide.\nCon la rottura delle condizioni del trattato di alleanza, il Senato romano vot\u00f2 la guerra contro Siracusa. L'incarico di conquistare la citt\u00e0 fu affidato al console romano, Marco Claudio Marcello, che con un congruo numero di forze di terra e mare, pose gli accampamenti presso la citt\u00e0, a 1.500 passi (4,5 km), presso il tempio di Zeus. Marcello fu affiancato dal propretore, Appio Claudio Pulcro, che disponeva di una flotta di almeno cento navi, inizialmente dislocate a \"Murgantia\".\nI Romani decisero di fare un ultimo tentativo di mediazione inviando una nuova delegazione di ambasciatori. Fuori della porta li attendevano Ippocrate ed Epicide. Fu del tutto inutile poich\u00e9 l'assedio riprese subito dopo.\nForze in campo.\nIn Sicilia vennero acquartierate, in punizione, i resti delle due legioni romane superstiti di Canne, oltre ad una flotta di cento quinqueremi, posta sotto il comando di Appio Claudio Pulcro. I Romani utilizzarono per i loro assalti via mare, sia le quinqueremi, sia le sambuche montate sulle prime.\nNel 213 a.C. Claudio Marcello (\"procos.\") disponeva delle due legioni \"cannensi\" presso Siracusa; Publio Cornelio Lentulo di 1 legione (?) nella \"vecchia\" provincia; mentre a Tito Otacilio Crasso (\"praefectus classis\") era affidata la flotta. L'anno seguente (212 a.C.), la situazione era rimasta pressoch\u00e9 invariata con Claudio Marcello, ancora proconsole, sotto il cui comando militavano le due legioni \"cannensi\" nei pressi di Siracusa; Publio Cornelio Lentulo aveva sotto il suo comando 1 legione (?) nella \"vecchia\" provincia; mentre Tito Otacilio Crasso era \"praefectus classis\" della flotta romana di 100 quinqueremi.\nA difesa della citt\u00e0, vi era un valoroso esercito ben equipaggiato nonch\u00e9 l'ingegno di Archimede e delle sue invenzioni. Proprio in quell'occasione infatti il Siracusano prepar\u00f2 la difesa tramite mezzi rinnovati come la balista, la catapulta e lo scorpione. Ma anche altri mezzi come la manus ferrea e gli specchi ustori, con cui si dice mise in seria difficolt\u00e0 gli attacchi romani per mare e per terra. In realt\u00e0 ci sono molti dubbi sull'utilizzo di specchi ustori da parte di Archimede, anche perch\u00e9 tutte le fonti che riportano tale informazione sono tarde e ci sono molti dubbi sulla fattibilit\u00e0 all'epoca di specchi parabolici o comunque orientati per far prender fuoco al legno o alla stoffa a cos\u00ec grande distanza.\nAssedio (214 - 212 a.C.).\nPrimi otto mesi di assedio (214 a.C.).\nSiracusa possedeva 27\u00a0km di mura costruite all'epoca di Dionigi I di Siracusa, che le garantivano una completa difesa, sia dalla parte del mare, sia da quella di terra. Proprio per queste difese la citt\u00e0 non era mai stata prima di allora espugnata. Ecco come la descrive Polibio:\nIl compito di Marcello risult\u00f2 pertanto assai difficile. I Romani posero il loro accampamento a poca distanza dalla citt\u00e0, per poi decidere di muovere l'assalto alle mura della citt\u00e0, dalla parte di terra nei pressi della porta Exapylon, dal mare invece da Acradina nei pressi del \"portico dei calzolai\", dove le mura poggiano sul molo a picco sul mare.\nE poich\u00e9 i Romani avevano gi\u00e0 pronti i graticci, i materiali da lancio e tutto ci\u00f2 che era necessario, pensarono di poter portare a termine tutti i preparativi per l'assedio in cinque giorni. Essi non sapevano per\u00f2 che a difendere la citt\u00e0 vi era il genio di Archimede, uno dei pi\u00f9 grandi matematici e ingegneri dell'antichit\u00e0. E cos\u00ec mentre Appio Claudio Pulcro si avvicinava da terra con le scale e i materiali adeguati per l'assedio, lungo il lato della porta dell\"Hexapylon\", Marco Claudio Marcello, cominci\u00f2 a muovere con parte della flotta (60 quinqueremi) dal mare, in direzione di Acradina, con uomini armati di archi, fionde e giavellotti. Contemporaneamente con altre otto quinqueremi, alle quali per met\u00e0 vennero sottratti i remi di destra e le altre quattro i remi di sinistra, e legate a coppie tra loro lungo le fiancate prive di remi, i Romani montarono sopra ad esse delle sambuche.\nIntanto Archimede predispose tutta una serie di macchine da lancio, capaci di coprire qualsiasi distanza entro il loro massimo lancio. Mise cos\u00ec in gravi difficolt\u00e0 i Romani che stavano attaccando via mare, grazie a potenti balliste e catapulte. Egli inizi\u00f2 a utilizzare prima le macchine pi\u00f9 grosse e potenti, e poi man mano che si avvicinavano alle mura quelle pi\u00f9 piccole, per tenere il nemico sempre sotto il fuoco siracusano, a seconda della lunghezza del tiro. Marcello, preso dallo sconforto, fu costretto a bloccare l'avanzata e ad operare l'avvicinamento alle mura, solo di notte. E ancora Archimede complet\u00f2 un altro espediente per difendere le mura, una volta che i Romani si avvicinavano e combattevano dall'alto delle torri poste sulle navi: fece aprire nelle mura una fitta serie di feritoie alte quanto un uomo all'interno e grandi quanto un palmo sulla facciata esterna. Dalla parte interna aveva disposto sia gli arcieri, sia dei piccoli \"scorpioni\", pronti a neutralizzare i soldati romani a bordo delle quinqueremi. In sostanza, che i nemici fossero lontani o vicini, egli riusc\u00ec a neutralizzarli, oltre ad ucciderne parecchi.\nE per evitare che i Romani si avvicinassero troppo alle mura con le loro sambuche issate, Archimede predispose un congegno non visibile dall'esterno che, al momento opportuno, si alzava dall'interno e sporgeva le proprie \"antenne\" oltre i merli. Queste ultime reggevano delle pietre del peso non inferiore a dieci talenti (360\u00a0kg) oppure blocchi di piombo. Le \"antenne\" venivano fatte ruotare nella direzione degli assedianti e poi, tramite un meccanismo a scatto, lasciavano cadere improvvisamente le pietre che andavano a sfasciare le sambuche e le navi stesse. C'erano poi altre macchine che facevano cadere grosse pietre sulla prua delle navi, dove i soldati romani, posti dietro a dei ripari di graticci, si proteggevano da frecce e dardi lanciati dalle feritoie delle mura. Al tempo stesso i Siracusani calavano una mano di ferro attaccata ad una catena che provava ad afferrare la prua della nave e la sollevava sulla poppa. Ci\u00f2 bloccava la nave per poi lasciar cadere dalla macchina, con un meccanismo a scatto, la mano e la catena, tanto che alcune imbarcazioni si rovesciavano sul fianco, altre sprofondavano imbarcando acqua.\nTutti questi marchingegni, mai visti prima d'ora dai Romani, generarono non poco sconforto tra le file degli assedianti e nel loro comandante, Marcello, che a detta di Polibio esclam\u00f2:\nContemporaneamente anche Appio Claudio, sul fronte terrestre non ebbe miglior fortuna. Anche questa parte era stata difesa con ogni genere di macchine da guerra a cura di Gerone II, nei suoi precedenti anni di regno. I suoi uomini, ancora distanti dalle mura, erano raggiunti dalle scariche di proiettili lanciati a grande distanza dalle mura della citt\u00e0, da catapulte e baliste. Quando poi si avvicinavano alla citt\u00e0, erano tempestati da una fitta pioggia di frecce scagliate dalle feritoie delle mura; coloro invece che attaccavano al riparo di graticci, erano uccisi dai colpi delle pietre e delle travi, lanciate sulle loro teste. Sempre i Siracusani inflissero non poche perdite con le loro \"mani meccaniche\", che sollevavano i legionari romani, per poi lasciarli cadere dall'alto delle mura. Fu cos\u00ec che Appio Claudio prefer\u00ec ritirarsi nel proprio accampamento, non rinunciando ad azioni improvvise, stratagemmi o impresa ardita, per gli otto mesi che rimase in carica, evitando di prendere Siracusa con l'assedio. Egli era convinto che prima o poi i suoi cittadini, si sarebbero arresi per fame, visto che la popolazione della citt\u00e0 era numerosa, dopo che vennero tagliate tutte le vie di rifornimento, via terra e via mare. Cos\u00ec i Romani, dopo aver tenuto un consiglio di guerra, deliberarono di rinunciare all'assalto, poich\u00e9 ogni tentativo risultava vano e decisero di bloccare al nemico tutte le vie di rifornimento, assediando Siracusa per mare e per terra.\nLo storico Niccol\u00f2 Palmeri, descrive uno dei tanti attacchi che subirono i Romani ad opera delle geniali difese di Archimede:\nAltre azioni militari nei territori circostanti (214 a.C.).\nE per non perdere tempo, Appio Claudio rimase a guardia della citt\u00e0 con i due terzi delle forze, mentre Marcello, con l'altro terzo, ridusse in suo potere alcune delle citt\u00e0 che erano passate ai Cartaginesi. Eloro e Erbesso si arresero spontaneamente. Distrusse quindi e saccheggi\u00f2 Megara Hyblaea. Contemporaneamente il comandante cartaginese, Imilcone, sbarc\u00f2 a Eraclea Minoa con 25.000 fanti, 3.000 cavalieri e 12 elefanti, una quantit\u00e0 di soldati superiore a quella con cui aveva tenuto la flotta al promontorio di Pachino. Egli era stato inviato da Annibale in soccorso di Ippocrate. Giunto ad Eraclea, ricevette la resa di Agrigento e, poco dopo, si congiunse ad Ippocrate che, con la sua armata di 10.000 fanti e 500 cavalieri, aveva deciso di accamparsi presso Akrillai. E mentre i Siracusani stavano fortificando il loro campo, giunse Marcello, che tornava da Agrigento, gi\u00e0 occupata dal nemico, e non si aspettava di incontrare un esercito siracusano. Tuttavia temendo di poter essere attaccato da Imilcone, marciava con l'esercito in formazione, pronto a difendersi da un possibile assalto improvviso. Il caso volle che quella cautela utilizzata contro un possibile attacco dei Cartaginesi serv\u00ec al comandante romano per avere la meglio contro i Siracusani. Questi ultimi infatti vennero sorpresi mentre erano ancora intenti a preparare gli accampamenti. La fanteria venne assalita praticamente inerme, mentre la cavalleria riusc\u00ec a rifugiarsi da Ippocrate ad Akrillai, dopo brevi scaramucce. Grazie all'esito di questa battaglia, molti tra i Siculi abbandonarono il proposito di allontanarsi dai Romani e Marcello pot\u00e9 far ritorno a Siracusa.\nDopo pochi giorni che Marcello era tornato nell'accampamento romano davanti a Siracusa, anche Imilcone, che si era congiunto con Ippocrate, pose gli accampamenti nei pressi del fiume Anapo, a circa otto miglia dalla citt\u00e0 (pari a 12 km circa). Sempre in questo stesso momento giunse davanti al porto di Siracusa, Bomilcare, ammiraglio della flotta cartaginese formata da 55 navi da guerra; sul fronte opposto trenta quinqueremi sbarcarono a \"Panormus\" una nuova legione romana, concentrando sull'isola una grande quantit\u00e0 di truppe. Bomilcare per\u00f2 non si trattenne per molto, poich\u00e9 non molto tempo dopo pass\u00f2 in Africa, poich\u00e9 si fidava poco delle sue navi, che erano la met\u00e0 di quelle romane, e del fatto che avrebbe messo in maggiori difficolt\u00e0 gli alleati peggiorandone le riserve di alimenti.\nAccadde anche che Imilcone insegu\u00ec invano Marcello fino a Siracusa, per vedere se gli si presentava un'occasione per combattere, prima che il console romano si ricongiungesse con il grosso del suo esercito. Non presentandosi alcuna opportunit\u00e0 di combattimento e vedendo che Marcello si era rifugiato nei suoi accampamenti, il comandante cartaginese prefer\u00ec muovere il suo campo per non sprecare inutilmente il tempo stando a guardare gli alleati assediati. Poco dopo ricevette la resa di \"Murgantia\", i cui cittadini consegnarono allo stesso la guarnigione romana e dove i Romani avevano ammassato una grande quantit\u00e0 di grano e rifornimenti di ogni specie. E non appena giunsero le voci di questa defezione, molte citt\u00e0 ripresero coraggio e cacciarono o sopraffecero i vari presidi romani. La citt\u00e0 di \"Henna\", posizionata sopra un monte altissimo, aveva un presidio romano inespugnabile ed un comandante esperto come Lucio Pinario, il quale non si fece sorprendere dagli eventi. Egli, avendo compreso del tradimento degli Ennesi, scesi a patti con Imilcone, comp\u00ec una vera e propria strage sull'intera popolazione cittadina. L'alternativa sarebbe stata quella di consegnare il presidio romano nelle mani dei Cartaginesi, mettendone a repentaglio la vita dei suoi stessi soldati. Marcello non disapprov\u00f2 quella strage e concesse ai soldati il bottino raccolto ad \"Henna\", ritenendo che i Siculi per timore di una nuova strage avrebbero evitato di tradire altri presidi romani. Livio aggiunge che con quell'ignobile strage non era stato profanato soltanto un luogo abitato da uomini, ma anche da d\u00e9i in quanto proprio a \"Henna\" era ancora vivo il ratto di Proserpina. Fu cos\u00ec che gli indecisi passarono dalla parte dei Cartaginesi.\nDa qui Ippocrate si rifugi\u00f2 a \"Murgantia\", Imilcone ad Agrigento, dopo aver inutilmente avvicinato ad \"Henna\" l'esercito. Marcello invece fece ritorno a Leontini, dopo aver raccolto nell'accampamento grano ed altri rifornimenti. Lasciato ad \"Henna\" un modesto presidio, venne verso Siracusa per assediarla. Concesse, quindi, ad Appio Claudio il permesso di recarsi a Roma per ottenere il consolato, ed al suo posto, a capo della flotta, pose Tito Quinzio Peno Capitolino Crispino. Costru\u00ec e fortific\u00f2 i quartieri d'inverno (\"hiberna\") a cinque miglia (7,5 km) dall'Esapilo, in localit\u00e0 Leonte.\nL'assedio si protrae (213 a.C.).\nA fronte di sforzi vani, Marcello decise di mantenere il semplice assedio, provando a stritolare la citt\u00e0. L'assedio si protrasse per ben 18 mesi, un tempo lungo in cui a Siracusa, esplosero contrasti e malumori tra il popolo. La parte filoromana sosteneva la possibilit\u00e0 di migliori condizioni di vita cedendo il regno ai romani, mentre la restante parte proponeva la difesa ad oltranza. Queste divisioni sorsero certamente per l'assenza di un sovrano forte e carismatico quale era stato Gerone II, infatti fu un gruppo di cittadini a tradire la causa della citt\u00e0. Dopo frequenti contatti con le truppe romane, fu organizzato il tradimento.\nIl console Marcello, avendo capito che con le macchine di Archimede non poteva creare una breccia nelle mura di Siracusa, decise allora di cambiare strategia e di prendere la citt\u00e0 per fame, aspettando che la sua numerosa popolazione all'interno sentisse la necessit\u00e0 di uscire fuori per procurarsi i viveri alimentari. Ma, i Romani non avevano calcolato che Siracusa disponeva dell'alleanza dei Cartaginesi che la rifornivano di cibo. I piani dei romani andarono talmente disattesi che gli storici ci narrano addirittura di un tentativo di resa da parte di Claudio Marcello:\nAssalto finale (212 a.C.).\nMarcello, all'inizio della primavera del 212 a.C., era incerto se attaccare Agrigento, nelle mani di Imilcone e Ippocrate, oppure stringere d'assedio pi\u00f9 da vicino Siracusa. La citt\u00e0 risultava inespugnabile sia con la forza sia per fame, poich\u00e9 poteva essere liberamente rifornita di approvvigionamenti da Cartagine. Tuttavia per non lasciare nulla d'intentato, diede incarico di saggiare le intenzioni degli assediati ad alcuni nobili siracusani cacciati dalla citt\u00e0 dopo la ribellione contro Roma, promettendo che, se Siracusa si fosse arresa ai Romani, sarebbero vissuti liberamente con le proprie leggi. I piani del proconsole romano svanirono poich\u00e9 la congiura di consegnare la citt\u00e0, venne scoperta da un certo Attalo, il quale, sdegnato per non essere stato fatto partecipe, denunci\u00f2 ogni cosa a Epicide e tutti i congiurati vennero messi a morte. Subito dopo questa opportunit\u00e0, ne apparve un'altra.\nL'evento fortuito per i Romani fu che catturarono un certo Damippo, ambasciatore che i Siracusani avevano inviato a chiedere aiuto a Filippo re di Macedonia; avendo colto l'importanza di quell'emissario, i Romani riuscirono ad ottenere un incontro con i Siracusani, per riscattare il prigioniero, poich\u00e9 sembra che Epicide ci tenesse moltissimo a lui, disposto com'era a pagare qualunque prezzo. E Marcello non era contrario a farlo, poich\u00e9 mirava a conservare l'amicizia con gli Etoli, che erano alleati degli Spartani. L'incontro avvenne a met\u00e0 strada, nei pressi dell'insenatura vicino alla torre chiamata Galeagra. In questa occasione, un soldato romano cont\u00f2 le file di mattoni. La torre era costruita con pietre ben squadrate, tanto da risultare estremamente facile calcolare la distanza tra i merli da terra. Sugger\u00ec pertanto al comandante romano di scalare quelle mura con delle scale di medie dimensioni, quando i Siracusani si fossero distratti. E l'occasione venne loro incontro, poich\u00e9 un traditore siracusano li avvis\u00f2 che la \"polis\" stava festeggiando da tre giorni una ricorrenza in onore della divinit\u00e0 Artemide-Diana e che, se da un lato usavano poco cibo poich\u00e9 scarseggiava, dall'altro bevevano vino in abbondanza. Fu cos\u00ec che Marco Claudio Marcello, venuto a conoscenza della preziosa informazione, e ricordatosi del punto delle mura che risultava pi\u00f9 basso, pensando che gli uomini si sarebbero ubriacati, decise di tentare la sorte.\nConquista dell'Esapilo.\nDopo che furono approntate due scale adatte all'altezza delle mura, Marcello selezion\u00f2 il gruppo che avrebbe dovuto dare inizio alla scalata e che riteneva pi\u00f9 idoneo ad affrontare il primo ed evidente pericolo. Si trattava di pochi tribuni, alcuni centurioni e pochi soldati scelti. Fece loro grandi promesse. Scelse quindi altri uomini che avrebbero assistito i primi, appoggiando le scale, senza anticipare a questi ultimi del piano, ma annunciando semplicemente di tenersi pronti. Scelta un'ora opportuna della notte, svegli\u00f2 gli uomini preposti all'attacco; dopo aver inviato i portatori di scale, sotto la scorta di un tribuno e di un manipolo di legionari, fece svegliare tutto l'esercito e cominci\u00f2 ad inviare i primi manipoli, uno alla volta, ad intervalli regolari per evitare che ci fosse confusione durante la scalata.\nRaggiunto il numero di mille legionari sotto le mura nei pressi dell'Esapilo, segu\u00ec egli stesso con il resto dell'esercito. Una volta che i portatori di scale l'ebbero appoggiate al muro senza essere visti, il primo gruppo d'assalto diede rapidamente la scalata. Una volta poi che questi si trovarono in cima alle mura, tutti gli altri cominciarono a correre su per le scale, ormai senza pi\u00f9 un grande ordine. Inizialmente percorsero le mura senza trovarvi le sentinelle, in quanto a causa della festa, gli uomini si trovavano riuniti all'interno delle torri a festeggiare, alcuni ubriachi, altri addormentati. Fu cos\u00ec che i legionari romani, senza fare rumore, dapprima piombarono sugli uomini della prima torre e poi delle altre vicine, uccidendo la maggior parte degli armati siracusani e senza che nessuno avesse dato l'allarme. Quando poi furono nei pressi dell'Esapilo, scesero le mura dall'interno, abbatterono la prima postierla e da questa fecero entrare il comandante Marcello con il resto dell'esercito. Come i Romani giunsero all'Epipole, luogo pieno di sentinelle, essi cercarono di spaventarle. Le guardie, infatti, appena udirono i suoni di trombe degli assalitori, insieme alle grida di quelli che erano assaliti in altre parti della citt\u00e0, in parte si diedero alla fuga lungo le mura, altre saltarono gi\u00f9 atterriti. All'alba, forzato l'Esapilo, Marcello, entrato in citt\u00e0 con tutto l'esercito, spinse ciascuno a prendere le armi e portare aiuto alla citt\u00e0 ormai occupata. Epicide dall'isola (Isola di Ortigia), che i Siracusani chiamano Naso, part\u00ec con marcia veloce in direzione degli scontri, convinto di poter ricacciare i Romani. Ma quando incontr\u00f2 i cittadini spaventati, li rimprover\u00f2 di accrescere la confusione. E quando vide che i luoghi intorno all'Epipoli erano pieni di soldati romani, fece retrocedere i suoi verso l'Acradina.\nE per evitare che l'intera citt\u00e0 fosse data alle fiamme, ricordandone l'antica gloria, prima di muovere le insegne verso l'Acradina, mand\u00f2 avanti quei Siracusani che in precedenza si erano uniti ai presidi romani, affinch\u00e9 con discorsi calmi e moderati, convincessero i Siracusani tutti, alla resa.\nConquista del Castello Eurialo.\nLe porte e le mura dell'Acradina, erano presidiate soprattutto dai disertori, che per queste ragioni non nutrivano alcuna speranza nelle trattative di una resa. Essi, al contrario, facevano di tutto per impedire che chiunque si avvicinasse alle mura e intrattenesse una qualsiasi conversazione. Per questi motivi Marcello diede indicazioni di retrocedere presso la citt\u00e0-quartiere del Castello Eurialo, che Livio ci descrive in questo modo:\nQuesto luogo fortificato era stato affidato da Epicide a un certo Filodemo. A quest'ultimo era stato inviato da Marcello uno degli assassini del tiranno Geronimo di Siracusa, un certo Soside, per trattare la resa di questa parte della citt\u00e0. Filodemo per\u00f2 cercava di rimandare la decisione di giorno in giorno, nella speranza che Ippocrate e Imilcone si avvicinassero con i loro eserciti ed entrassero nella rocca. Marcello aveva compreso che se ci\u00f2 fosse accaduto, l'esercito romano, chiuso fra quelle mura, avrebbe potuto essere distrutto.\nAllora il proconsole romano, vedendo che non poteva impadronirsi dell'Eurialo n\u00e9 con l'assalto n\u00e9 con la resa, pose gli accampamenti tra i quartieri di \"Neapolis\" e della \"Tycha\". E poich\u00e9 temeva di non riuscire a tenere a bada le aggressioni dei soldati avidi di bottino, nel caso in cui fosse entrato nei luoghi abitati, impose ai suoi di non recare alcuna offesa alle persone, permettendo per il resto il libero saccheggio. Fu cos\u00ec che ad un segnale convenuto, i soldati corsero ovunque e, per quanto riecheggiassero ovunque le grida di terrore degli abitanti, nessuna strage venne compiuta, seppure non furono posti limiti al saccheggio in una citt\u00e0 tanto ricca. Intanto Filodemo, avendo perduto ogni speranza di ricevere aiuto, ottenuta la garanzia di poter tornare da Epicide, ritir\u00f2 il presidio e consegn\u00f2 l'Eurialo ai Romani.\nPrimi assalti all'Acradina.\nE poich\u00e9 tutti prestavano attenzione a quella parte della citt\u00e0 dove si levava il fracasso, Bomilcare colse l'occasione di quella notte, in cui la flotta romana non riusciva a stare all'ancora a causa di una violenta tempesta, e part\u00ec con 35 navi dal porto di Siracusa, facendo vela per il mare aperto. Lasci\u00f2 ad Epicide e ai Siracusani solo 55 navi. Una volta che i Cartaginesi vennero a conoscenza delle condizioni in cui si trovava la citt\u00e0 greca, permisero a Bomilcare di far ritorno a Siracusa con 100 navi; ed il comandante cartaginese fu ricompensato da Epicide con molti doni tratti dal tesoro di Gerone.\nMarcello con la presa dell'Eurialo, dove aveva posto un presidio, si era liberato della preoccupazione di poter essere attaccato alle spalle. Colloc\u00f2 quindi in luoghi adatti tre accampamenti e circond\u00f2 d'assedio l'Acradina, con la speranza di poter prendere questa parte della citt\u00e0 per fame. E per quanto gli accampamenti romani rimanessero tranquilli per alcuni giorni, all'arrivo di Ippocrate e Imilcone, le forze romane vennero assalite da ogni parte. Ippocrate, infatti, dopo aver posto gli accampamenti presso il porto grande, diede il segnale di attacco anche alle truppe siracusane poste a difesa dell'Acradina. Lanci\u00f2 quindi la sua armata contro gli accampamenti romani presidiati da Tito Quinzio Peno Capitolino Crispino, mentre Epicide si occupava di assaltare i posti di guardia di Marcello. Frattanto la flotta cartaginese approdava sulla spiaggia posta tra gli accampamenti romani e la citt\u00e0, per impedire che Marcello potesse inviare aiuti a Crispino. Dopo lo scompiglio iniziale generato dall'attacco a sorpresa, Crispino non solo riusc\u00ec a respingere Ippocrate, ma lo insegu\u00ec fin nelle sue postazioni fortificate. Marcello, intanto, riusc\u00ec a cacciare Epicide dentro la citt\u00e0.\nDopo questa battaglia giunse una terribile pestilenza che colp\u00ec tutti, distogliendo entrambe le parti dal formulare nuovi piani di guerra. Infatti in autunno, la natura dei luoghi per natura malsani e la violenza intollerabile del caldo provocarono dei grossi problemi di salute per Romani e Siracusani. Inizialmente la gente si ammalava a causa del luogo malsano e del caldo, poi a causa del contagio con gli ammalati, si diffondeva il morbo, tanto che come scrive Livio:\nLa disperazione per la situazione port\u00f2 alcuni a preferire di morire col ferro delle spade, piuttosto che di malattia, tanto da indurli a compiere attacchi disperati e isolati alle postazioni nemiche. La violenza del contagio aveva poi colpito maggiormente i Cartaginesi rispetto ai Romani, poich\u00e9 questi ultimi avendo condotto l'assedio per ormai due anni, si erano abituati meglio al clima ed a quelle acque. Molti dei Siculi che militavano nelle file dell'esercito siracusano, preferirono fuggire verso la propria citt\u00e0, mentre i Cartaginesi, non potendo trovare altro rifugio, morirono tutti fino all'ultimo, insieme ai loro comandanti Ippocrate e Imilcone. Marcello aveva provveduto a trasferire i propri soldati all'interno della citt\u00e0, riparandoli con l'ombra delle case, per riconfortare i corpi infermi. Tuttavia anche molti Romani perirono a causa di quel morbo.\nLa flotta cartaginese abbandona l'isola di Ortigia.\nDistrutto cos\u00ec l'esercito cartaginese dalla pestilenza, i Siculi, che avevano militato in precedenza nelle file di Ippocrate, si ritirarono in due piccole, ma ben difese citt\u00e0, una distante tre miglia (4,5 km) da Siracusa e l'altra quindici miglia (22\u00a0km). Qui portarono i rifornimenti e vi concentrarono le loro truppe. Intanto Bomilcare, partito di nuovo con la flotta per Cartagine, relazion\u00f2 il suo Senato sulle condizioni degli alleati siracusani ed ottenne di poter tornare in Sicilia con un grande numero di navi da carico, piene di ogni sorta di rifornimenti. Partito da Cartagine con 130 navi da guerra e 700 da carico, incontr\u00f2 venti abbastanza favorevoli per raggiungere la Sicilia, ma quegli stessi venti gli impedirono di superare il promontorio Pachino. Epicide, venuto a conoscenza delle difficolt\u00e0 incontrate dalla flotta cartaginese e temendo che potesse tornarsene in Africa, consegn\u00f2 l'Acradina ai capi dei soldati mercenari e part\u00ec con la flotta per andare incontro a Bomilcare. Raggiunto l'ammiraglio cartaginese, Epicide lo spinse a tentare la fortuna con uno scontro in mare contro i Romani. Marcello allora, avendo saputo che i Siculi stavano raccogliendo un esercito per attaccarlo via terra e che Bomilcare era ormai prossimo alla citt\u00e0, sebbene il proconsole romano disponesse di un numero di navi inferiore, decise di impedire all'ammiraglio cartaginese l'accesso a Siracusa.\nNon appena il vento Euro cess\u00f2 di Soffiare, Bomilcare ed Epicide mossero da capo Pachino in direzione di Siracusa. Come l'ammiraglio cartaginese vide avvicinarsi la flotta romana nei pressi del promontorio, assalito da improvvisa paura, prese il largo e invi\u00f2 messi ad Eraclea Minoa con l'ordine di far tornare indietro in Africa, tutte le navi da carico. Egli stesso, invece, oltrepassata la Sicilia si diresse verso Taranto. Epicide, appena si accorse che non vi erano pi\u00f9 speranze di raggiungere Siracusa, fece vela su Agrigento in attesa di sapere cosa sarebbe accaduto, pi\u00f9 che preparare qualche piano per soccorrere la sua citt\u00e0.\nAppena questi avvenimenti furono noti negli accampamenti siracusani, vale a dire che Epicide si era allontanato dalla citt\u00e0 senza farvi ritorno e che l'Isola di Ortigia era stata abbandonata dalla flotta cartaginese e consegnata ai Romani, i Siracusani inviarono dei messi a Marcello per trattare la resa. E poich\u00e9 si era trovato l'accordo, secondo il quale ai Romani spettavano le propriet\u00e0 del re, mentre ai Siculi tutto il resto, oltre alla libert\u00e0 e le proprie leggi, venne convocata un'assemblea con coloro ai quali Epicide aveva affidato il comando dell'Acradina. Vennero quindi aggrediti i prefetti di Epicide, vale a dire Policeto, Filistione e Epicide Sindone, e messi a morte. Morto Ippocrate, allontanato Epicide ed uccisi tutti i suoi pretetti; cacciati i Cartaginesi via mare e via terra dall'intera Sicilia, non restava alcuna ragione per non consegnarsi ai Romani.\nQuesto discorso venne accolto con il consenso di tutti. Si deliber\u00f2 di creare prima dei \"praetores\" cittadini e poi di inviare degli ambasciatori a trattare la resa con Marcello. Tutto i Romani avrebbero potuto ottenere senza alcun rischio, se non ci fosse stato dissidio tra gli stessi Siracusani. Infatti, i disertori, pensando che sarebbero stati certamente consegnati ai Romani, cercarono di diffondere la stessa paura presso le milizie mercenarie. Fu cos\u00ec che insieme a loro uccisero i nuovi \"praetores\", poi si abbandonarono a compiere una vera e propria strage tra i Siracusani, massacrando tutti coloro in cui si imbattevano e devastando ogni cosa. Elessero quindi sei prefetti in modo da presidiare con tre l'Acradina e con gli altri tre l'Isola di Ortigia. Alla fine, i mercenari che continuavano a domandare quali accordi fossero stati presi con i Romani, cominciarono a capire che la loro condizione era ben diversa da quella dei disertori, e si avvidero. Marcello, inoltre, ammon\u00ec i mercenari che erano stati sobillati da un falso sospetto, poich\u00e9 i Romani non avevano ragione di fagliela pagare.\nAssalto finale all'Acradina e morte di Archimede.\nUno dei tre prefetti dell'Acradina era un certo Merico, di origine ispanica. A questi venne inviato un ambasciatore il quale, trovatolo senza testimoni, gli espose la situazione in Spagna, dove i Romani ormai dominavano quasi sull'intera penisola. A questi gli fu promessa salva la vita e la possibilit\u00e0 di militare tra le armi romane oppure di poter far ritorno in patria, in cambio della sua alleanza alla causa romana. Fu cos\u00ec che Merico, per non destare alcun sospetto presso gli altri mercenari, propose che a ciascun prefetto fosse assegnata una determinata posizione, in modo che ciascuno rispondesse della difesa di quel settore affidatogli. Tutti furono d'accordo.\nNella distribuzione dei settori a Merico tocc\u00f2 in sorte quello che va dalla fonte Aretusa fino all'ingresso del grande porto. Egli allora si adoper\u00f2 per farlo sapere ai Romani. Marcello dispose, quindi, che la notte seguente una quadrireme rimorchiasse una nave carica di soldati romani e che fosse condotta fino alla porta nei pressi della fonte Aretusa. Qui i soldati sarebbero sbarcati e accolti da Merico. All'alba Marcello diede ordine di assalire l'Acradina con tutte le sue forze, in modo non solo da far rivolgere verso di s\u00e9 tutti i difensori di quella parte di citt\u00e0, ma anche quelli dell'Isola di Ortigia che andavano a dar manforte ai primi.\nI soldati romani sbarcarono all'improvviso e assalirono le postazioni nemiche quasi semivuote. Con un facile combattimento occuparono l'isola di Ortigia, abbandonata dalle guardie spaventate; e quando Marcello venne a sapere che anche l'Isola era stata presa e rimaneva in mano nemica la sola Acradina, ordin\u00f2 la ritirata dei suoi, per impedire il saccheggio del tesoro regio. Intanto anche Merico col suo gruppo di armati si era unito ai Romani.\nTerminato l'impeto dell'assalto e aperta una via di fuga a quei disertori che si trovavano nell'Acradina, i Siracusani erano finalmente liberi da ogni paura. Inviarono nuovi messi a Marcello, per chiedere l'incolumit\u00e0 per loro ed i loro figli. Il proconsole romano invi\u00f2 all'isola di Ortigia un questore con una scorta di soldati per prendere in consegna e custodire il tesoro del re. L'Acradina invece fu abbandonata al saccheggio dell'esercito romano, dopo che erano state disposte delle guardie attorno alle case di coloro che si erano trattenuti presso i presidi romani.\nIn quell'occasione trov\u00f2 cos\u00ec la morte anche il grande scienziato siracusano Archimede, che fu ucciso per errore da un soldato. Il cordoglio di Marcello per quell'uccisione vide lo stesso condottiero prendersi cura della sepoltura del genio matematico, i cui congiunti, una volta che furono trovati, vennero onorati e difesi in memoria dello stesso.\nFu cos\u00ec che i Romani conquistarono Siracusa; in essa fu trovato un bottino tanto ricco che a stento si sarebbe trovato poi nell'occupazione di Cartagine, con la quale gareggi\u00f2 per secoli alla pari.\nConseguenze.\nReazioni immediate.\nL'assedio ebbe termine grazie al tradimento finale dell'ispanico Merico, consegnando definitivamente Siracusa nelle mani di Roma. Pochi giorni prima della presa della citt\u00e0 di Siracusa, Tito Otacilio Crasso pass\u00f2 dal Lilibeo ad Utica con 80 quinqueremi e, entrato nel porto all'alba, si impadron\u00ec di numerose navi da carico piene di grano. Quindi sbarc\u00f2 e saccheggi\u00f2 gran parte del territorio circostante la citt\u00e0 cartaginese, per poi fare ritorno al Lilibeo due giorni pi\u00f9 tardi, con 130 navi da carico piene di grano e di ogni sorta di bottino. Quel grano fu subito inviato a \"Syracusae\" per evitare che la fame potesse minacciare vinti e vincitori.\nSiracusa cos\u00ec and\u00f2 incontro al suo destino cadendo definitivamente in mano romana. Per questa importante vittoria il console Marcello ottenne un'ovazione (non un trionfo) ed entr\u00f2 vittorioso a Roma col suo carico di ori e beni preziosi strappati alla citt\u00e0 greca.\nContemporaneamente giungevano da tutta la Sicilia ambascerie per incontrarsi con Marcello. Quelle citt\u00e0 che, prima della presa di Siracusa, si erano arrese o non avevano mai abbandonato la causa romana, vennero accolte ed onorate come fedeli alleate; quelle invece che si erano arrese soltanto dopo la presa della citt\u00e0, furono costrette ad accettare dure condizioni di resa. Fu cos\u00ec che alcune zone della Sicilia rimasero in armi contro Roma, come intorno ad Agrigento, dove Epicide e Annone ancora resistevano oltre ad un nuovo comandante libio-fenicio, nativo di Ippacra, di nome Muttine, che Annibale aveva inviato al posto di Ippocrate.\nGli anni successivi.\nGiunto a Roma alla fine dell'estate del 211 a.C., Marcello ottenne che a Soside, che aveva fatto entrare i Romani in Siracusa di notte, e a Merico, che aveva consegnato Naso ed il suo presidio, fossero concessi il diritto di cittadinanza insieme a cinquecento iugeri di terra. A Soside venne donato il terreno nei pressi di Siracusa, che in passato era appartenuto ai re cittadini, oltre a una casa in citt\u00e0 che egli scelse tra quelle confiscate per diritto di guerra. A Merico ed agli Spagnoli, che con lui erano passati dalla parte dei Romani, venne deliberato di donare loro una citt\u00e0 con il suo territorio in Sicilia, fra quelle che avevano abbandonato l'alleanza con i Romani. Queste disposizioni vennero quindi messe in pratica dal pretore, Marco Cornelio Cetego. E sempre sullo stesso terreno vennero donati a Belligene, che aveva spinto Merico alla defezione, altri quattrocento iugeri.\nDopo la partenza di Marcello dalla Sicilia, la flotta cartaginese sbarc\u00f2 8.000 fanti e 3.000 cavalieri numidi. Le citt\u00e0 di Morgantina (\"Murgentia\") e di \"Ergentium\" passarono dalla parte dei Cartaginesi, seguite poi da Ibla (\"Hybla\") e \"Macella\", oltre ad altre citt\u00e0 minori. I Numidi si erano dati a saccheggiare ed incendiare i campi degli alleati del popolo romano, vagando per tutta la Sicilia. Contemporaneamente l'esercito romano, indignato sia perch\u00e9 non aveva potuto seguire Marcello a Roma, sia perch\u00e9 gli era stato proibito di svernare in citt\u00e0, trascurava il servizio militare al punto che, poco mancava che non si ribellasse, se solo avesse trovato un comandante all'altezza per prendere l'iniziativa. Fra tutte queste difficolt\u00e0, il pretore Marco Cornelio Cetego cerc\u00f2 di calmare l'animo dei soldati, a volte confortandoli, altre punendoli. Alla fine ridusse all'obbedienza tutte le citt\u00e0 che si erano ribellate, assegnando Morgantina agli Spagnoli, ai quali, per decreto del senato, doveva una citt\u00e0 ed un territorio.\nBibliografia.\nL'assedio di Siracusa ha ispirato alcuni film come:"}
{"id": "790039", "revid": "1892728", "url": "https://it.wikipedia.org/wiki?curid=790039", "title": "Le allegre comari di Rossor", "text": ""}
{"id": "790053", "revid": "287204", "url": "https://it.wikipedia.org/wiki?curid=790053", "title": "Ludwig von Kochel", "text": ""}
{"id": "790054", "revid": "47843", "url": "https://it.wikipedia.org/wiki?curid=790054", "title": "Kochel", "text": ""}
{"id": "790057", "revid": "14691", "url": "https://it.wikipedia.org/wiki?curid=790057", "title": "Afadjato", "text": ""}
{"id": "790064", "revid": "15756", "url": "https://it.wikipedia.org/wiki?curid=790064", "title": "Rete elettrica", "text": "Una rete elettrica \u00e8 un'infrastruttura che permette il trasferimento di energia elettrica dai fornitori agli utilizzatori.\nStoria.\nInizialmente l'energia elettrica veniva prodotta vicino al dispositivo o al servizio che richiedeva l'energia. Fino al 1880 al posto dell'elettricit\u00e0 poteva essere impiegato il vapore, con l'energia idraulica e in particolare con il gas di carbone; questo era prodotto prima nei locali del cliente e successivamente si \u00e8 evoluto in impianti di gasificazione che hanno usufruito delle economie di scala. Le citt\u00e0 del mondo industrializzato avevano reti di distribuzione di gas e le utilizzavano per l'illuminazione. Successivamente si not\u00f2 che le lampade a gas producevano poca luce, il calore veniva sprecato, le camere diventavano calde e fumose e inoltre avvenivano delle fuoriuscite di idrogeno e monossido di carbonio . Ed incominci\u00f2 dal 1880, a essere preferita la luce elettrica.\nGrazie poi alle economie di scala, le societ\u00e0 di servizi elettrici si dedicarono al sistema di generazione centralizzata della potenza elettrica e alla sua relativa distribuzione e gestione. Con la trasmissione di potenza a lunga distanza divenne possibile anche interconnettere diverse stazioni per equilibrare i carichi e migliorare i fattori di carico.\nNel 1901 nel Regno Unito, Charles Merz, partner della consulenza Merz &amp; McLellan, costru\u00ec la centrale elettrica di Nettuno Bank vicino a Newcastle upon Tyne, mentre, nel 1912, venne sviluppato il pi\u00f9 grande sistema di alimentazione in Europa. Merz fu nominato capo di una commissione parlamentare e le sue scoperte, nel 1918, portarono alla \"relazione Williamson\". Un anno dopo fece una proposta di legge per l'approvvigionamento elettrico; questo primo disegno di legge fu il primo passo verso un sistema elettrico integrato e nel 1926, la legge sull'energia elettrica port\u00f2 alla creazione della \"Rete di Trasmissione Nazionale\". Il Consiglio Centrale Elettrico standardizz\u00f2 la fornitura di energia elettrica nazionale e stabil\u00ec la prima rete a corrente alternata (AC) in esecuzione a 132 kV - 50 Hertz. Nel 1938 il Consiglio Centrale Elettrico cominci\u00f2 a operare come un sistema nazionale, la National Grid.\nNegli Stati Uniti nel 1920, vennero fatte operazioni congiunte al fine di condividere la copertura del carico di picco e di alimentazione. Nel 1934 con il passaggio della Public Utility Holding Company Act (USA), le utenze elettriche sono state riconosciute come beni di prima necessit\u00e0 e hanno avuto limitazioni e supervisioni regolamentate delle loro operazioni. In seguito, nel 1992, l'Energy Policy Act ha ottenuto che la propriet\u00e0 della linea di trasmissione suddivisa fra le varie societ\u00e0 di generazione elettrica consentendo un libero accesso alla rete, ha portato l'industria elettrica a una ristrutturazione nel tentativo di creare concorrenza nella produzione di energia; cos\u00ec le utenze elettriche non erano pi\u00f9 costruite come monopoli verticali, in cui la generazione, trasmissione e distribuzione erano in mano a una singola azienda. Attualmente le tre fasi possono essere divise tra le varie aziende, nel tentativo di fornire un'equa accessibilit\u00e0 per la trasmissione dell\u2019alta tensione. L'Energy Policy Act del 2005, ha concesso incentivi e garanzie sui prestiti per la produzione di energia alternativa e ha proposto tecnologie innovative che evitano emissioni di gas serra.\nIn Francia, l'elettrificazione ha avuto inizio nel 1900, con 700 comuni nel 1919, e 36.528 nel 1938. Allo stesso tempo, le reti vicine si cominciarono a interconnettere: Parigi nel 1907 a 12kV, i Pirenei nel 1923 a 150 kV, e, nel 1938, quasi tutte le reti del paese erano interconnesse a 220 kV, diventando nel 1946 la rete pi\u00f9 densa del mondo. In quell'anno la Francia nazionalizza l'industria, unendo le aziende private come \u00c9lectricit\u00e9 de France. La frequenza \u00e8 stata standardizzata a 50 Hz, e la rete a 225 kV sostituisce quelle a 110 e 120 kV. Dal 1956, la tensione di distribuzione in bassa tensione \u00e8 standardizzata in 220 / 380 V, in sostituzione del precedente 127 / 220 V. Durante gli anni '70 \u00e8 stato implementato il nuovo standard europeo di trasmissione a 400 kV.\nCaratteristiche.\nSi tratta di una rete elettrica di potenza collegata a centrali elettriche che inizialmente producono energia elettrica poi trasportata ad alta tensione (rete di trasmissione) fino a cabine elettriche di trasformazione a media e bassa tensione e da qui fino ai centri di domanda attraverso le linee di distribuzione che raggiungono i singoli clienti/utenti finali (rete di distribuzione).\nLe centrali elettriche spesso sono poste vicino a una fonte di energia a combustibili fossili, a dighe, o in zone che utilizzano le fonti di energia rinnovabili e sono situate lontano da aree densamente popolate. La loro grandezza permette di sfruttare le economie di scala. La potenza elettrica viene generata ad alta tensione per ottenere maggiori efficienze di trasporto nella rete di trasmissione elettrica.\nLa rete di trasmissione di energia di massa si muove lungo le distanze di potenza e pu\u00f2 attraversare i confini internazionali. Questa non si interrompe fino a che non raggiunge il suo cliente all'ingrosso che di solito \u00e8 una societ\u00e0 che possiede la rete locale di distribuzione di energia elettrica. Quando arriva a una sottostazione, il suo potere viene trasmesso da una tensione di livello di trasmissione ad un livello di tensione di distribuzione. All'uscita dalla cabina vi \u00e8 il cablaggio di distribuzione. Infine, al momento dell'arrivo in posizione di servizio, la potenza \u00e8 di nuovo portata dalla tensione di distribuzione alla tensione di servizio richiesto.\nGeografia delle reti di trasmissione.\nLe reti di trasmissione sono molto complesse e con percorsi ridondanti, come si pu\u00f2 vedere nella mappa degli Stati Uniti con rete di trasmissione ad alta tensione.\nUna rete sincrona \u00e8 formata da un gruppo di aree tutte operanti in corrente alternata (AC) a frequenza sincronizzata. Ci\u00f2 permette la propagazione di energia in tutta la zona e il collegamento di un grande numero di generatori di energia elettrica e di consumatori, permettendo un mercato elettrico pi\u00f9 efficiente. In una rete sincrona tutti i generatori funzionano non solo alla stessa frequenza, ma anche con la stessa fase. Ciascun generatore, mantenuto da un regolatore locale, modella la coppia motrice controllando l'alimentazione del vapore alla turbina guida. La generazione e il consumo devono essere equilibrate in tutta l'intera rete perch\u00e9 l'energia viene consumata quasi istantaneamente al momento della sua produzione. L'energia viene immagazzinata in brevissimo termine dall'energia cinetica rotazionale dei generatori.\nUn importante guasto in una parte della rete, non tempestivamente compensato, pu\u00f2 causare la ridirezione della corrente stessa che fluisce dai restanti generatori ai consumatori su linee di trasmissione di capacit\u00e0 insufficiente, causando ulteriori guasti. Un aspetto negativo di una rete ampiamente collegata \u00e8 quindi la possibilit\u00e0 di guasti a cascata e la diffusa interruzione di corrente. L'autorit\u00e0 centrale \u00e8 un organo competente designato a facilitare la comunicazione e sviluppare protocolli per mantenere una rete stabile. Ad esempio, il Nord America Reliability Electric Corporation ha acquisito poteri vincolanti negli Stati Uniti nel 2006, e ha poteri consultivi nelle parti applicabili del Canada e del Messico. Il governo degli Stati Uniti ha anche definito la National Interest Electric Transmission Corridors, dove si ritiene che i colli di bottiglia della trasmissione si siano sviluppati.\nAlcune aree, come ad esempio le comunit\u00e0 rurali in Alaska, non funzionano su una rete di grandi dimensioni, basandosi invece su generatori diesel locali.\nLe linee in corrente continua ad alta tensione possono essere utilizzate per collegare due reti alternate che non sono sincronizzate tra loro. Questo offre il vantaggio di interconnessione senza la necessit\u00e0 di sincronizzare un'area pi\u00f9 estesa. Si pu\u00f2 confrontare la vasta mappa della griglia sincrona dell'Europa con la mappa delle linee HVDC.\nStruttura delle reti di distribuzione.\nLa conformazione di una rete pu\u00f2 variare a seconda del budget a disposizione, dei requisiti di affidabilit\u00e0 del sistema e delle caratteristiche del carico e della generazione. L'impianto fisico di una rete elettrica \u00e8 spesso influenzato dalla tipologia di terreno e dalla sua geologia. Le reti di distribuzione sono principalmente divisi in due tipi: radiali e di rete.\nLa topologia pi\u00f9 economica e pi\u00f9 semplice per una rete di distribuzione o trasmissione \u00e8 quella ad albero, dove il potere energetico si irradia in linee di tensione progressivamente pi\u00f9 basse, fino al raggiungimento delle case e aziende di destinazione. Questa tipologia si chiama struttura radiale.\nLa maggior parte delle reti di trasmissione offrono l'affidabilit\u00e0 che le reti a maglie pi\u00f9 complesse forniscono. Il costo delle topologie a maglia limita la loro applicazione alle reti di trasmissione e di distribuzione di media tensione. La possibilit\u00e0 che un flusso eccessivo di energia faccia insorgere dei guasti \u00e8 facilmente gestita deviando l'alimentazione, mentre i tecnici si occupano della riparazione della linea danneggiata, disattivandola.\nAltre variet\u00e0 utilizzate sono sistemi in loop e si trovano in Europa e in reti ad anello legate.\nIn citt\u00e0 e paesi in Nord America, la rete tende a seguire il classico disegno a raggiera. Una sottostazione riceve l'alimentazione dalla rete di trasmissione, l'energia viene passata a un trasformatore e inviato agli alimentatori che si dirigono in tutte le direzioni attraverso la campagna. Questi alimentatori portano alimentazione trifase e tendono a seguire le principali strade nei pressi della sottostazione. La struttura ad albero cresce verso l'esterno dalla sottostazione, e per ragioni di affidabilit\u00e0, di solito contiene almeno una connessione di backup collegata alla sottostazione vicina. Questa connessione pu\u00f2 essere attivata in caso di emergenza, in modo che una parte del territorio di servizio di una sottostazione pu\u00f2 essere alternativamente alimentato da un'altra sottostazione.\nRidondanza e definizione di \"rete\".\nUna citt\u00e0 raggiunge il collegamento alla rete quando \u00e8 collegato a diverse fonti ridondanti, che in genere comporta la trasmissione a lunga distanza.\nQuesto eccesso \u00e8 limitato. Esistono reti nazionali o regionali che semplicemente forniscono l'interconnessione di servizi da utilizzare anche se la ridondanza \u00e8 disponibile. La fase esatta dello sviluppo in cui la struttura di alimentazione diventa una rete \u00e8 arbitraria. Allo stesso modo, il termine della rete nazionale \u00e8 qualcosa di antiquato in molte parti del mondo, infatti i cavi di trasmissione ora attraversano spesso i confini nazionali. Il termine della rete di distribuzione per le connessioni locali e la rete di trasmissione per le emissioni a lunga distanza sono quindi preferite, ma la rete nazionale \u00e8 spesso ancora usata per la struttura complessiva.\nRete interconnessa.\nLe utenze elettriche tra le regioni sono molte volte interconnesse per una maggiore economia e affidabilit\u00e0. Le interconnessioni consentono economie di scala e permettono all'energia di essere acquistata da grandi fonti efficienti. Gli utilizzatori possono trarre energia da riserve generate da una regione diversa, al fine di assicurare continuit\u00e0, energia affidabile e diversificare i loro carichi. L'interconnessione consente alle regioni di avere accesso all'energia di massa a basso costo per la ricezione di energia elettrica da fonti diverse. Ad esempio, una regione pu\u00f2 avere produzione di energia idrica a basso costo durante i periodi di alta marea, ma nelle stagioni di bassa marea, un altro settore pu\u00f2 avere la produzione di energia pi\u00f9 conveniente attraverso il vento, che consente a entrambe le regioni di accedere a fonti di energia pi\u00f9 conveniente durante diversi periodi dell'anno. Le utilit\u00e0 vicine aiutano anche gli altri a mantenere la frequenza complessiva del sistema e anche a aiutare a gestire i trasferimenti di legame tra le regioni di utilit\u00e0.\nInfrastrutture antiche.\nNonostante gli accordi istituzionali e i progetti di rete della rete elettrica, le sue infrastrutture di erogazione di potenza subiscono l'invecchiamento in tutto il mondo sviluppato. I fattori che contribuiscono allo stato corrente della rete elettrica e le sue conseguenze comprendono:\nTendenze moderne.\nCon il XIX secolo avanza, il settore dei servizi elettrici cerca di trarre vantaggio da nuovi approcci per soddisfare la crescente domanda di energia. Le utenze sono sotto pressione per l'evoluzione delle loro topologie classiche per accogliere la generazione distribuita. Mentre la generazione diventa pi\u00f9 comune da generatori solari sul tetto e dal vento, le differenze tra reti di distribuzione e di trasmissione continuano a confondersi. Inoltre, la risposta alla domanda \u00e8 una tecnica di gestione della rete in cui ai clienti al dettaglio o all'ingrosso \u00e8 richiesto di ridurre elettronicamente o manualmente il loro carico. Attualmente, gli operatori delle reti di trasmissione usano risposta alla domanda per richiedere la riduzione del carico dei grandi consumatori di energia come ad esempio impianti industriali attraverso servizi di interrompibilit\u00e0.\nCon tutto interconnesso e la concorrenza aperta in un'economia di libero mercato, si comincia a dare senso al permesso e addirittura all'incoraggiamento della generazione distribuita (DG). I generatori di piccole dimensioni, di solito non di propriet\u00e0 del programma di utilit\u00e0, possono essere portati on-line e aiutano a fornire la necessit\u00e0 di potenza. La generazione pi\u00f9 piccola della struttura potrebbe essere un proprietario di casa con un eccesso di potere proveniente dal loro pannello o turbina eolica solare. Inoltre potrebbe anche essere un piccolo ufficio con un generatore diesel. Queste risorse possono essere portate on-line su iniziativa della utilit\u00e0 o dal proprietario della generazione nel tentativo di vendere elettricit\u00e0. Molti piccoli generatori sono autorizzati a rivendere elettricit\u00e0 alla rete per lo stesso prezzo che avrebbero pagato per acquistarlo. Inoltre, numerose azioni sono in corso per sviluppare una \"smart grid\". Negli Stati Uniti, l'Energy Policy Act del 2005, e il tredicesimo titolo d'indipendenza energetica e Security Act del 2007, stanno fornendo fondi per favorire lo sviluppo delle smart grid. La speranza \u00e8 quella di consentire utilit\u00e0 per prevedere meglio le loro esigenze, e in alcuni casi coinvolgere i consumatori in una qualche forma di tariffa basata sul tempo di utilizzo. I fondi sono stati stanziati per sviluppare pi\u00f9 robuste tecnologie di controllo energetico.\nSono stati pianificati e proposti vari sistemi per aumentare drasticamente la capacit\u00e0 di trasmissione e sono noti come super, o griglie di mega. I vantaggi promessi includono, permettendo al settore delle energie rinnovabili di vendere energia elettrica ai mercati lontani, la capacit\u00e0 di aumentare l'utilizzo delle fonti energetiche intermittenti dal loro bilanciamento tra vaste regioni geologiche e la rimozione di congestione che impedisce floridi mercati dell'elettricit\u00e0. L'opposizione locale alla collocazione di nuove linee e il costo significativo di questi progetti sono i principali ostacoli per le griglie di super. Uno studio di una super rete europea stima che pi\u00f9 di 750 GW di capacit\u00e0 di trasmissione in pi\u00f9 sarebbero necessario per la capacit\u00e0 di ospitare incrementi di 5 linee GW HVDC. Una recente proposta da Transcanada ha prezzato un 1.600-km, a 3 GW linea HVDC a $ 3 miliardi di dollari e richiede un corridoio largo. In India, un recente 6 GW, proposta 1.850-km \u00e8 stato valutato a $ 790.000.000 e richiede un ampio diritto di passaggio. Con 750 GW di nuova capacit\u00e0 di trasmissione HVDC richiesti per una super rete europea, la terra e il denaro necessari per le nuove linee di trasmissione sarebbero considerevoli.\nTendenze future.\nLa rete elettrica \u00e8 prevista per evolvere verso un nuovo paradigma di griglia: smart grid, un miglioramento della rete elettrica del XX secolo. Le reti elettriche tradizionali sono generalmente utilizzate per trasportare energia da pochi generatori centrali per un gran numero di utenti o clienti. Al contrario, la nuova smart grid emergente utilizza in maniera bidirezionale flussi di energia elettrica e informazioni per creare una rete di distribuzione di energia advanced automatizzata e distribuita. Sono stati condotti molti progetti di ricerca per esplorare il concetto di smart grid. Secondo un recente sondaggio sulle smart grid, la ricerca \u00e8 focalizzata principalmente su tre sistemi di smart grid: il sistema infrastrutturale, il sistema di gestione, e il sistema di protezione.\nIl sistema delle infrastrutture \u00e8 l'energia, informazioni e infrastruttura di comunicazione alla base della rete intelligente che supporta l'avanzata della generazione di energia elettrica, la consegna, e il consumo; l'avanzata delle informazioni di misurazione, il monitoraggio e la gestione; e le tecnologie di comunicazione avanzate. Nel passaggio dalla rete elettrica convenzionale per smart grid, si andr\u00e0 a sostituire un'infrastruttura fisica con uno digitale. Le esigenze e le modifiche presentano il settore dell'energia, con una delle pi\u00f9 grandi sfide mai affrontate.\nUna rete intelligente consentirebbe all'industria di poter osservare le parti di controllo del sistema alla risoluzione pi\u00f9 elevata nel tempo e nello spazio. Si consentirebbe ai clienti di ottenere risparmio economico, pi\u00f9 verde, meno invadenza, pi\u00f9 affidabilit\u00e0 e potenza di qualit\u00e0 superiore dalla rete. La griglia legacy non ha permesso le informazioni in tempo reale per essere trasmesse dalla rete, in modo da attuare uno degli scopi principali della rete intelligente cio\u00e8 consentire informazioni in tempo reale per essere ricevute e inviate da e per varie parti della griglia per rendere il funzionamento efficiente e pi\u00f9 semplice possibile. Ci\u00f2 permetterebbe di gestire la logistica della rete e visualizzare le conseguenze derivanti dal suo funzionamento su una scala temporale ad alta risoluzione; da dispositivi ad alta frequenza di commutazione su scala microsecondo, al vento e variazioni di uscita solari su scala minuto, agli effetti futuri delle emissioni di anidride carbonica generate dalla produzione di energia su scala decennio.\nIl sistema di gestione \u00e8 il sottosistema di rete intelligente che fornisce servizi di gestione e di controllo avanzati. La maggior parte delle opere esistenti mirano a migliorare l'efficienza energetica, la domanda profilo, utilit\u00e0, costi e emissioni, sulla base delle infrastrutture utilizzando l'ottimizzazione, apprendimento automatico, e la teoria dei giochi. Nel quadro dell'infrastruttura avanzata di smart grid, si notano nuovi servizi di gestione e di applicazioni al fine di rivoluzionare la vita quotidiana dei consumatori.\nIl sistema di protezione \u00e8 il sottosistema di rete intelligente che fornisce avanzate analisi dell'affidabilit\u00e0 della rete, della protezione fallimento, e dei servizi di sicurezza e di tutela della privacy. L'infrastruttura avanzata utilizzata nelle reti intelligenti, da un lato ci rende capaci di realizzare meccanismi pi\u00f9 potenti per difendersi dagli attacchi e gestire gli errori dall'altro apre nuove vulnerabilit\u00e0. Ad esempio, National Institute of Standards and Technology ha sottolineato che il vantaggio principale fornito da smart grid \u00e8 la possibilit\u00e0 di ottenere i dati pi\u00f9 ricchi da e verso clienti contatori intelligenti e altri dispositivi elettrici, inoltre pu\u00f2 dare grandi problemi di privacy, dato che le informazioni del consumo di energia conservata dal misuratore agisce come un canale laterale ricco di informazioni. Queste informazioni potrebbero essere estratte e recuperate dalle parti interessate al fine di rivelare informazioni personali come le abitudini individuali, comportamenti, attivit\u00e0, e anche le credenze."}
{"id": "790065", "revid": "50347359", "url": "https://it.wikipedia.org/wiki?curid=790065", "title": "Altissima tensione", "text": ""}
{"id": "790068", "revid": "287204", "url": "https://it.wikipedia.org/wiki?curid=790068", "title": "Sheshonq C", "text": "Biografia.\nFiglio maggiore di Osorkon I, svolse la funzione sacerdotale a Tebe durante il regno del padre, il quale lo aveva insediato in quella carica al posto di suo fratello (o fratellastro) Iuput. La carica ricoperta da Sheshonq era, \"de facto\", quella di \"vicer\u00e9\" dell'Alto Egitto.\nR8-U36-D1*p:n-i-mn:n-R5:Z1\nhm ntr tpi n imn r\u055a - \"Primo Profeta di Amon-Ra\"\n&lt;-i-mn:n-&gt; -M8-M8-n:N29\n(mr) i mn s3 s3 n k - \"Sheshonq (amato da) Amon\"\nSovrapposizione con Sheshonq II.\nRimane in attesa di ulteriori conferme l'identificazione, proposta dall'egittologo inglese Kenneth Kitchen, di Sheshonq C con il re Sheshonq II il quale, secondo Kitchen, svolse per brevissimo tempo il ruolo di coreggente del padre, in base alle iscrizioni su una statua del dio Nilo conservata al British Museum di Londra che lo identifica come figlio di Osorkon I e della regina Maatkara, figlia di Psusennes II.\nNell'iscrizione Sheshonq C \u00e8 chiamato \"Signore delle Due Terre\" (\"signore\" e non \"re\") e la formula \"Amato da Amon\" \u00e8 inscritta nel cartiglio. Comunque si deve tenere presente che:"}
{"id": "790069", "revid": "110157", "url": "https://it.wikipedia.org/wiki?curid=790069", "title": "Tenaris", "text": "Tenaris S.A. \u00e8 il maggior produttore e fornitore a livello globale di tubi e servizi per l'esplorazione e la produzione di petrolio e gas.\n\u00c8 quotata al NYSE, nell'indice FTSE MIB della Borsa di Milano, alla Bolsa de Comercio de Buenos Aires e alla Bolsa M\u00e9xicana de Valores di Citt\u00e0 del Messico.\nStoria.\nTenaris nasce nel 2002, quando il gruppo Techint decise di raggruppare tutte le sue attivit\u00e0 nella produzione di tubi in acciaio in un'unica societ\u00e0. Cos\u00ec Dalmine (Italia), Siderca (Argentina), Tamsa (Messico), NKKTubes (Giappone), AlgomaTubes (Canada), Tavsa (Venezuela), Confab (Brasile), Siat (Argentina), vennero riunite sotto il marchio Tenaris. Il nuovo marchio venne posto accanto ai marchi storici dando vita a TenarisDalmine, TenarisSiderca, TenarisTamsa e molti altri.\nIn realt\u00e0 il marchio Tenaris era nato gi\u00e0 un anno prima e aveva preso il posto di DST, il marchio acronimo delle tre principali realt\u00e0 del gruppo: Dalmine, Siderca e Tamsa. Tenaris SA \u00e8 dunque una holding che raggruppa alcune societ\u00e0 del gruppo Techint, fondato nel 1945 dal milanese Agostino Rocca, emigrato in Argentina dopo la guerra. Nel 2004 Tenaris acquisisce la societ\u00e0 romena Silcotub e nel 2006 acquisisce la statunitense Maverick Tube Corp. Pur avendo la sede sociale in Lussemburgo gli impianti di produzione sono dislocati in Argentina, Brasile, Canada, Colombia, Italia, Giappone, Messico, Romania, Stati Uniti e Venezuela.\nLa crisi del settore della produzione di petrolio e gas ha portato Tenaris a passare da un fatturato di $10.1 miliardi e 27.816 dipendenti nel 2014 a un fatturato di $4.3 miliardi e 19.399 dipendenti nel 2016.\nNel dicembre 2018 i pubblici ministeri argentini hanno chiesto l'arresto del presidente e Ceo di Tenaris, Paolo Rocca, nell'ambito dell'inchiesta per corruzione in Argentina legata a pagamenti di tangenti a esponenti del passato governo dell'ex presidente Cristina Fern\u00e1ndez de Kirchner (il cosiddetto caso Notebooks).\nCorporate governance.\nPresidente e CEO: Paolo Rocca\nConsiglieri:\nAzionariato.\nTenaris SA \u00e8 posseduta al 60.4% (sia direttamente che tramite la societ\u00e0 controllata interamente detenuta \"I.I.I. Industrial Investments Inc.\") dalla societ\u00e0 con sede nelle Antille Olandesi \"San Faustin N.V.\", posseduta al 100% dalla finanziaria di famiglia Rocca \"Rocca&amp;Partners S.A.\""}
{"id": "790070", "revid": "1784938", "url": "https://it.wikipedia.org/wiki?curid=790070", "title": "Libero pensatore", "text": "Un libero pensatore \u00e8 un individuo che rivendica la possibilit\u00e0 di esprimersi liberamente e di manifestare la propria opinione senza essere impedito o censurato da qualche autorit\u00e0.\nStoria.\nLa locuzione si afferma, storicamente, nel primo illuminismo, in particolare francese e inglese (\"Freethinkers\"), per identificare gli esponenti della cultura e della vita sociale che, aderendo al deismo o assumendo posizioni esplicitamente atee, si contrapponevano pi\u00f9 o meno direttamente alle posizioni etiche e teologiche del clero cristiano, in particolare nei confronti del dogmatismo religioso.\n Il termine pass\u00f2 quindi, per estensione, a identificare ogni persona che, dal punto di vista filosofico, politico, sociale e in ogni ambito della vita tiene una posizione personale, diversa e distaccata da ogni ideologia o stile di vita preconfezionato.\n Per questo, e per la difficolt\u00e0 di inquadrare le loro idee all'interno degli schemi pre-costituiti, essi in genere sono stati spesso visti con sospetto, perseguitati o criticati, soprattutto dagli esponenti del pensiero accademico dominante o delle istituzioni religiose e politiche.\nNel XIX secolo William Kingdon Clifford descrisse molto bene il principio cardine di questa filosofia: \"\u00e8 sempre sbagliato per chiunque e ovunque credere in qualsiasi cosa avendo prove insufficienti\". Errico Malatesta fu in Italia il massimo teorico del libero pensiero dopo Giordano Bruno.\nCaratteristiche del pensiero.\nIl libero pensatore ritiene che gli individui non debbano accettare come vere delle idee proposte, in modo acritico, ma che debbano passare al vaglio critico della conoscenza e della ragione. Infatti, i liberi pensatori tendono a costituire le loro certezze e le loro idee sulla base dell'osservazione scientifica della realt\u00e0 e sulla base di principi logici.\nIl pensiero libero postula come condizioni fondamentali una prospettiva gnoseologica, interpretativa ed espressiva. Un libero pensatore ritiene, infatti, che la conoscenza non deve essere determinata dall'autorit\u00e0, dalla tradizione o, in generale, da qualsiasi altra visione dogmatica, ma essere una libera ricerca e che la libert\u00e0 di ricerca si coniuga con la libert\u00e0 interpretativa rispetto a canoni precedentemente fissati. In questo modo essi sono indipendenti dalle eventuali logiche fallaci o errate proposte dall'autorit\u00e0, dalla cultura popolare, dai pregiudizi, tradizioni, leggende metropolitane e, in generale, qualsiasi visione dogmatica della realt\u00e0. Applicata alla religione, la filosofia del libero pensatore porta a dubitare della possibilit\u00e0 di affermare con certezza l'esistenza di cause precise di fenomeni soprannaturali per carenza di prove necessarie e sufficienti. \nPoich\u00e9 le credenze popolari sono molto spesso basate su dogmi, il libero pensatore \u00e8 molto spesso in contrasto con la visione comune delle cose."}
{"id": "790072", "revid": "120043901", "url": "https://it.wikipedia.org/wiki?curid=790072", "title": "Media tensione", "text": "Nel sistema di distribuzione di energia elettrica la media tensione (MT) \u00e8 utilizzata nei tratti intermedi compresi tra le stazioni ricevitrici di alta tensione dagli elettrodotti e le cabine di trasformazione finale per la consegna in bassa tensione. Alcuni grandi utenti acquistano l'energia elettrica direttamente in media tensione, provvedendo poi a ridurla in BT con cabine private.\nValori.\nIn accordo con la norma CEI 11-1 si definisce media tensione l'intervallo di tensione elettrica compreso:\nCorrente alternata:\ntra 1.000 e 35.000 volt\nCorrente continua:\ntra 1.500 e 30.000 volt\nIl Comitato elettrotecnico italiano ha fissato dei valori delle tensioni da considerare normali e da adoperare per gli impianti, che sono 10 kV, 15 kV e 20 kV.\nUtilizzi.\nLa media tensione viene utilizzata per collegare per esempio diverse unit\u00e0 abitative come palazzi, schiere di ville o anche piccoli fabbricati che comunque non richiedono l'erogazione dell'alta tensione.\nUn altro utilizzo della media tensione \u00e8 quello per i trasporti, in particolare la linea aerea di contatto (chiamata anche \"catenaria ferroviaria\") delle ferrovie italiane e di molti paesi europei con lo stesso standard. Precisamente, sulle linee ferroviarie tradizionali, le Ferrovie dello Stato erogano la media tensione a 3 kV in corrente continua, mentre sulle nuove linee ad alta velocit\u00e0 viene fornita una media tensione di 25 kV in corrente alternata sempre a 50\u00a0Hz.\nNormativa sulla media tensione.\nIn Italia il settore elettrico \u00e8 regolamentato dalle norme CEI.\nAlcune norme che trattano della media tensione sono:"}
{"id": "790073", "revid": "599013", "url": "https://it.wikipedia.org/wiki?curid=790073", "title": "Sheshonq II", "text": "Biografia.\nLa sua collocazione all'interno della dinastia rappresenta un problema di non facile risoluzione, in quanto i dati archeologici in possesso degli studiosi sono talvolta contraddittori e comunque scarsamente chiari.\nLa presenza nella sua tomba di due braccialetti che riportano il nome di Sheshonq I e di un pettorale che riporta il titolo di \"grande comandante dei Ma Sheshonq\" potrebbero far ritenere che si trattasse di un figlio di Sheshonq I, ma alcune valutazioni stilistiche sul coperchio del suo sarcofago hanno fatto ritenere a molti egittologi, tra cui J\u00fcrgen von Beckerath, che questo sovrano abbia regnato, per un breve tempo, tra Osorkon I e Takelot I. Secondo von Beckerath si sarebbe trattato di un fratello maggiore di Takelot I.\nLe epitomi di Manetone indicano l'esistenza di tre sovrani tra \"Osorthon\" e \"Tachelotis\", indicazione molto vaga che potrebbe riferirsi sia a Osorkon I e Takelot I ma anche a quest'ultimo e Osorkon II; comunque secondo alcuni egittologi uno di questi sovrani potrebbe essere Tutkheperra Sheshonq, sovrano per altro quasi sconosciuto, ed un altro lo stesso Sheshonq II.\nDi parere diverso \u00e8 Kenneth Kitchen che ritiene che le figure di Sheshonq II e del Primo Profeta di Amon Sheshonq C siano da considerare una sola persona. Sheshonq C, in questa ipotesi, sarebbe stato associato al trono dal padre, Osorkon I, ma sarebbe morto prima di questi dopo una coreggenza di un paio di anni.\nSheshonq II \u00e8 l'unico sovrano della XXII dinastia di cui ci sia pervenuto il completo corredo funebre. La sua tomba \u00e8 stata scoperta a Tanis, nel 1939, da Pierre Montet e presenta la particolarit\u00e0 di essere, con ogni probabilit\u00e0, una \"risepoltura\". Il sepolcro infatti risulta essere quello preparato per Psusennes I della XXI dinastia. L'analisi del corredo funebre e del sarcofago di Sheshonq II hanno rivelato danni provocati, in tempi antichi, probabilmente da infiltrazioni di acqua nella tomba originale, situazione che costrinse a spostare la sepoltura."}
{"id": "790079", "revid": "6923", "url": "https://it.wikipedia.org/wiki?curid=790079", "title": "Soci\u00e9t\u00e9 des Transports en Commun de Limoges", "text": "La Soci\u00e9t\u00e9 des Transports en Commun de Limoges, la cui sigla STCL \u00e8 ulteriormente abbreviata in TCL, \u00e8 l'azienda che gestisce il trasporto pubblico in tutti i comuni costituenti l'agglomerato metropolitano di Limoges.\nEsercizio e parco aziendale.\nL'azienda, le cui vetture hanno livrea bianco-grigia con strisce celesti e gialle, gestisce:"}
{"id": "790080", "revid": "287204", "url": "https://it.wikipedia.org/wiki?curid=790080", "title": "Baix Maestrat", "text": "Il Baix Maestrat (in castigliano: Bajo Maestrazgo) \u00e8 una delle 34 comarche della Comunit\u00e0 Valenciana, con una popolazione di 74.676 abitanti in maggioranza di lingua valenciana; suo capoluogo \u00e8 Vinar\u00f2s.\nAmministrativamente fa parte della provincia di Castell\u00f3n, che comprende 8 comarche."}
{"id": "790084", "revid": "339392", "url": "https://it.wikipedia.org/wiki?curid=790084", "title": "Kakum Conservation Area", "text": ""}
{"id": "790088", "revid": "486946", "url": "https://it.wikipedia.org/wiki?curid=790088", "title": "Libro immaginario", "text": ""}
{"id": "790093", "revid": "1305772", "url": "https://it.wikipedia.org/wiki?curid=790093", "title": "Supersonic (Oasis)", "text": "Supersonic \u00e8 il singolo di debutto della band inglese Oasis. Scritta dal chitarrista Noel Gallagher, la canzone \u00e8 presente nell'album d'esordio del gruppo, \"Definitely Maybe\", pubblicato il 29 agosto 1994.\nCopertina.\nLa copertina del singolo ritrae la band negli studi di Monnow Valley, in Galles. Lo scatto, opera del fotografo Michael Spencer Jones, risale alle registrazioni di \"Definitely Maybe\", sotto la supervisione di Brian Cannon, direttore artistico.\nPubblicazione e classifiche.\nIl singolo fu pubblicato l'11 aprile 1994 e si iss\u00f2 alla posizione numero 31 della Official Singles Chart, ad oggi la posizione in classifica pi\u00f9 bassa mai raggiunta da un singolo degli Oasis. Il gruppo la suon\u00f2 nel suo debutto televisivo nazionale, nel programma \"The Word\" in onda su Channel 4. Nonostante il modesto risultato in termini di vendite, \u00e8 una delle canzoni preferite dalla band e dai loro fan, come attestano l'intervista contenuta nel \"Definitely Maybe DVD\" (in cui Noel ha affermato che questa \u00e8 la sua canzone preferita degli Oasis) e il premio ricevuto nel Regno Unito, dove il singolo ha vinto il disco d'argento il 30 giugno 2006, a ben dodici anni dalla sua pubblicazione.\nNel marzo 2005 la rivista \"Q\" ha inserito \"Supersonic\" al ventesimo posto della sua lista delle \"100 miglior canzoni con chitarra\". Nel maggio 2007, invece, l\"'NME\" l'ha inserita al venticinquesimo posto della sua lista delle \"50 migliori canzoni indie\". Nel 2019 \u00e8 divenuto singolo di platino nel Regno Unito.\nRegistrazioni.\nAlla popolarit\u00e0 del brano ha contribuito anche l'insolito testo, che Noel Gallagher descrive come un insieme di rime nonsense scritte in dieci minuti nel dicembre 1993, mentre la band si trovava nello studio di registrazione Pink Museum di Liverpool. Lo studio apparteneva ai Real People, il cui cantante Tony Griffiths aveva deciso di metterlo a disposizione degli Oasis, avendo conosciuto Noel durante la militanza di quest'ultimo negli Inspiral Carpets, alcuni anni prima. Gli Oasis avrebbero dovuto registrare \"Bring it on Down\", che doveva essere il singolo di debutto del gruppo, ma con il procedere delle registrazioni erano sempre meno convinti di quello che stessero facendo. Durante una piccola pausa Noel inizi\u00f2 a improvvisare alla chitarra una melodia, accompagnato dal batterista Tony McCarroll e dall'altro chitarrista Paul \"Bonehead\" Athurs. A improvvisazione terminata, la band si accingeva a iniziare la registrazione di \"Bring It On Down\" quando Griffiths irruppe nella stanza e disse alla band che quell'improvvisazione aveva la stoffa per diventare una canzone di successo. Mentre il resto del gruppo si prese una pausa per andare a consumare un rapido pasto presso una tavola calda cinese, Noel decise di rimanere in sala per riflettere sul da farsi. In mezz'ora circa scrisse \"Supersonic\", che impression\u00f2 tutti al punto da far cadere su di s\u00e9 la scelta come singolo di debutto della band, a spese di \"Bring it on Down\". Tony Griffiths contribu\u00ec anche alle seconde voci del brano.\nL'identit\u00e0 del personaggio Elsa, citato nel testo, ha causato una certa confusione. Secondo la canzone: \"She done it with a doctor / On a helicopter / she's sniffin' in a tissue / Sellin' the Big Issue\" (\"L'ha fatto con un dottore / su un elicottero / sta sniffando nel fazzoletto / mentre vende il \"Big Issue\"\"). Noel ha detto che un giorno un uomo gli aveva chiesto se il testo avesse a che fare con la prostituzione minorile, ma emerse che, in realt\u00e0, Elsa era un rottweiler di nove anni con problemi di flatulenza, che si trovava in studio il giorno in cui la canzone era stata scritta, come d'altronde spiega il verso: \"She's into Alka Seltzer\" (\"Lei va matta per l'Alka Seltzer\").\nParlando della canzone, Noel ha detto:\nVideo.\nPer questo brano sono stati prodotti due diversi videoclip, uno per il Regno Unito e uno per gli USA. La prima versione, con gli Oasis che suonano su un tetto di un hotel situato vicino alla stazione di King's Cross, a Londra, ricorda molto il celebre \"rooftop concert\" dei Beatles. La versione statunitense del video include scene poi riutilizzate anche per il video di \"Some Might Say\".\nUtilizzi.\nDal 1\u00ba settembre 2009 \u00e8 possibile scaricarla per i videogiochi musicali \"Rock Band\", in una versione live.\nLa canzone d\u00e0 il nome al sulla band uscito nell'ottobre 2016."}
{"id": "790095", "revid": "339392", "url": "https://it.wikipedia.org/wiki?curid=790095", "title": "Simca Solara", "text": ""}
{"id": "790097", "revid": "30909", "url": "https://it.wikipedia.org/wiki?curid=790097", "title": "Horror splatter", "text": ""}
{"id": "790099", "revid": "2519", "url": "https://it.wikipedia.org/wiki?curid=790099", "title": "Parco nazionale di Kakum", "text": "Il parco nazionale di Kakum \u00e8 uno dei pi\u00f9 grandi parchi naturali attrezzati del Ghana. Si trova presso Kakum, a circa 20\u00a0km da Cape Coast, nella Regione Centrale. L'area del parco \u00e8 di oltre 350\u00a0km\u00b2, principalmente coperta da foresta pluviale. La stagione delle piogge \u00e8 fra maggio e dicembre, e l'umidit\u00e0 media \u00e8 intorno al 90%.\nStoria del parco.\nIl Kakum National Park fu costituito nel 1932 come area naturale protetta non aperta al pubblico (veniva tuttavia sfruttata per la raccolta di legname). Nel 1992 il Kakum e la contigua riserva di Assin Attandaso furono unite a formare la Kakum Conservation Area. Nel 1994 il governo decise di aprire il parco al pubblico, e un \"visitor center\" fu istituito nel 1997.\nFauna e flora.\nIl Kakum ospita circa 40 specie di grandi mammiferi (inclusi facoceri, elefanti, bongo, scoiattoli volanti, leopardi e scimmie), oltre 275 specie di uccelli, e numerosi rettili, anfibi e invertebrati (tra cui circa 250 specie di farfalle).\nLa biodiversit\u00e0 della flora \u00e8 tale che in alcune zone del parco si possono contare pi\u00f9 di 200 diverse specie vegetali per ettaro. Procedendo dalle specie pi\u00f9 basse verso quelle pi\u00f9 alte si incontrano piante erbacee, arbusti (circa 4 m), e alberi; questi ultimi formano una fitta copertura di fogliame a un'altezza fra i 20 e i 40 m, superata solo da alcuni tronchi antichi di eccezionale altezza (fino a 70 m).\nTurismo.\nSebbene i grandi mammiferi siano in genere difficili da incontrare, la grande quantit\u00e0 di specie di uccelli rende il Kakum un vero paradiso del birdwatching. Presso la sede centrale del parco si pu\u00f2 acquistare un catalogo delle specie animali registrate presenti nel parco.\nLa principale attrazione \u00e8 l'\"Ebony Trail\", un percorso lungo circa 350 metri costituito da ponti di corda (sospesi a un'altezza variabile tra i 30 e i 40 metri) dai quali si ha uno splendido e inusuale punto di vista della foresta. Fra i ponti sospesi particolarmente celebre \u00e8 il \"Canopy Walk\", costruito nel 1995, lungo 350 m e sospeso a 40 m di altezza; dal ponte si dipartono piattaforme di osservazione assicurate al tronco degli alberi pi\u00f9 alti.\nSi pu\u00f2 campeggiare presso lo Antikwaa Camp, immerso nel parco, che consente avvistamenti notturni di animali, o pernottare all'Hans Cottage Botel (un complesso su palafitte all'interno di una laguna popolata da coccodrilli).\nLe escursioni guidate a piedi, organizzate dal visitor center, forniscono informazioni sulle principali specie di alberi del parco, e sul loro ruolo economico, sociale, culturale e medicinale."}
{"id": "790107", "revid": "869733", "url": "https://it.wikipedia.org/wiki?curid=790107", "title": "Vertice", "text": ""}
{"id": "790108", "revid": "1494169", "url": "https://it.wikipedia.org/wiki?curid=790108", "title": "A3000", "text": ""}
{"id": "790111", "revid": "104066", "url": "https://it.wikipedia.org/wiki?curid=790111", "title": "Uomo Vitruviano", "text": ""}
{"id": "790115", "revid": "68569", "url": "https://it.wikipedia.org/wiki?curid=790115", "title": "A1000", "text": ""}
{"id": "790117", "revid": "834", "url": "https://it.wikipedia.org/wiki?curid=790117", "title": "Sps", "text": ""}
{"id": "790118", "revid": "201640", "url": "https://it.wikipedia.org/wiki?curid=790118", "title": "Abbattuta", "text": "Nelle barche a vela, l'abbattuta, chiamata anche strambata o virata di poppa, \u00e8 la manovra che permette di cambiare le mure dell'imbarcazione a vela, passando con la poppa attraverso il settore del fil di ruota.\nSi esegue da poppa a poppa (andature): si poggia gradualmente, si chiama la randa al centro, si riprende a poggiare fino a che la randa non cambia mura. A quel punto, si stabilizza l'andatura sul nuovo bordo di lasco.\nIn manovra navale, il movimento rotatorio di una nave rispetto al proprio asse verticale, specialmente, o meglio ancora, unicamente quando la velocit\u00e0 della nave \u00e8 prossima a zero. L'abbattuta pu\u00f2 essere prodotta dal vento, dal moto ondoso, dal tiro o dalla spinta dei rimorchiatori, dall'effetto dell'ancoraggio, dall'azione delle eliche della nave e da una molteplicit\u00e0 di fattori fisici che agiscono sulla nave producendo rotazione intorno all'asse verticale non attivando il vettore velocit\u00e0."}
{"id": "790128", "revid": "599013", "url": "https://it.wikipedia.org/wiki?curid=790128", "title": "Anna Zimerle", "text": "Alta 172 centimetri, in campo giocava come playmaker.\nCarriera.\nBandiera della Pallacanestro Femminile Schio, dove ha giocato dal 1997 al 2004, con la squadra scledense allenata da Aldo Corno ha vinto due Coppe Ronchetti e due Coppe Italia. Nella stagione 2004-05 approda al Valencia, con il quale team vince la Supercoppa spagnola.\nNel 2005-06 gioca con il Maddaloni e, la stagione successiva, dal 2006 veste la maglia del Taranto Cras Basket.\n\u00c8 stata giudicata \"miglior giocatrice italiana\" nel 2001. Nel 2002 ha ricevuto il premio \u201cPietro Reverberi\u201d, vale a dire l'\u201cOscar del Basket\u201d, come una tra i migliori giocatori della pallacanestro italiana.\nCon la nazionale di pallacanestro dell'Italia ha vinto la medaglia d'argento ai Giochi del Mediterraneo nel 2001 ed alle Universiadi nel 2003.\nHa ripreso a giocare nel gennaio 2013 nella A.S. Vicenza nel campionato A3, contribuendo alla promozione in A2.\nHa terminato la sua carriera il 5 aprile 2014 con la sua ultima partita di campionato di A2 con l'A.S. Vicenza, segnando i canestri decisivi per la vittoria.\nDopo un anno in panchina come secondo, richiamata dal suo vecchio allenatore Aldo Corno ritorna sul parquet con A.S. Vicenza.\nPalmar\u00e8s.\nTaranto Cras Basket: 2009"}
{"id": "790134", "revid": "205250", "url": "https://it.wikipedia.org/wiki?curid=790134", "title": "Carl David Anderson", "text": "Biografia.\nNato da genitori svedesi immigrati nei primi anni del '900 negli Stati Uniti, \u00e8 noto per aver dimostrato che l'irraggiamento della luce solare pu\u00f2 trasformarsi in elettricit\u00e0, grazie alla distribuzione spaziale degli elettroni. Lo dedusse facendo emettere raggi X da diversi gas eccitati, riscontrando una distribuzione non uniforme della radiazione emessa.\nNel 1932, a seguito delle sue costanti ricerche in ascensione stratosferica, scopr\u00ec l'esistenza del positrone, confermando la teoria di Paul Dirac, e aggiudicandosi il premio Nobel per la fisica nel 1936 (insieme a Victor Franz Hess), all'et\u00e0 di trentun anni.\nNel 1936, insieme con il suo studente Seth Neddermeyer, scopr\u00ec quello che sar\u00e0 in seguito chiamato muone.\nNel 1937 riconobbe la presenza di mesoni nel gruppo duro dei raggi cosmici.\nDal 1939 fu docente presso il California Institute of Technology di Pasadena.\nMor\u00ec a 85 anni, e fu sepolto nel Forest Lawn Memorial Park di Hollywood Hills, Los Angeles."}
{"id": "790136", "revid": "116237388", "url": "https://it.wikipedia.org/wiki?curid=790136", "title": "Asso (Turchia)", "text": "Asso (in turco Behramkale) \u00e8 una cittadina turca ricca di storia: vi visse Aristotele per un anno e fu visitata da Paolo di Tarso.\nFu fondata nell'VIII secolo a.C. da coloni dell'isola di Lesbo, che vi costruirono il tempio di Atena nel 530 a.C. Ermia di Atarneo, un allievo di Platone, regn\u00f2 su Asso, sulla Troade e su Lesbo in un periodo nel quale la citt\u00e0 godette di grande prosperit\u00e0 Egli vi invit\u00f2, nel 347 a.C. Aristotele, che vi spos\u00f2 sua nipote Pizia. Il periodo d'oro di Asso fin\u00ec quando la citt\u00e0 fu conquistata dai Persiani, che uccisero Ermia.\nDopo la conquista di Alessandro Magno la citt\u00e0 fece parte, dal 241 al 133 a.C., del regno di Pergamo.\nL'apostolo Paolo la visit\u00f2 durante il suo terzo viaggio in Asia Minore, fra il 53 e il 57, sulla via di Lesbo. Dopo questo periodo, Asso si trasform\u00f2 in un piccolo villaggio e tale \u00e8 rimasto.\nSu di un colle circondato di ulivi sorgono le rovine del tempio di Atena, di stile dorico, contornato dai ruderi delle mura della citt\u00e0, e l'antica necropoli. Vicina, del XIV secolo, \u00e8 la moschea ottomana. Dal colle si ammira una spettacolare veduta del Mare Egeo e dell'isola di Lesbo."}
{"id": "790140", "revid": "114729256", "url": "https://it.wikipedia.org/wiki?curid=790140", "title": "Sigmund Baginov", "text": "Sigmund Baginov \u00e8 un personaggio del fumetto fantascientifico \"Nathan Never\", edito dalla Sergio Bonelli Editore ed ideato dal trio Michele Medda, Antonio Serra e Bepi Vigna.\nBiografia del personaggio.\nDi origine polacca, Sigmund Baginov \u00e8 un tecnico informatico che viene assunto da Edward Reiser quando questi sta cercando di verificare la veridicit\u00e0 di un video raffigurante un mutato e apparentemente precedente alla creazione di questa razza. Da questa prima collaborazione i due si ritroveranno in condizione di dover dipendere da MrAlfa e grazie alle risorse di questo fondano l'Agenzia Alfa, di cui Reiser diviene il capo organizzativo, mentre Baginov \u00e8 colui che si occupa di tutta la parte informatica.\nPer anni, ottimo amico di Nathan, Sigmund \u00e8 il superesperto informatico in seno all'Agenzia Alfa. Inizialmente nella serie \u00e8 rappresentato come il classico nerd impacciato nelle relazioni umane, mentre perfettamente a suo agio quando si trova davanti alla tastiera del computer, tanto \u00e8 vero che nei primi albi soffriva di una strana forma di balbuzie che lo colpiva solo quando comunicava con le persone. Riuscir\u00e0 comunque a risolvere i suoi problemi comunicativi nel corso dello sviluppo della trama e il suo stesso ruolo di stereotipato da nerd verr\u00e0 in parte ridimensionato.\nGli attuali rapporti con Nathan Never sono molto pi\u00f9 freddi, dopo la scoperta nel corso della Saga Alfa che il tecnico polacco era a conoscenza dei rapporti di dipendenza tra Reiser e Mr. Alfa. Dopo un temporaneo allontanamento dall'Agenzia, Darver lo reintegra nei suoi ranghi. I rapporti tra Sigmund e gli altri agenti Alfa non sono migliorati negli ultimi anni e lo stesso comportamento del personaggio, inizialmente solare e positivo, si \u00e8 modificato fino a sfiorare i limiti della moralit\u00e0.\nSue infatti sono le modifiche a Link, contestate da Nathan, che lo hanno reso un robot da battaglia ma che lo hanno parzialmente privato di quell'umanit\u00e0 che caratterizzava l'androide dell'Agenzia Alfa. Inoltre, Sigmund (che si \u00e8 sempre mostrato ambiguo nel suo rapporto con Darver), spalleggia il suo capo in tutti i suoi intrighi politici ed \u00e8 il punto di contatto tra l'Agenzia principale e le altre sezioni.\n\u00c8 di aspetto fisico tutt'altro che attraente e prestante, \u00e8 ritratto infatti con un naso pronunciato ed un enorme bozzo sul viso, un paio di occhiali ed un fisico piuttosto mingherlino, ci\u00f2 nonostante ha una discreta fortuna con il gentil sesso e in alcune occasioni dimostra di arrangiarsi anche negli scontri fisici.\nRecentemente ha iniziato a frequentare l'ultimo acquisto dell'Agenzia Alfa, Betty Hayworth.\nVerso la fine della Saga della guerra dei mondi, si scopre, a seguito di un'esplosione che far\u00e0 perdere coscienza a Sigmund, che questi \u00e8 un robot. Nathan Never e Legs Weaver, sospettando che il loro amico sia stato, in realt\u00e0, rapito, si mettono subito ad indagare per ritrovarlo. Si scopre cos\u00ec che, negli anni passati, Sigmund aveva progettato e costruito un super computer, il quale utilizza il suo cervello come \"Elaboratore dati\". Tutto questo si deve alla sua volont\u00e0 di dotarsi di un computer simile a quello progettato da Mr. Alfa, ora andato distrutto nell'esplosione della vecchia sede dell'Agenzia Alfa. Il suo impegno lo ha assorbito a tal punto da progettare un robot a sua immagine e somiglianza, che lo sostituisce nei suoi compiti in agenzia, robot al quale \u00e8 in grado di far \"provare\" anche sensazioni e sentimenti umani (la relazione con Betty ad esempio). Non si accorger\u00e0, Sigmund, che questa \"intelligenza artificiale\" da lui creata, sviluppa una propria personalit\u00e0 tale da arrivare ad imprigionarlo nella vasca di contenimento, utile al mantenimento dei parametri vitali quando Sigmund si connette al cyber spazio. L'arrivo di Nathan e Legs porr\u00e0 termine a questa sorta di prigionia (non senza qualche difficolt\u00e0), e tutti e tre faranno la conoscenza dell'\"Angelo della morte\", l'intelligenza artificiale che aveva imprigionato Sigmund, e che si \u00e8 sviluppata basandosi sulle paure e i desideri pi\u00f9 inconsci di quest'ultimo. Al rientro in agenzia cerca di dare le dimissioni, decisione che viene respinta dal direttore Elmore. Viene, subito dopo, perdonato da Betty. All'inaugurazione della nuova Agenzia Alfa, Sigmund e Betty si sposeranno.\n\u00c8 inoltre in grado di realizzare incredibili dispositivi tecnologici che vengono in aiuto ai colleghi nelle missioni a cui questi sono chiamati.\nL'importanza del personaggio nel fumetto \u00e8 dimostrata dal fatto che gli sono stati dedicati ben due mini-albetti allegati agli speciali di Nathan Never."}
{"id": "790142", "revid": "793215", "url": "https://it.wikipedia.org/wiki?curid=790142", "title": "Atarneo", "text": "Atarneo (in greco \u0386\u03c4\u03b1\u03c1\u03bd\u03b5\u03cd\u03c2) fu un'antica citt\u00e0 dell'Eolide, in Asia Minore. Si trova sul continente, di fronte all'isola di Lesbo.\nAtarneo fior\u00ec nel IV secolo a.C. quando fu sede del governo di Ermia di Atarneo, il cui dominio si estendeva da Atarneo ad Asso. La citt\u00e0 fu abbandonata dai suoi abitanti nel I secolo d.C. forse a seguito di una pestilenza.\nVi abit\u00f2 Aristotele, che dopo la morte del padre vi fu educato da Prosseno di Atarneo, suo zio o cognato, e che vi torn\u00f2 brevemente dopo aver lasciato l'Accademia platonica verso il 347 a.C. sposandovi la sorella (o nipote) di Ermia, Pizia."}
{"id": "790143", "revid": "37401", "url": "https://it.wikipedia.org/wiki?curid=790143", "title": "Fatturazione", "text": ""}
{"id": "790144", "revid": "1013865", "url": "https://it.wikipedia.org/wiki?curid=790144", "title": "Mtarfa", "text": "Mtarfa (in forma estesa maltese L-Imtarfa) \u00e8 un piccolo comune di Malta nei pressi di Rabat (di cui era parte fino al 2000) e Medina, con una popolazione di 2.396 abitanti.\nStoria.\nMtarfa nasce in periodo romano come sobborgo di \"Melita\" (Mdina) attorno ad un tempio di Proserpina, le cui rovine furono distrutte nel XVII e XVIII secolo e le pietre riutilizzate in altri edifici. Le vestigia della citt\u00e0 romana, compresa la sistemazione delle strade e molte tombe, sono sopravvissuti fino alla fine del XIX secolo.\nNel 1890 i britannici cominciarono a costruire caserme militari a Mtarfa, distruggendo la maggior parte dei resti romani. La torre dell'orologio, oggi punto di riferimento importante di Mtarfa, fu costruita nel 1895. Un ospedale navale, \"RNH Mtarfa\", fu costruito durante la prima guerra mondiale ed \u00e8 stato poi convertito in una scuola secondaria di stato, dedicata a Sir Temi Zammit. Una cappella dedicata a St. Oswald fu costruita dagli inglesi dopo la fine della prima guerra mondiale.\nDopo che i britannici hanno lasciato Malta, le caserme sono state riconvertite in alloggi e la citt\u00e0 si \u00e8 trasformata in una moderna zona residenziale.\nAmministrazione.\nDal 1993 al 2000 Mtarfa ha fatto parte del consiglio locale di Rabat. \u00c8 divenuto comune autonomo con emendamento del 2000 alla legge sui consigli locali. Nel 2008 il comune \u00e8 stato commissariato per incapacit\u00e0 del consiglio locale di riunirsi per pi\u00f9 di un anno.\nIl sindaco \u00e8 Daniel John Attard del Partito Laburista.\nSport.\nLa squadra di calcio locale \u00e8 il Mtarfa F.C., fondato nel 2006, che \u00e8 entrato nella Terza Divisione del campionato maltese nel 2007/2008."}
