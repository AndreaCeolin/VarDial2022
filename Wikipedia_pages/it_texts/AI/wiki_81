{"id": "919877", "revid": "709565", "url": "https://it.wikipedia.org/wiki?curid=919877", "title": "Genialina Edy Son", "text": "Genialina Edy Son \u00e8 un personaggio dei fumetti Disney, creato da Guido Martina e Giorgio Cavazzano nella storia \"Paperinika e il filo di Arianna\", pubblicata su \"Topolino\" n. 906.\nGenialina fornisce le armi a Paperinika ed \u00e8 stata allieva di Archimede Pitagorico; per prima cosa le cuce un costume diverso da quello di Paperinik (poich\u00e9, al suo esordio, Paperinika ne aveva uno uguale al suo ma di colore diverso) e poi un'auto e una moto piene di trucchi, degne della 313-X di Paperinik. Non \u00e8 geniale come Archimede, n\u00e9 all'altezza delle sue invenzioni, ma si rivela sempre un aiuto essenziale per Paperina, condividendone la crociata del gentil sesso contro la prepotenza maschile, di cui Paperinik \u00e8, involontariamente e goffamente, rappresentante.\nIn un'occasione \u00e8 stata incarcerata per via di un furto al Deposito di Paperone per via della Banda Bassotti per poi essere stata salvata da Paperinika.\nTra le sue invenzioni ci sono le pillole paralizzanti, gli occhiali laser e uno speciale tessuto resistente a tantissimi colpi e agli urti violenti."}
{"id": "919878", "revid": "287204", "url": "https://it.wikipedia.org/wiki?curid=919878", "title": "Luca Zandonella", "text": "Carriera.\nClub.\nZandonella esord\u00ec in Serie A giovanissimo, nella stagione 2003-04, nelle file del Cortina, dove milit\u00f2, a partire dalle giovanili, fino al gennaio 2009 (con l'eccezione di alcuni incontri giocati con la casacca del \"farm team\" del Cortina, gli All Stars Piemonte). Con gli scoiattoli si aggiudic\u00f2 anche uno scudetto, nella stagione 2006-2007.\nAll'inizio del 2009 fu prestato in Serie A2 all'HC Valpellice, per poi tornare nella rosa del Cortina. Nelle stagioni successive Zandonella milit\u00f2 sempre nel Cortina, continuando ad essere uno dei veterani della squadra. Con gli Scoiattoli vinse inoltre la Coppa Italia del 2012.\nNell'estate 2018 non trov\u00f2 l'accordo per il rinnovo col Cortina, e rimase svincolato. Nel successivo mese di novembre si accas\u00f2 al Fassa, con un contratto fino al termine della stagione.\nNazionale.\nCon la maglia della Nazionale U18 disput\u00f2 due Mondiali (2004 e 2005), mentre ne disput\u00f2 ben 4 con quella U20 (2004, 2005, 2006 e 2007).\nNel 2005 fu convocato per la prima volta nella Nazionale maggiore.\nLa squalifica di Veggiato.\nIl 26 dicembre 2005 Zandonella, la cui madre \u00e8 mauriziana, e che pertanto \u00e8 mulatto, si ritrov\u00f2 al centro di un caso che ebbe risalto sui media italiani: durante il derby contro l'Alleghe HC fu infatti oggetto a pi\u00f9 riprese di insulti razzisti da parte di un giocatore avversario, Daniele Veggiato. La federazione decise di punire in modo esemplare il giocatore alleghese: non solo gli furono comminate 5 giornate di squalifica, ma fu anche radiato a vita dalla Nazionale."}
{"id": "919879", "revid": "6923", "url": "https://it.wikipedia.org/wiki?curid=919879", "title": "Germoglio", "text": "Per germoglio si intende il prodotto del seme vegetale quando questo viene interrato. In alternativa, per \"germoglio\" si intende il giovane ramoscello o il gruppo di foglioline che nascono dalla gemma di una pianta.\nSeme e germoglio.\nQuando il seme di una pianta trova le condizioni di umidit\u00e0 e le termperature adeguate per attivarsi viene prodotto il germoglio. Il processo di attivazione e di produzione del germoglio viene detto germinazione.\nAll'interno del seme oltre agli enzimi metabolici e alle sostanze nutritive \u00e8 gi\u00e0 presente un germoglio embrionale composto di foglie embrionali e radice embrionale che spuntano dal seme non appena inizia il processo di germinazione.\nGrazie agli enzimi attivati durante la germinazione le sostanze nutritive all'interno del seme sono \"predigerite\", quindi le proteine sono scisse in amminoacidi e i lipidi in glicerolo e acidi grassi. I semi e i germogli hanno un contenuto energetico molto elevato dovuto alla grande quantit\u00e0 di carboidrati e sono poveri di grassi, che servono appunto alla germinazione.\nPropriet\u00e0 nutritive del seme germogliato.\nI carboidrati, presenti soprattutto sotto forma di amidi nei semi, per l'accrescimento dei germogli vengono trasformati in zuccheri semplici assimilabili molto velocemente dal corpo umano. La presenza di questi zuccheri spiega il perch\u00e9 del sapore spesso dolce dei germogli.\nAnche le proteine subiscono una demolizione grazie agli enzimi attivati durante la germinazione; le proteine si scindono nei loro componenti di base, gli aminoacidi essenziali anch'essi per il nostro organismo.\nI grassi subiscono la stessa sorte delle proteine e sono scissi nei loro componenti di base: acidi grassi e glicerolo.\nI sali minerali e gli oligoelementi divengono pi\u00f9 facilmente assimilabili in quanto vengono chelati (combinati) con gli amminoacidi.\nLa quantit\u00e0 di proteine e quindi di amminoacidi aumenta notevolmente, gli acidi nucleici che contengono il patrimonio genetico di ogni essere vivente aumentano sensibilmente; questo spiega perch\u00e9 i germogli hanno capacit\u00e0 riparative e ristrutturanti. Molte variet\u00e0 di germogli contengono sostanze anticancerogene che agiscono selettivamente sulle cellule cancerogene (risultato da studi ed esperimenti di laboratorio negli USA).\nLe vitamine durante il processo di germinazione aumentano fino al 100% rispetto al seme e fino al 1400% rispetto alla pianta adulta.\nSono tantissime le variet\u00e0 di germogli che possono venire consumati quotidianamente: oltre a quelli di soia, che sono i pi\u00f9 conosciuti, esistono almeno altri 40 tipi di germogli integrabili nella dieta umana. Spesso vengono impropriamente chiamati \"germogli di soia\" i germogli del fagiolo mung verde (Vigna radiata), mentre i veri germogli di soia sono soltanto quelli che si sviluppano dal seme di Glycine max. Si trovano in commercio tre tipi di soia gialla, verde e rossa: l'unico vero seme di soia \u00e8 quello di soia gialla (Glycine max), le altre due variet\u00e0 verde (Vigna radiata) e rossa (Vigna angularis) sono invece rispettivamente il \"fagiolo mung (verde)\" e il \"fagiolo azuki (rosso)\". Le ultime due variet\u00e0 contengono inoltre sostanze leggermente tossiche.\nAlcune preparazioni:\nColtivazione del germoglio da seme.\nI semi, utilizzati germogliati in insalata soprattutto nella cucina macrobiotica, sono ricchi di vitamine del gruppo B e di sali minerali.\nProcedura per la germinazione.\nIn un vasetto di vetro a base larga, distribuire uno strato di 1\u00a0cm di semi secchi. Aggiungere acqua fino a coprirli abbondantemente: i semi assorbiranno l'acqua gonfiandosi. Lasciare in ammollo una notte intera (12 ore). Gettare l'acqua, sciacquare bene i semi in un colino da te o colapasta a seconda delle dimensioni dei semi e rimetterli nel vasetto. Sciacquarli 3-4 volte al giorno, in modo che siano sempre umidi, ma non bagnati poich\u00e9 potrebbero marcire. Continuare a sciacquarli pi\u00f9 volte al giorno fino a quando i germogli hanno raggiunto una lunghezza di 2\u20133\u00a0cm o pi\u00f9. Tagliare una manciatina di germogli da aggiungere alle insalate.\nEsistono in vendita anche appositi germogliatori, apparecchi in plastica o altro materiale utilizzati per rendere pi\u00f9 facile la germinazione dei semi."}
{"id": "919881", "revid": "135224", "url": "https://it.wikipedia.org/wiki?curid=919881", "title": "Mioclonia", "text": ""}
{"id": "919885", "revid": "1632387", "url": "https://it.wikipedia.org/wiki?curid=919885", "title": "Fassade", "text": "Fassade \u00e8 il settimo album pubblicato dal gothic duo tedesco/finlandese Lacrimosa, nel 2001 dalla Nuclear Blast.\nIl disco.\nL'album riprende lo stile dell'album precedente, \"Elodia\" (1999). Comprende una grande variet\u00e0 di spunti musicali che vanno dalle aspre sonorit\u00e0 chitarristiche del brano \"Liebesspiele\", al dolce suono delle tastiere del brano \"Senses\", per finire con il suono sinfonico di \"Fassade\".\nIl brano \"Fassade\" \u00e8 suddiviso in tre parti distinte, inserite nell'album come traccia 1, 5 e 8. Rappresenta anche un nuovo cambiamento di tematiche da parte dei Lacrimosa, che traggono spunto dalle proprie emozioni personali per esprimere una critica della societ\u00e0 moderna. Il pezzo termina tuttavia con un'esaltazione dell'individualit\u00e0 e il ritiro del protagonista fuori dalla societ\u00e0."}
{"id": "919888", "revid": "7336", "url": "https://it.wikipedia.org/wiki?curid=919888", "title": "Germogli", "text": ""}
{"id": "919890", "revid": "31886", "url": "https://it.wikipedia.org/wiki?curid=919890", "title": "Ernesto Melano", "text": "Ernesto (ma si firm\u00f2 sempre alla francese Ernest) Melano, ricopr\u00ec l'incarico di primo architetto e ingegnere civile di Carlo Alberto di Savoia. Il re affid\u00f2 al Melano numerosi incarichi di costruzione o restauro di castelli, monumenti religiosi e santuari.\nErnesto Melano fu uno dei capifila italiani dell'arte neogotica del XIX secolo.\nBiografia.\nNel 1812 Ernesto Melano consegue la laurea in architettura civile alla scuola di architettura civile di Torino il 7 maggio 1812, diplomandosi anche misuratore. Nel 1816 \u00e8 nominato disegnatore del Congresso di Architettura e l'anno successivo riceve l'incarico di stendere il progetto di ingrandimento della citt\u00e0 di Torino verso il Po. Entrato nel Corpo Reale del Genio Civile come tenente ingegnere di II classe, nel 1817 ne \u00e8 nominato disegnatore. Il suo primo incarico importante consiste nel miglioramento della rete stradale e nella ricostruzione del forte di Exilles.\nNel maggio del 1820 viene destinato al Servizio dei Ponti e Strade della Provincia di Alba, ma nel giugno dello stesso anno la sua attivit\u00e0 si trasferisce oltralpe in seguito alla nomina di membro della Commissione dei Confini del Ducato di Savoia e nel 1823 si trasferisce a Chambery (Strada del col du Chat, Is\u00e8re). Nello stesso anno viene promosso ingegnere di prima classe del Servizio dei Ponti e Strade.\nIn quegli anni, sposa Luisa Ceppi. Nel 1824 riceve da Carlo Felice l'incarico di restaurare l'abbazia di Altacomba, i pilastri della cui chiesa vengono trasformati in statue in omaggio ai principi sabaudi. Alla conclusione della prima fase dei lavori \u00e8 insignito della croce dei SS. Maurizio e Lazzaro. Incaricato nel 1828 di nuove opere ad Altacomba, Melano visita, su incarico di Carlo Felice, i monumenti gotici presenti in altri paesi, soggiornando un mese a Parigi. \nPromosso ingegnere capo di circondario nel 1833, \u00e8 richiamato a Torino e nominato architetto di Sua Maest\u00e0 e posto a capo dell'Ufficio d'Arte. Primo architetto era allora Carlo Bernardo Mosca, mentre primo architetto misuratore era Ferdinando Bonsignore. Dal 1834 entra a far parte del Congresso Permanente delle Acque e delle Strade, quello stesso anno diviene socio corrispondente dell'Accademia di Belle Arti di Milano, poi socio d'onore dell'Accademia di Belle Arti di Carrara (1833) e accademico dell'Accademia Albertina di Belle Arti di Torino (1837). Nel 1843, poco dopo la morte del Bonsignore, viene nominato primo architetto misuratore di Sua Maest\u00e0, mantenendo la direzione dell'Ufficio d'Arte, dalla quale \u00e8 per\u00f2 dispensato nell'ottobre del 1853 per motivi di salute. Nel 1854 riceve la promozione come Ispettore di I classe del Corpo Reale del Genio civile e nel febbraio del 1857 \u00e8 decorato ufficiale dell'Ordine dei SS. Maurizio e Lazzaro. Bench\u00e9 collocato a riposo, nel 1858 riceve ancora l'incaricato dei lavori presso l'Aula del Senato del Palazzo Madama. Muore nel 1867 a Torino in seguito a una lunga malattia."}
{"id": "919891", "revid": "119329010", "url": "https://it.wikipedia.org/wiki?curid=919891", "title": "Siriaco", "text": ""}
{"id": "919894", "revid": "1632387", "url": "https://it.wikipedia.org/wiki?curid=919894", "title": "Echos", "text": "Echos \u00e8 l'ottavo album pubblicato dal gothic duo tedesco/finlandese Lacrimosa, nel 2003.\nSeguendo l'evoluzione gi\u00e0 presente nell'album precedente (\"Fassade\", del 2001), le chitarre e gli altri elementi rock hanno un ruolo del tutto marginale e diventano un semplice contorno rispetto al ruolo dell'orchestra classica.\nGli arrangiamenti orchestrali e lo stile musicale differiscono dagli standard riscontrabili nella musica rock o metal contemporanea, e sono pi\u00f9 vicini alla definizione di \"musica classica\", come \u00e8 evidente gi\u00e0 nel primo brano dell'album, la lunga \"Kyrie\".\nLa musica mostra anche vaghe influenze di dark elettronico ed industriale, come nel brano \"Ein Hauch von Menschlihkeit\" (\"Un tocco di umanit\u00e0\"), ma questi elementi sono anch'essi solo un contorno marginale rispetto alla base sinfonica.\nComplessivamente questo \u00e8 un album pi\u00f9 personale, pi\u00f9 \"classico\" e tranquillo rispetto a quelli che l'hanno preceduto\nNelle tematiche si continuano ad esplorare l'amore e le emozioni ad esso associate, fornendone un'interpretazione tipicamente gotica."}
{"id": "919897", "revid": "729019", "url": "https://it.wikipedia.org/wiki?curid=919897", "title": "Mioclono", "text": "Il mioclono (dal gr. \u03bc\u1fe6\u03c2, \"mys\", originariamente \"topo\" e successivamente \"muscolo\", e \u03ba\u03bb\u03cc\u03bd\u03bf\u03c2, \"kl\u00f3nos\", \"scossa\"), detto anche mioclonia (o miochimia quando si ha un\u2019attivit\u00e0 ripetitiva di un\u2019unit\u00e0 motoria), \u00e8 una breve e involontaria contrazione (spasmo) di un muscolo o di un gruppo di muscoli. Esso \u00e8 un \"segno medico\" (e non un sintomo) e, generalmente, da solo non \u00e8 la manifestazione di una malattia. Si tratta di una discinesia. Le miochimie si distinguono dalla fascicolazione in quanto sono pi\u00f9 visibili, pi\u00f9 regolari e spesso sono ripetitive, o conseguenti a sforzo e a crampi.\nGli spasmi mioclonici sono solitamente causati da un'improvvisa contrazione muscolare; essi possono manifestarsi anche come una breve assenza di contrazione. Le contrazioni sono chiamate \"mioclono positivo\", i rilassamenti \"mioclono negativo\". Il momento pi\u00f9 comune in cui una persona pu\u00f2 andarvi incontro \u00e8 all'inizio del sonno, nella fase di addormentamento. Gli spasmi mioclonici sono per\u00f2 anche sintomo di disturbi neurologici. Anche il singhiozzo \u00e8 una forma di spasmo mioclonico che riguarda il diaframma.\nGli spasmi mioclonici possono ricorrere singoli o in sequenza, con uno \"schema\" o senza, raramente o diverse volte al minuto. Molto spesso il mioclono \u00e8 uno dei molti sintomi di diversi disturbi del sistema nervoso tra cui la sclerosi multipla, la malattia di Parkinson, la malattia di Alzheimer, la panencefalite subacuta sclerosante, la malattia di Creutzfeldt-Jakob e alcune forme di epilessia, nonch\u00e9 un sintomo neuromuscolare della sindrome di astinenza da alcol, di tetania, distonia mioclonica, sindrome opsoclono mioclono, mioclono essenziale e di stress psicofisico.\nAnatomicamente, il mioclono pu\u00f2 avere origine dalla corteccia cerebrale, dalla subcorteccia o dal midollo spinale. La presenza del mioclono al di sopra del foramen magnum esclude il mioclono spinale, ma per una localizzazione pi\u00f9 precisa sono necessari un'elettromiografia (EMG) e un'elettroencefalografia (EEG).\nSintomi.\nLe convulsioni miocloniche possono essere definite come \"salti\". Esse sono causate da una rapida contrazione e successivo rilassamento dei muscoli. Anche persone non affette da epilessia possono soffrire di simili spasmi sotto forma di singhiozzo o brevi contrazioni; sono del tutto normali.\nIn soggetti con epilessia, le convulsioni miocloniche causano contrazioni anormali in entrambi i lati del corpo e nello stesso momento. In epilessie riflesse, le convulsioni possono essere causate da luci lampeggianti o da altre cause ambientali (epilessia fotosensibile).\nEsempi familiari di convulsioni miocloniche sono il singhiozzo e lo spasmo ipnico (o contrazione ipnica) che alcune persone manifestano quando si accingono a dormire. Un simile spasmo, ma comunque diverso, avviene in alcuni casi durante la meditazione. Gravi casi di mioclono patologico possono distorcere seriamente la capacit\u00e0 di mangiare, parlare e camminare.\nTipi.\nNell'epilessia mioclonica infantile le convulsioni coinvolgono il collo, le spalle e le braccia. Questi attacchi avvengono di solito poco dopo il risveglio.\nIn rari casi gli spasmi mioclonici possono essere sintomo della sindrome di Lennox-Gastaut, in questo caso essi sono molto forti e difficili da controllare.\nL'epilessia mioclonica progressiva comprende convulsioni sia miocloniche sia tonico-cloniche. Il trattamento non \u00e8 di solito efficace per un periodo di tempo prolungato. Classificare i diversi tipi di mioclono \u00e8 difficile perch\u00e9 le cause, gli effetti e le risposte alle terapie variano ampiamente. Qui ci sono i tipi descritti pi\u00f9 comunemente:\nCausa.\nIl mioclono pu\u00f2 svilupparsi in risposta a un'infezione, a un trauma cervicale o spinale (lesione spinale, mielopatia), un ictus, un tumore cerebrale, un'insufficienza renale o epatica, oppure in seguito a un problema nello smaltimento dei grassi, a un avvelenamento da droghe o sostanze chimiche o metalli pesanti, o essere causato da farmaci (iatrogeno) o disturbi elettrolitici. La prolungata carenza di ossigeno nel cervello, chiamata ipossia, pu\u00f2 portare al mioclono post-ipossico. Il mioclono pu\u00f2 manifestarsi da solo, ma di solito \u00e8 uno dei diversi sintomi di un problema al sistema nervoso. Gli spasmi mioclonici si generano soprattutto in persone malate di epilessia, un disturbo in cui l'attivit\u00e0 elettrica nel cervello \u00e8 alterata e porta alle convulsioni. Pu\u00f2 essere causato da malattie come sclerosi multipla, da radicolopatia, neuropatia, encefalite, neuroborreliosi, compressione meccanica del nervo (anche temporanea), malattia di Parkinson, malattia di Alzheimer, degenerazione cortico-basale, panencefalite subacuta sclerosante, malattia di Creutzfeldt-Jakob, sindrome di Isaacs, sindrome dell'uomo rigido, sindrome di astinenza da alcol, tetania, spasmofilia, fibromialgia, ipotiroidismo e ipertiroidismo, stress psicofisico (mioclono psicogenico), o essere idiopatico/congenito (mioclono essenziale, poliminimioclono idiopatico) in maniera analoga al tremore essenziale.\nFisiopatologia.\nSebbene alcuni tipi di mioclono siano causati da traumi al sistema nervoso periferico, la maggior parte di essi avviene a causa di un danno al sistema nervoso centrale. Gli studi riportano che in un mioclono sono coinvolte diverse aree del cervello. Una di esse \u00e8, per esempio, il tronco encefalico, il quale \u00e8 vicino alle strutture per la \"risposta di trasalimento\" (startle response), una reazione automatica a uno stimolo inaspettato che comporta una rapida contrazione muscolare.\nI meccanismi di fondo che stanno dietro al mioclono non sono ancora del tutto chiari. Gli scienziati ritengono che alcuni tipi di mioclono stimolo-sensibili possano comportare una \"iper-eccitabilit\u00e0\" delle parti del cervello che controllano il movimento. Queste parti sono interconnesse in una serie di \"anelli di retroazione\" (\"feedback loops\") chiamati percorsi motori. Essi facilitano e regolano la comunicazione tra il cervello e i muscoli. Gli elementi chiave di queste comunicazioni sono sostanze chimiche note come neurotrasmettitori, che portano i messaggi da una cellula nervosa, o neurone, a un'altra. I neurotrasmettitori sono rilasciati dai neuroni e si attaccano ai recettori delle cellule vicine. Alcuni neurotrasmettitori possono rendere pi\u00f9 sensibile la cellula ricevente, mentre altri la rendono meno sensibile. Studi di laboratorio ipotizzano che squilibri di queste sostanze chimiche possano essere alla base del mioclono.\nAlcuni ricercatori sostengono che l'anormalit\u00e0 o la carenza di alcuni neurotrasmettitori nei recettori pu\u00f2 contribuire ad alcune forme di mioclono. I recettori che sembrerebbero essere collegati al mioclono includono quelli per due importanti neurotrasmettitori inibitori: la serotonina che porta vasocostrizione e conduce al sonno, e l'acido \u03b3-amminobutirrico (GABA) che aiuta il cervello a mantenere il controllo dei muscoli. Altri recettori legati al mioclono sono quelli per gli oppiacei, droghe che inducono al sonno, e per la glicina, un neurotrasmettitore inibitore che \u00e8 importante per il controllo delle funzioni motorie e sensoriali nel midollo spinale. Sono per\u00f2 necessarie ulteriori ricerche per determinare in quale modo queste anormalit\u00e0 dei recettori possono causare o contribuire al mioclono.\nCura.\nIl trattamento del mioclono si focalizza sui medicinali che aiutano a ridurre i sintomi. Il principale farmaco per trattare il mioclono, soprattutto alcuni tipi di mioclono d'azione, \u00e8 il clonazepam, un tranquillante. Il dosaggio di clonazepam \u00e8 di solito incrementato fino a che il paziente migliora o fino a quando gli effetti collaterali diventano nocivi (sonnolenza e perdita di coordinazione sono i pi\u00f9 comuni). Gli effetti vantaggiosi del medicinale possono diminuire nel tempo se la persona sviluppa tolleranza allo stesso.\nAlcuni dei medicinali usati per il mioclono, come i barbiturici, la fenitoina e il primidone sono anche usati per trattare l'epilessia. I barbiturici rallentano il sistema nervoso centrale e provocano tranquillit\u00e0 ed effetti anticonvulsivi. La fenitoina e il primidone sono efficaci farmaci anticonvulsivi, sebbene la fenitoina possa causare insufficienza epatica o avere altri effetti dannosi a lungo termine in pazienti affetti da PME. Il sodio valproato \u00e8 una terapia alternativa per il mioclono e pu\u00f2 essere usata sia da sola sia in combinazione con il clonazepam. Bench\u00e9 entrambi abbiano efficacia nei casi di mioclono, alcune persone hanno reazioni avverse nei confronti di questi farmaci.\nAlcuni studi hanno mostrato che dosi di 5-idrossitriptofano (5-HTP), aumentando il livello di serotonina, portano al miglioramento del mioclono d'azione e della PME. D'altra parte, studi diversi dimostrano che la terapia con 5-HTP non \u00e8 efficace in tutti i pazienti e in certi casi pu\u00f2 peggiorarne le condizioni. Queste differenze nel trattamento non sono ancora state spiegate ma possono offrire importanti indizi sulle anormalit\u00e0 di fondo sui recettori di serotonina.\nLe complesse origini del mioclono possono richiedere l'utilizzo di pi\u00f9 farmaci per un trattamento efficace. Sebbene alcuni di essi abbiano un effetto limitato se assunti singolarmente, possono averne uno decisamente superiore se uniti a farmaci che agiscono su diversi percorsi o meccanismi del cervello. In alcune persone l'efficacia dei farmaci antimioclonici pu\u00f2 essere incrementata da terapie ormonali. Combinando diversi medicinali gli scienziati sperano comunque di raggiungere un controllo sempre migliore dei sintomi mioclonici.\nPrognosi.\nAnche se il mioclono non \u00e8 una malattia mortale, esso pu\u00f2 portare a un grave indebolimento."}
{"id": "919898", "revid": "75435", "url": "https://it.wikipedia.org/wiki?curid=919898", "title": "Canone cristiano", "text": ""}
{"id": "919899", "revid": "180559", "url": "https://it.wikipedia.org/wiki?curid=919899", "title": "Elezioni regionali in Valle d'Aosta del 2003", "text": "Le elezioni regionali in Valle d'Aosta del 2003 si svolsero l'8 giugno per il rinnovo del Consiglio regionale. Venne confermato lo sbarramento al 5,71%."}
{"id": "919901", "revid": "1776051", "url": "https://it.wikipedia.org/wiki?curid=919901", "title": "Lichtgestalt", "text": "Lichtgestalt \u00e8 il nono album in studio pubblicato dal gothic duo tedesco/finlandese Lacrimosa, nel 2005.\nL'album mantiene l'orientamento classico dell'album precedente (\"Echos\", del 2003), ma vi cominciano a riaffiorare elementi passati tipici del rock.\nIn particolare il primo brano, \"Sapphire\", inizia come una canzone di tipo classico e lento ma, attorno alla met\u00e0 dell'esecuzione vira improvvisamente verso un pezzo dalle sonorit\u00e0 metal dove Tilo Wolff cambia il registro del suo canto, trasformandolo per alcuni minuti in una sorta di irritato e acuto grugnito tipico del death metal, uno stile vocale che aveva accennato in passato nella canzone \"Copycat\", contenuta nell'album \"Inferno\", registrato dieci anni prima.\nTutti gli altri brani mostrano un misto di tutti gli stili proposti dalla band nei dischi precedenti."}
{"id": "919907", "revid": "1305772", "url": "https://it.wikipedia.org/wiki?curid=919907", "title": "Flyff", "text": "Flyff \u00e8 un MMORPG di origine coreana.\nL'acronimo \"Flyff\" significa Fly For Fun, ovvero \"Vola Per Divertirti\".\nQuesto perch\u00e9 in gioco, una volta raggiunto il ventesimo livello, \u00e8 possibile volare per il mondo di gioco utilizzando scope, tavole e altri mezzi.\n\"Flyff\" \u00e8 un videogioco di ruolo online, ovvero un gioco in cui con un eroe si intraprende una storia che porta all'avanzamento di livello dell'eroe.\nLe Classi.\nAll'inizio del gioco l'eroe avr\u00e0 come lavoro predefinito quello del \"Viandante\". Una volta arrivati al livello 15 si potr\u00e0 scegliere tra quattro differenti classi.\nUna volta cambiato mestiere, si otterranno diversi oggetti, tra i quali Actvition, Bull Hamstern, Re-Skill (Event) e, a seconda della classe scelta, Refresher Hold oppure Vitl Drink X. Una volta cambiato lavoro, verranno automaticamente azzerati i punti Status, e potranno essere ripristinati a piacere, a seconda della classe scelta.\nAssist (Assistente).\nPersonaggio in grado di curare e potenziare gli altri tramite incantesimi lanciati da un bastone magico(stick) e di combattere i nemici con un tirapugni(knunkle) capace di attacchi sia contro singoli sia ad area d'effetto (attacco AoE). Oltre alle abilit\u00e0 di potenziamento (Heap Up,Cannonball, Mental Sign ecc.), l'Assistente pu\u00f2 utilizzare anche abilit\u00e0 di cura intensiva (Circle Healing e Prevention) e una capace di resuscitare; oppure, se preferisce combattere corpo a corpo contro i mostri, potenziare le abilit\u00e0 di attacco (Straight Punch, Burst Crack [AOE] e Power Fist).\nMagician (Mago).\nIl Mago \u00e8 in grado di attaccare a distanza usando potenti magie. Per attaccare pu\u00f2 usare due tipi di armi: la Staffa o lo Scettro. La Staffa \u00e8 un'arma a 2 mani, usata per gli attacchi corpo a corpo, mentre lo Scettro \u00e8 a una mano, si usa per gli attacchi da lontano (sempre magici, il che premette che il bersaglio non possa mai essere mancato) ed \u00e8 in grado di potenziare la potenza di lancio tenendo premuto il pulsante sinistro del mouse. Le abilit\u00e0 dei Maghi si concentrano soprattutto sull'individuazione della debolezza avversaria (parlando di elementi), perci\u00f2 devono sempre capire quali incantesimi usare.\nC'\u00e8 da tenere presente che: fuoco batte aria; aria batte terra; terra batte fulmine; fulmine batte acqua; acqua batte fuoco. (fuoco--&gt;aria--&gt;terra--&gt;fulmine--&gt;acqua--&gt;fuoco).\nAcrobat (Acrobata).\nL'Acrobata \u00e8 un personaggio in grado di attaccare a distanza usando un Arco o due grandi Yo-yo. A partire da un certo livello l'Acrobata pu\u00f2 diventare invisibile e attaccare all'insaputa del nemico. Si avvale di diverse skill per sconfiggere il nemico in pochi colpi, in modo da non rischare di essere scoperto e attaccato. Grazie all'abilit\u00e0 di \"Master\" pu\u00f2 potenziare i danni inflitti con uno dei due tipi di arma. Inoltre possiede una particolare abilit\u00e0, chiamata \"Fastwalker\",che gli permette, per pochissimi secondi, di aumentare drasticamente la velocit\u00e0 di corsa.\nMercenary (Mercenario).\nIl Mercenario \u00e8 in grado di attaccare solo corpo a corpo. Per attaccare si avvale di 2 possibili armi: la Spada o l'Ascia. La Spada si avvale di attacchi molto veloci e con un danno ristretto, mentre con l'Ascia i colpi sono pi\u00f9 lenti ma pi\u00f9 potenti. Sia Spada che Ascia sono armi a una mano e quindi consentono al mercenario di tenere uno scudo. Si avvale di diverse skill per potenziare la difesa o la potenza dell'arma. Possiede anche una particolare abilit\u00e0 che impedisce ai mostri o agli avversari di muoversi per un periodo di tempo limitato, a seconda del ivello dell'abilit\u00e0.\nLe seconde classi (Second Job).\nA partire dal livello 60 i personaggi possono scegliere un 2nd job, ovvero un secondo lavoro/classe:\nParty.\nIl party \u00e8 un gruppo di player (giocatori) che vogliono condividere la loro esperienza e oggetti presi in combattimento, il party pu\u00f2 essere normale o avanzato:\nParty normale.\nHa un minimo di 2 giocatori ed un massimo di 8 giocatori. Solamente il leader (capo) del party pu\u00f2 invitare i giocatori ad entrare nel party. Man mano che si combatte il party guadagna esperienza salendo di livello. Una volta arrivato al livello 10 il party non prender\u00e0 pi\u00f9 punti esperienza finch\u00e9 il leader non lo cambier\u00e0 in un party advanced(di livello avanzato).\nParty avanzato.\nUn party diventer\u00e0 avanzato raggiungendo il livello 10, il leader (capo) potr\u00e0 rinominare il nome del party, che sar\u00e0 composto da un massimo di otto giocatori ed incomincer\u00e0 ad avere le skill.\nse il party sar\u00e0 fillato dal leader (to fill = riempire) e sar\u00e0 settato su contributic ((in alto a destra della finestra di opzioni del party c'\u00e8 la possibilit\u00e0 di modificare la divisione dell'exp, in pratica si pu\u00f2 decidere se dividerla in base al livello dei 2 personaggi (il personaggio di livello + basso prender\u00e0 + esperienza) o in base al danno che infliggono mentre expano (expare = prendere esperienza uccidendo i vari mostri) (colui che infligge + danni ricever\u00e0 + esperienza) )) si ricever\u00e0 un bonus di esperienza.\nLe impostazioni del Party.\nEXP\nDISTRIBUTE ITEM\nPrivate Shop.\nIl private shop \u00e8 il negozio che tutti i giocatori possono fare, per creare un Private Shop bisogna cliccare su START in basso a sinistra nella schermate del gioco e selezionare Private shop, vi si aprir\u00e0 una schermata dove inserire il nome dello shop e gli oggetti. Per aggiungere degli oggetti basta trascinarli dall'inventario allo shop ed inserire il prezzo.\nDa qualche tempo a questa parte \u00e8 possibile aprirlo solamente in una determinata zona, denominata Market Town. Vi si pu\u00f2 accedere da Flaris, tra la banca e il venditore di armi (pi\u00f9 vicino alla banca, prima del vicolo), l'npc si chiama Transfer Market Town.\nDrop.\nI drop sono oggetti che cadono dai mostri uccisi. Questi oggetti possono essere di tutti i tipi: quest items, equipments, weapons, soldi(obbligatoriamente) e cibo refreshers, vitaldrinks. Pi\u00f9 mostri uccidi alla volta pi\u00f9 drop potresti trovare o addirittura pochi drop ma molto rari. Un tipo speciale di drop sono invece i quest items, oggetti richiesti nella maggior parte delle missioni: ogni tipo di mostro lascia cadere un tipo di quest item, ma tutti vengono visualizzati al di fuori dell'inventario come dei scrigni viola con bordi gialli.\nPet.\nI pet possono essere divisi in due grandi categorie:"}
{"id": "919912", "revid": "1305772", "url": "https://it.wikipedia.org/wiki?curid=919912", "title": "Piperazina", "text": "La piperazina \u00e8 un composto eterociclico esa-atomico in cui sono presenti due atomi di azoto in posizione 1,4. Il composto si presenta sotto forma di cristalli deliquescenti dal gusto salino. Il suo nome deriva dalla somiglianza con la piperidina, un costituente della piperina estratta dal pepe nero (\"Piper nigrum\").\nI derivati della piperazina rappresentano un'ampia classe di composti chimici dall'importante attivit\u00e0 farmacologica. Tra questi si annoverano, ad esempio, il viagra e il levitra, l'imatinib, la ciclizina, il trazodone, il nefazodone e varie droghe da abuso. La piperazina e alcuni suoi derivati sono inoltre utilizzati come antielmintici.\nPropriet\u00e0 chimiche e sintesi.\nLa piperazina \u00e8 solubile in solventi polari quali l'acqua e il glicole etilenico, mentre \u00e8 insolubile in solventi come l'etere dietilico. \n\u00c8 una base abbastanza forte e possiede pKb=4,19; tende ad assorbire rapidamente l'acqua e l'anidride carbonica presenti nell'aria. \nSebbene molti derivati della piperazina siano diffusi in natura, la piperazina pu\u00f2 essere sintetizzata facendo reagire l'ammoniaca con 1,2-dicloroetano in ambiente alcolico, il sodio e il glicole etilenico con l'etilendiammina cloridrato o riducendo la pirazina con sodio in etanolo.\nSi trova spesso in forma esaidrata:"}
{"id": "919915", "revid": "31886", "url": "https://it.wikipedia.org/wiki?curid=919915", "title": "Arnaldo Santoro", "text": "Biografia.\nLaureatosi in giurisprudenza, divenuto avvocato, per oltre trent'anni, fino agli anni ottanta, \u00e8 stato funzionario alla Camera di Commercio di Foggia.\nLa sua carriera artistica, abbia avuto inizio negli anni settanta presso la Taverna del Gufo, un piccolo locale foggiano di quegli anni, da lui cofondato, dove Santoro si esibiva in concerti jazz insieme a Renzo Arbore e Ninni Maina. \nTrasferitosi a Roma, nel 1987 \u00e8 stato autore della fortunata trasmissione televisiva \"Indietro tutta!\". Oltre alla scrittura dei testi, Santoro prestava la sua voce ad alcuni indovinatissimi personaggi della trasmissione: uno dei due poliziotti dello sketch \"Volante 1 a Volante 2\" (l'altra voce era di Alfredo Cerruti) e il personaggio telefonico Giovanni Scognamiglio da Faeto, vincitore fortunato del \"Che sta pensando quiz\".\n\u00c8 stato autore di numerose trasmissioni televisive di successo; oltre a \"Indietro tutta!\" vanno ricordate: \"Il caso Sanremo\" con Renzo Arbore e Lino Banfi, \"Beato tra le donne\" con Paolo Bonolis, \"Stasera mi butto\" con Gigi Sabani.\n\u00c8 stato anche autore dei programmi radiofonici \"I Radioamatori\", \"Chiamate Roma 8888\", \"Ed Ecco a Voi\", quest'ultimo in onda sul network Rtl 102.5."}
{"id": "919916", "revid": "1433186", "url": "https://it.wikipedia.org/wiki?curid=919916", "title": "Patillas", "text": "Patillas \u00e8 una citt\u00e0 di Porto Rico situata sulla costa sud-orientale dell'isola. L'area comunale confina a nord con Cayey e San Lorenzo, a est con Yabucoa e Maunabo e a ovest con Arroyo e Guayama. \u00c8 bagnata a sud dalle acque del Mar dei Caraibi. Il comune, che fu fondato nel 1811, oggi conta una popolazione di oltre 20.000 abitanti ed \u00e8 suddiviso in 16 circoscrizioni (\"barrios\")."}
{"id": "919918", "revid": "1573940", "url": "https://it.wikipedia.org/wiki?curid=919918", "title": "Rhamphorhynchus (paleontologia)", "text": "Il ranforinco (gen. \"Rhamphorhynchus muensteri\" ) era uno pterosauro vissuto a partire dal Triassico superiore fino al Giurassico superiore (circa 150 milioni di anni fa) in Europa e in Africa.\nGli pterosauri comparsi nel triassico e vissuti per tutto il giurassico avevano una lunga coda ossea, zampe corte e fauci dentate. Il ranforinco fu uno degli ultimi pterosauri a coda lunga, e anche uno di quelli che ha avuto pi\u00f9 successo. Aveva ali lunghe e strette come quelle di un pellicano e sembra che vivesse in un modo piuttosto simile, planando in aria sul mare aperto alla ricerca di prede, puntando pesci e calamari e afferrandoli poi con i suoi denti affilati a volo radente sul pelo dell'acqua.\nGli Pterosauri del Triassico appartengono al sottordine Rhamphorhynchoidea (Plieninger, 1901), sono i pi\u00f9 antichi e le caratteristiche che li contraddistinguono sono una lunga coda usata come timone durante il volo, una testa piccola e bocca provvista di numerosi denti. Gli Pterodactyloidea (Plieninger, 1901) pi\u00f9 noti, ma evolutisi solo nel Giurassico direttamente dai Ranforinchi, avevano un vero e proprio becco, oltre ad una coda corta unita alle zampe posteriori da una membrana.\nDel sottordine dei Ranforinchi, \"Eudimorphodon ranzii\" \u00e8 il capostipite, essendo, ricordiamo, il pi\u00f9 antico pterosauro conosciuto.\nDescrizione.\nL'aspetto dell'animale era quello di un tipico pterosauro primitivo: ampie ali falciformi, testa munita di lunghi denti aguzzi, coda molto lunga. Le sue dimensioni si aggiravano intorno ai 75 centimetri di apertura alare, e a volte raggiungevano il metro. Il corpo, per\u00f2, era piccolo e in genere non oltrepassava i 15 centimetri di lunghezza. Il cranio, lungo e sottile, era dotato di mascelle leggermente ricurve all'ins\u00f9, dotate di una serie di micidiali denti aguzzi; quando le fauci si richiudevano, i denti formavano una trappola ideale per insetti e pesci. L'ampiezza delle ali lo denota come uno pterosauro pi\u00f9 evoluto del dimorfodonte (\"Dimorphodon\"), vissuto svariati milioni di anni prima, anche se non evoluto quanto i contemporanei pterodattili (genere \"Pterodactylus\").\nUna caratteristica insolita del ranforinco \u00e8 data dalla coda: alcuni esemplari rinvenuti nel giacimento di Solnhofen mostrano chiaramente i segni di una sorta di piega cutanea proprio sulla punta della coda. Questa espansione, con tutta probabilit\u00e0, funzionava come un \u201ctimone\u201d e serviva a direzionare e stabilizzare meglio l'animale mentre era in volo. \u00c8 possibile che questa struttura fosse presente anche in altri pterosauri dalla lunga coda come \"Scaphognathus\" e \"Dorygnathus\".\nDistribuzione.\nMolti fossili di questo pterosauro, il cui nome significa \u201cmuso a becco\u201d sono stati rinvenuti nel famosissimo giacimento di Solnhofen, in Baviera.\nSpecie.\nFin dal XIX secolo, questi fossili vennero classificati come varie specie di ranforinco a seconda delle dimensioni e della forma del cranio. Recenti studi, per\u00f2, hanno evidenziato che tutte queste specie (tra cui \"R. phyllurus\" e \"R. gemmingi\") erano basate su esemplari di et\u00e0 diverse appartenenti a una sola specie, \"Rhamphorhynchus muensteri\". Altre specie, comunque, sono state rinvenute in Inghilterra (\"Rhamphorhynchus jessoni\") e in Tanzania, negli strati di Tendaguru (\"Rhamphorhynchus tendagurensis\")."}
{"id": "919921", "revid": "22356", "url": "https://it.wikipedia.org/wiki?curid=919921", "title": "Sfenodonti", "text": ""}
{"id": "919926", "revid": "767487", "url": "https://it.wikipedia.org/wiki?curid=919926", "title": "The Yellow and Black Attack", "text": "The Yellow and Black Attack \u00e8 il primo lavoro in studio registrato e pubblicato dagli statunitense Stryper, nel 1984.\nOriginariamente pubblicato come EP, il disco venne riedito nel 1986 con tracce aggiuntive."}
{"id": "919928", "revid": "287204", "url": "https://it.wikipedia.org/wiki?curid=919928", "title": "Mfecane", "text": "Lo Mfecane fu un periodo di disordini politici e migrazioni forzate che sconvolse l'Africa meridionale nei primi decenni del XIX secolo, ovvero durante l'ascesa della nazione Zulu del re Shaka. Si ritiene che il termine Mfecane derivi dalla parola zulu per \"schiacciare\". Lo stesso periodo viene ricordato in lingua sesotho con i nomi equivalenti di Difaqane o Lifaqane.\nCause.\nLa principale causa dello Mfecane veniva identificata nell'espansione militare della nazione zulu del re Shaka. A sua volta, la politica di Shaka pu\u00f2 essere spiegata in funzione di diversi elementi del contesto storico. Un elemento probabilmente centrale fu l'introduzione del mais, portato dai Portoghesi in Mozambico. Questo tipo di coltivazione, pi\u00f9 produttiva rispetto a quelle tradizionali dell'area, sostenne l'aumento demografico del popolo zulu. Allo stesso tempo il mais richiedeva meno manodopera (consentendo a Shaka di mobilitare una buona parte della popolazione nel suo esercito), ma richiedeva una quantit\u00e0 maggiore di acqua. Nei primi anni del XIX secolo inizi\u00f2 un periodo di siccit\u00e0 che spinse gli Zulu a cercare di acquisire nuova terra e nuove fonti d'acqua a spese dei popoli vicini.\nPrima degli Zulu, comunque, altri popoli dell'area furono coinvolti in violenti scontri. Nel 1817 gli Mtetwa di Dingiswayo si allearono con gli Tsonga, che controllavano le vie commerciali verso Delagoa Bay (oggi Maputo). Questa alleanza intralciava i traffici commerciali degli Ndwandwe. Le battaglie fra gli Ndwandwe e Dingiswayo furono probabilmente i primi eventi bellici dello Mfecane. La guerra fra Ndwandwe e Mtetwa port\u00f2 alla sconfitta di questi ultimi e alla morte di Dingiswayo. Per opporsi all'offensiva degli Ndwandwe, gli Mtetwa si allearono con gli Zulu sotto la guida di Shaka.\nLa battaglia di Gqokli Hill segn\u00f2 la prima vittoria degli Zulu contro gli Ndwandwe, e l'inizio dell'espansione degli Zulu. Le modalit\u00e0 con cui gli Zulu sottomettevano i loro nemici possono aver influito sul dilagare del fenomeno del Mfecane. Pare infatti che quando un villaggio veniva conquistato, gli Zulu consentissero solo alle donne e ai bambini di rimanere; i guerrieri erano uccisi o si davano alla fuga. I profughi tendevano poi a imitare la tattica zulu, applicandola nei confronti dei popoli di cui invadevano il territorio.\nLa tesi di Cobbing.\nNel 1988, lo storico Julian Cobbing della Rhodes University propose una nuova teoria sulle origini dello Mfecane, sostenendo che l'interpretazione tradizionale del fenomeno come conflitto interno fra diverse etnie e trib\u00f9 africane fosse stata costruita ad arte dagli storici afrikaner dell'epoca dell'apartheid. Secondo Cobbing, una concausa rilevante dello Mfecane sarebbe stato l'intensificarsi del fenomeno della tratta degli schiavi da parte degli Europei, e in particolare da parte dei Portoghesi in Mozambico. La tesi di Cobbing \u00e8 controversa, in particolare al riguardo il riferimento \u00e8 Roger B. Beck, il quale ha pubblicato una confutazione nel suo \"Slavery in South Africa: Captive Labor on the Dutch Frontier\", basata in parte su una mole di articoli scritti da altri storici in cui sono prodotte evidenze e dati in antitesi con la tesi di Cobbing.\nConseguenze.\nLo Mfecane ebbe notevoli conseguenze sulla geografia politica e demografica dell'Africa meridionale. Interi popoli si spostarono dalle loro terre natie come profughi, in alcuni casi aggredendo le popolazioni dei luoghi verso cui si spostavano. La conseguente reazione a catena port\u00f2 fame e miseria in gran parte dell'Africa sudorientale. Nello stesso periodo nacquero nuove etnie, per esempio in seguito al contatto fra popoli precedentemente distinti. La stessa nascita del regno del Lesotho fu causata, indirettamente, dallo Mfecane.\nSegnatamente:"}
{"id": "919931", "revid": "322321", "url": "https://it.wikipedia.org/wiki?curid=919931", "title": "Pontificia commissione biblica", "text": "La Pontificia commissione biblica (sigla PCB) \u00e8 un organismo della Curia romana fondato il 30 ottobre 1902 con funzione consultoria in materia biblica, all'interno della Congregazione per la Dottrina della Fede (ex Santo Uffizio), il cui cardinale prefetto \u00e8 anche il presidente della commissione. Ha sede presso la Citt\u00e0 del Vaticano, nel palazzo del Sant'Uffizio.\nStoria.\nLa \"Commissio Pontificia de Re Biblica\" (\"Pontificia commissione circa le cose bibliche\") fu istituita il 30 ottobre 1902 da Leone XIII con la lettera apostolica \"Vigilantiae studiique\". La nuova commissione aveva un triplice compito:\nPio X, con la lettera apostolica \"Scripturae Sanctae\" del 23 febbraio 1904, concesse alla commissione la facolt\u00e0 di conferire i gradi accademici di licenza e dottorato in scienze bibliche. Attualmente tale funzione accademica viene gestita con la collaborazione del docenti del Pontificio istituto biblico di Roma e della Facolt\u00e0 di scienze bibliche e archeologia dello \"Studium Biblicum Franciscanum\" di Gerusalemme (dal 2001).\nLeone XIII e Pio X avevano concesso alla commissione ampie competenze riguardo alle emergenti questioni e controversie bibliche, in particolare attinenti alle teorie moderniste. Dal 13 febbraio 1905 sino al 17 novembre 1921 la commissione eman\u00f2 14 decreti (o decisioni) e 2 dichiarazioni in forma di risposta a quesiti o a dubbi proposti. Tali decreti sono raccolti nell'\"Enchiridion biblicum\". Sotto Pio XI (sino al 30 aprile 1934) seguirono altri 2 decreti, per un totale di 18 interventi.\nIl 27 giugno 1971, nel quadro della grande opera di riforma post-conciliare, Paolo VI, con il \"motu proprio\" \"Sedula cura\" (testo italiano) stabiliva nuove norme per l'organizzazione ed il funzionamento della commissione, che assumeva il nome odierno di \"Pontificia commissione biblica\". L'intento era quello di renderne l'attivit\u00e0 svolta pi\u00f9 feconda. Mediante 15 brevi articoli viene definita la nuova struttura: i membri non sono pi\u00f9 dei cardinali, assistiti da consultori, ma docenti in scienze bibliche provenienti da varie scuole e nazioni, i quali si distinguano per scienza, prudenza e cattolico sentire nei riguardi del magistero ecclesiastico (\"art. 3\").\nA questo cambiamento di struttura ha corrisposto necessariamente un cambiamento di natura e di funzioni. Non essendo pi\u00f9 costituita di cardinali, sul modello delle congregazioni romane, la nuova commissione \u00e8 divenuta un organo consultivo, messo al servizio del magistero e collegato alla Congregazione per la Dottrina della Fede (cf. \"art. 1\"), il cui prefetto \u00e8 anche il presidente della commissione.\nAttivit\u00e0 e documenti.\nSecondo un documento del 1909, gli \"Acta Apostolicae Sedis\" editi nella Tipografia Vaticana sono l'unico \"Commentario Ufficiale\" della Pontificia Commissione Biblica .\nLa nuova commissione ha tenuto la sua prima assemblea plenaria nel 1974, in occasione della quale sono stati rivisti i programmi di esame per il conseguimento dei titoli accademici in scienze bibliche. A partire da tale data la Commissione si riunisce in assemblea plenaria ogni anno, nella seconda settimana dopo Pasqua, su di un argomento previamente scelto dal cardinale presidente su proposta di vari organismi, come per esempio la Congregazione per la Dottrina della Fede, le conferenze episcopali o la commissione stessa.\nNegli anni 1975-1976 i membri hanno affrontato lo studio della \"condizione femminile nella Bibbia\" e, pi\u00f9 esattamente, del ruolo della donna nella societ\u00e0 secondo la Santa Scrittura.\nNel 1977-1978 venne affrontato il tema dell'uso della Sacra Scrittura nella teologia della liberazione, allora di grande e cocente attualit\u00e0.\nNell'assemblea plenaria del 1979 venne approfondita la tematica dell'inculturazione nella Sacra Scrittura. Le relazioni furono pubblicate in un volume dal titolo \"Fede e cultura alla luce della Bibbia\" (LDC, Torino 1981).\nNel 1980 si decise di affrontare un tema molto impegnativo e variegato: quello relativo al rapporto tra ermeneutica e cristologia. Tale studio si prolung\u00f2 fino all'assemblea plenaria del 1983 e si concluse con la promulgazione del documento \"De sacra Scriptura et christologia\" (tr. it. \"Bibbia e cristologia\").\nDal 1985 al 1988 la commissione si sofferm\u00f2 a studiare i complessi rapporti tra Chiese locali e universalit\u00e0 dell'unico popolo di Dio, privilegiando un approccio biblico, ecclesiologico ed ecumenico. L'11 aprile 1988 fu promulgato un documento di 20 pagine dal titolo \"Unit\u00e0 e diversit\u00e0 nella Chiesa\".\nNel 1989 venne affrontato l'importante tema dell'interpretazione della Bibbia. Furono presentate diverse relazioni e si lavor\u00f2 su molti controversi aspetti che da alcuni anni suscitavano negli ambienti scientifici accese discussioni. Il lavoro si protrasse per alcuni anni e il 15 aprile 1993 venne finalmente promulgato il documento \"L'interpretazione della Bibbia nella Chiesa\" (testo italiano]), con prefazione dell'allora cardinale presidente della PCB Joseph Ratzinger.\nDal 1994 al 1996 i lavori della commissione si soffermarono a trattare il tema dell'\"universalismo della salvezza\" per mezzo del Cristo e la diversit\u00e0 delle religioni.\nA partire dal 1997 \u00e8 stato intrapreso un approfondito studio circa i rapporti tra Antico Testamento e Nuovo Testamento, tra cristiani ed Ebrei. Tale indagine si \u00e8 conclusa nella sessione plenaria del 2000 e nel mese di novembre 2001 \u00e8 stato pubblicato in diverse lingue un testo dal titolo \"Il popolo ebraico e le sue sacre scritture nella Bibbia cristiana\" (tr. it di Wladimir Di Giorgio).\nAltri documenti della Pontificia commissione biblica:"}
{"id": "919933", "revid": "1005847", "url": "https://it.wikipedia.org/wiki?curid=919933", "title": "Elezioni regionali in Friuli-Venezia Giulia del 2003", "text": "Le elezioni regionali in Friuli-Venezia Giulia del 2003 si sono tenute l'8 e 9 giugno 2003. Sono state le none nella storia della regione, e le prime che hanno previsto l'elezione diretta del Presidente della Regione (che sostituisce la definizione di Presidente della Giunta), secondo quanto previsto dalla legge costituzionale 31 gennaio 2001, nr.2.\nLo Statuto Regionale determina il numero dei consiglieri regionali in ragione di uno ogni 20.000 abitanti, o frazione superiore ai 10.000. Per tali elezioni il numero di consiglieri da eleggere \u00e8 cos\u00ec fissato in 60.\n\u00c8 stato eletto alla presidenza l'indipendente Riccardo Illy, sostenuto da Intesa Democratica, che ha preceduto Alessandra Guerra, sostenuta dalla Casa delle Libert\u00e0 per il Friuli-Venezia Giulia, per circa 66.000 voti.\nTra le liste il partito che ha ottenuto il maggior numero di voti \u00e8 stato Forza Italia, col 21,61%; FI ha preceduto i Democratici di Sinistra, al 16,66% e La Margherita al 14,78%. Tra i gruppi di liste Intesa Democratica ha ottenuto il 50,28% contro il 46,90% della Casa delle Libert\u00e0.\nGli elettori chiamati al voto sono stati 1.092.125, suddivisi in 1.382 sezioni. Si sono recati al voto 701.536 cittadini, pari al 64,24% degli aventi diritto.\nLe elezioni regionali si sono tenute contestualmente al rinnovo di 7 Consigli Comunali, tra cui quello di Udine.\nSistema elettorale.\nRiforma del 2001.\nPer le prime otto elezioni il Consiglio Regionale \u00e8 stato nominato sulla base di un sistema proporzionale, senza che venisse prevista l'elezione diretta del Presidente della Giunta Regionale, eletto invece dall'Assemblea. Il sistema era regolato con la legge regionale 27 marzo 1968, nr. 20, che sostituiva la legge transitoria, approvata dal Parlamento italiano per la prima elezione del 1964. La legge era poi stata parzialmente modificata in occasione di ogni singola elezione, e nel 1998 era stato inserita una soglia di sbarramento, tramite la legge regionale 27 gennaio 1998, nr. 2.\nCon la legge costituzionale 31 gennaio 2001, nr.2 il sistema istituzionale della Regione \u00e8 stato profondamento innovato: il Presidente della Giunta Regionale \u00e8 ora definito Presidente della Regione e tale legge attribuisce alla Regione il potere di determinare la forma di governo della Regione e, specificatamente, le modalit\u00e0 di elezione del Consiglio Regionale, del Presidente della Regione e degli assessori, i rapporti tra gli organi della Regione, la presentazione e l'approvazione della mozione motivata di sfiducia nei confronti del Presidente della Regione, i casi di ineleggibilit\u00e0 e di incompatibilit\u00e0 con le predette cariche, nonch\u00e9 l'esercizio del diritto di iniziativa popolare delle leggi regionali e la disciplina del referendum regionale abrogativo, propositivo e consultivo.\nLa legge costituzionale stabilisce che, fino alla data di entrata in vigore della nuova legge elettorale, prevista dalla modificazione imposta all'articolo 12 dello Statuto speciale, il Presidente della Regione \u00e8 eletto a suffragio universale e diretto. L'elezione \u00e8 contestuale al rinnovo del Consiglio Regionale. \u00c8 stabilito che, qualora non siano state approvate le conseguenti modificazioni alla legge elettorale regionale per l'elezione del Consiglio Regionale e del Presidente della Regione si osservano, in quanto compatibili, le disposizioni delle leggi della Repubblica che disciplinano l'elezione dei Consigli delle Regioni a statuto ordinario.\nLa nuova legge elettorale \u00e8 sottoposta a referendum regionale qualora entro tre mesi dalla sua pubblicazione ne faccia richiesta un cinquantesimo degli elettori della Regione o un quinto dei componenti del Consiglio regionale. La legge sottoposta a referendum non \u00e8 promulgata se non \u00e8 approvata dalla maggioranza dei voti validi. Se la legge \u00e8 stata approvata a maggioranza dei due terzi dei componenti il Consiglio regionale, si fa luogo a referendum soltanto se, entro tre mesi dalla sua pubblicazione, la richiesta \u00e8 sottoscritta da un trentesimo degli aventi diritto al voto per l'elezione del Consiglio regionale.\nLegge elettorale del 2002 e referendum.\nNel 2002 il Consiglio Regionale ha approvato il provvedimento richiesta dalla riforma costituzionale del 2001. Tale provvedimento, il numero 137 dell'11 marzo 2002, che non prevedeva l'elezione diretta del Presidente della Regione, \u00e8 stata sottoposta a referendum il 29 settembre 2002, sempre per quanto previsto dalla legge costituzionale 2/2001. I partiti di centrosinistra erano contrari alla legge, mentre il centrodestra si mostrava pi\u00f9 incerto.\nIl no alla legge ha prevalso per 178.766 voti (pari al 73,06% dei voti validi espressi), contro 65.931 s\u00ec. Si sono recati al voto 251.000 elettori, con un'affluenza pari al 23,06% degli aventi diritto. Ci\u00f2 ha prodotto la non entrata in vigore della legge regionale e l'applicazione, per questa prima elezione, della norma transitoria, richiamata dalla legge costituzionale, che rimanda alla legge per l'elezione del Presidente e del Consiglio Regionale delle Regioni a statuto ordinario.\nTabella riepilogativa.\nI dati sul referendum sono qui riepilogati:\nNatura del sistema elettorale.\nIl sistema elettorale applicato per queste elezioni \u00e8 quello previsto per le Regioni a statuto ordinario (\"Legge Tatarella\"), che prevedono l'elezione diretta di Consiglio e Presidente.\nStrutturata su un turno unico di votazioni, pone in essere un sistema elettorale misto che attribuisce l'80% dei seggi consiliari con un meccanismo proporzionale con voto di preferenza, e il 20% con un metodo maggioritario plurinominale.\nLa scheda elettorale \u00e8 unica e comprende sia i candidati alla presidenza sia le liste provinciali. Ogni lista deve collegarsi ad un candidato presidente, e sono anche possibili coalizioni tra pi\u00f9 liste ed un unico candidato presidente. L'elettore pu\u00f2 esprimere due voti, uno per un candidato presidente ed uno per una lista provinciale, oppure solo un voto per un candidato presidente. Se l'elettore esprime solo un voto per una lista provinciale, un ulteriore voto viene attribuito automaticamente al candidato presidente ad essa collegato. \u00c8 ammesso il voto disgiunto, il cosiddetto \"panachage\": l'elettore pu\u00f2 indicare un candidato alla presidenza ma preferire una lista non a lui collegata.\nSono introdotti i \"listini\" regionali, cui vengono riservati di base un quinto dei seggi consiliari, che vengono allocati in modo maggioritario. Sono candidati alla Presidenza della Regione i capilista delle liste regionali. \u00c8 proclamato eletto Presidente della Regione il candidato capolista che ha conseguito il maggior numero di voti validi in ambito regionale, mentre tutti gli altri candidati del listino divengono consiglieri. Il Presidente della Regione fa parte del Consiglio regionale. La disposizione di cui al quattordicesimo comma dell'articolo 15 della legge 17 febbraio 1968, n.108, introdotto dal comma 2 dell'articolo 3 della legge 23 febbraio 1995, n.43, e la disposizione di cui al penultimo periodo del presente comma si applicano anche in deroga al numero dei consiglieri regionali stabilito dall'articolo 13 dello Statuto, come sostituito dal comma 1 del presente articolo.\n\u00c8 eletto alla carica di consigliere il candidato capolista alla carica di Presidente della Regione che ha conseguito un numero di voti validi immediatamente inferiore a quello del candidato proclamato eletto Presidente. L'Ufficio centrale regionale riserva, a tale fine, l'ultimo dei seggi eventualmente spettanti alle liste circoscrizionali collegate con il capolista della lista regionale, proclamato alla carica di consigliere, nell'ipotesi prevista al numero 3) del tredicesimo comma dell'articolo 15 della legge 17 febbraio 1968, n.108, introdotto dal comma 2 dell'articolo 3 della legge 23 febbraio 1995, n. 43; o altrimenti il seggio attribuito con il resto o con la cifra elettorale minore, tra quelli delle stesse liste, in sede di collegio unico regionale per la ripartizione dei seggi circoscrizionali residui. Qualora tutti i seggi spettanti alle liste collegate siano stati assegnati con quoziente intero in sede circoscrizionale, l'Ufficio centrale regionale procede all'attribuzione di un seggio aggiuntivo, del quale si deve tenere conto per la determinazione della conseguente quota percentuale di seggi spettanti alle liste di maggioranza in seno al Consiglio regionale.\nIn ogni circoscrizione, la suddivisione dei seggi fra le liste avviene col metodo \"Hagenbach-Bischoff\" dei quozienti interi, e i candidati sono dichiarati eletti nell'ordine delle preferenze ricevute. I voti residuati ed i seggi non assegnati passano tutti nel \"collegio unico regionale\", dove vengono ripartiti col metodo \"Hare\" dei quozienti interi e dei pi\u00f9 alti resti: gli scranni cos\u00ec ottenuti da ogni partito vengono immediatamente riportati a livello provinciale in base ai maggiori resti percentuali di ogni singola lista locale.\nIn merito al premio di maggioranza \u00e8 previsto quanto segue:\nA questa elezione continuano ad applicarsi, in via suppletiva ed in quanto compatibili con le disposizioni della legge 17 febbraio 1968, n. 108, e successive modificazioni, e della legge 23 febbraio 1995, n. 43, le disposizioni delle leggi della Regione Friuli-Venezia Giulia per l'elezione del Consiglio regionale, limitatamente alla disciplina dell'organizzazione amministrativa del procedimento elettorale e delle votazioni.\nModalit\u00e0 di voto.\nSi vota domenica, dalle 08:00 alle 22:00 e luned\u00ec dalle 07:00 alle 15:00, perci\u00f2, a differenza delle elezioni precedenti il voto \u00e8 concesso in due giorni.\nPrincipali avvenimenti.\nScelta della data.\nIl 18 marzo \u00e8 stato firmato il decreto del Presidente della Giunta Regionale in carica, guidata da Renzo Tondo, che fissa per l'8 e 9 giugno, la data delle elezioni. La Giunta ha deciso l'accorpamento delle elezioni per il rinnovo del Consiglio Regionale e l'elezione del Presidente con quelle per sette Consigli Comunali, tra cui Udine.\nComposizione degli schieramenti e delle candidature.\nCasa delle Libert\u00e0.\nLa Casa delle Libert\u00e0 ha candidato l'esponente della Lega Nord Alessandra Guerra, gi\u00e0 Presidente della Giunta Regionale, prima donna a ricevere tale incarico, tra il 1994 e il 1995. Questa candidatura ha trovato il sostegno dei partiti che avevano costituito la Casa delle Libert\u00e0 alle politiche che 2001, ovvero, oltre la Lega Nord, anche Forza Italia, Alleanza Nazionale e Unione dei Democratici Cristiani e di Centro.\nTale candidatura, proposta gi\u00e0 nel gennaio 2003 come autonoma, non ha trovato immediatamente l'appoggio del resto della coalizione, con Forza Italia che proponeva di candidare il Presidente uscente Renzo Tondo, oppure un terzo candidato da individuare.\nIl 26 febbraio la Guerra aveva anche annunciato la sua intenzione di ritirarsi dalla contesta elettorale, prima di diventare definitivamente la candidata della CdL.\nIntesa Democratica.\nIl centrosinistra ha candidato Riccardo Illy, deputato eletto nel collegio di Trieste 2 alle politiche del 2001, sostenuto sempre dal centrosinistra, e prima sindaco di Trieste per due mandati. Illy aveva legato la sua candidatura alla bocciatura tramite referendum della legge elettorale regionale del 2002.\nIlly ha ottenuto il sostegno, oltre che da Democratici di Sinistra, La Margherita, Partito dei Comunisti Italiani, Verdi, Unione Democratici per l'Europa, che gi\u00e0 facevano parte dell'Ulivo alle politiche del 2001, anche dal Partito della Rifondazione Comunista (che nel 2001 si era presentata solo al Senato e alla Camera nel proporzionale), dall'Italia dei Valori e dal Partito Pensionati (che nel 2001 erano presenti autonomamente sia alla Camera che al Senato). L'Udeur ha stretto un accordo col \"Partito Regionale\", guidato dall'ex sindaco di Pordenone Alvaro Cardin.\nLibert\u00e0 e Autonomia.\nGiuseppe Saro, deputato di Forza Italia, ha creato il movimento \"Libert\u00e0 e Autonomia per il Friuli-Venezia Giulia\", che ha ottenuto l'appoggio di esponenti del Nuovo PSI, del Partito Repubblicano Italiano e dei Radicali, in dissenso con la scelta del centrodestra di candidare Alessandra Guerra.\nI candidati alla presidenza.\nCandidature ammesse.\nI candidati alla presidenza del Friuli Venezia Giulia sono stati:\nCandidature escluse.\nDue candidati sono stati esclusi dalla competizione: Vittorio Sgarbi, sostenuto da \"Bell'Italia-SOS Italia\", per il ritardo nella presentazione degli incartamenti, e Roberto Visentin, presentato da \"Mitteleuropa\", per la discrepanza tra il numero di firme a sostegno e i relativi certificati elettorali.\nTra le liste sono state escluse quelle della Democrazia Cristiana di Angelo Sandri, in appoggio a Riccardo Illy, e il Movimento Friuli, che avrebbe sostenuto la candidatura di Alessandra Guerra.\nNumeri e costi delle elezioni.\nAffluenza.\nSono chiamati al voto 1.092.125 elettori. Si sono recati al voto 701.536 votanti, con un'affluenza del 64,24 %, contro il 64,80% delle regionali del 1998.\nIl comune nel quale l'affluenza \u00e8 stata pi\u00f9 elevata \u00e8 San Floriano del Collio (in Provincia di Gorizia), col 79,9%, mentre il comune con l'affluenza pi\u00f9 ridotta \u00e8 stato Drenchia col 27,5%, in Provincia di Udine. Tra i capoluoghi di provincia quello che ha registrato l'affluenza pi\u00f9 alta \u00e8 stato Udine, dove si rinnovava anche il Consiglio Comunale, col 70,3%, mentre quello con la pi\u00f9 bassa partecipazione al voto \u00e8 stato Trieste, col 60,0%.\nSchede bianche e nulle.\nLe schede bianche e nulle sono state 30.200, pari al 4,30% dei voti espressi.\nTabella Riepilogativa.\nI dati sull'affluenza sono qui riepilogati:\nAnalisi del voto.\nRapporto tra voto di lista e voto al presidente.\nRiccardo Illy ha prevalso su Alessandra Guerra per 66.510 voti, ovvero una differenza del 9,90%. A livello di liste, Intesa Democratica, che sosteneva Illy, ha ottenuto 16.796 voti in pi\u00f9 della coalizione che ha sostenuto la candidata della Casa delle Libert\u00e0 (differenza del 3,38%).\nIlly ha ottenuto quasi 200.00 voti in pi\u00f9 di quanto ottenuto dalla sua coalizione, mentre la Guerra ne ha ottenuti in pi\u00f9 solo 57.075. Saro ha ottenuto quasi 10.000 preferenze in pi\u00f9 di quanto ottenuto dall'unica lista che lo ha sostenuto.\nTrend di voto.\nLe elezioni hanno visto l'arretramento del centrodestra, che ha perso quasi l'8% con la Lega Nord, e pi\u00f9 del 1,6% con Alleanza Nazionale, calo solo in parte recuperato da Forza Italia e Unione dei Democratici Cristiani e di Centro (che sommano pi\u00f9 del 5% in pi\u00f9 rispetto al 1998).\nNel centrosinistra, al calo di Verdi e movimenti comunisti Rifondazione Comunista e Partito dei Comunisti Italiani, ha fatto da controaltare il leggero incremento dei Democratici di Sinistra, il pi\u00f9 sostanzioso avanzamento della Margherita (se confrontata con il risultato ottenuto dal Centro Popolare Riformatore nel 1998), e il quasi 11% ottenuto dalle altre liste che componevano la coalizione.\nAnalisi territoriale del voto.\nRiccardo Illy \u00e8 stato il candidato pi\u00f9 votato in tutte e 5 le circoscrizioni in cui \u00e8 diviso il territorio regionale. \u00c8 prevalso in maniera ampia a Trieste e Gorizia, mentre in maniera pi\u00f9 ridotta a Udine e Tolmezzo, e per meno di 100 voti a Pordenone. Il terzo candidato, Giuseppe Saro, ha ottenuto le percentuali pi\u00f9 alte di consensi a Udine (oltre il 5%) e a Tolmezzo (oltre il 6%).\nA livello di voto di lista il centrosinistra ha vinto nelle circoscrizioni di Trieste, Gorizia, e, per soli 10 voti, a Tolmezzo. Il centrodestra \u00e8 risultata la coalizione maggiormente scelta nelle circoscrizioni di Udine e Pordenone: in quest'ultima ha superato il 51% dei suffragi.\nEsito delle elezioni.\nIn relazione all'esito delle elezioni il 14 giugno 2003 Riccardo Illy, candidato di Intesa Democratica, \u00e8 stato proclamato Presidente del Friuli-Venezia Giulia, il primo eletto direttamente, dalla Corte d'Appello di Trieste.\nLa sua giunta \u00e8 composta da 10 assessori, con Gianfranco Moretton, esponente della Margherita, nominato quale vicepresidente. Il 1\u00ba luglio dello stesso anno Alessandro Tesini, dei Democratici di Sinistra \u00e8 eletto Presidente del Consiglio Regionale.\nIl 12 febbraio 2008 Riccardo Illy ha comunicato le proprie dimissioni: tali dimissioni determinano di diritto lo scioglimento anticipato del Consiglio regionale, a decorrere dalla data della loro comunicazione al Consiglio.\nLo scioglimento anticipato ha determinato inoltre l'obbligo per il Presidente di indire le nuove elezioni. Lo statuto regionale prevede che il decreto di indizione debba essere pubblicato non oltre il 45\u00ba giorno antecedente alla data stabilita per le elezioni.\nLo stesso giorno in cui \u00e8 cessata la legislatura, la Giunta regionale, con deliberazione n. 419, ha fissato la data delle elezioni del nuovo Consiglio e del Presidente della Regione, per domenica 13 aprile e luned\u00ec 14 aprile 2008, in contemporanea con le elezioni politiche.\nTabella riepilogativa.\nPartiti:\nComposizione di Governo:"}
{"id": "919935", "revid": "767487", "url": "https://it.wikipedia.org/wiki?curid=919935", "title": "Soldiers Under Command", "text": "Soldiers Under Command \u00e8 il secondo album in studio degli Stryper, pubblicato nel 1985 per la Enigma Records."}
{"id": "919936", "revid": "1714743", "url": "https://it.wikipedia.org/wiki?curid=919936", "title": "Bosone d'Arles", "text": "Origine.\nFiglio secondogenito del conte di Arles, Tebaldo (ca 860-895) e di Berta di Lotaringia (863-925), figlia terzogenita del re di Lotaringia Lotario II e della seconda moglie, Waldrada (scomunicata in quanto considerata concubina, da papa Nicola I), quindi nipote dell'imperatore Lotario I. Tebaldo d'Arles era l'unico figlio del marchese della Borgogna Transgiurana e abate laico di San Maurizio d'Agauno e dell'Abbazia di Lobbes, Uberto del Vallese (?-866, come ci confermano gli \"Annales Vedastini\", mentre della madre non si conoscono n\u00e9 il nome n\u00e9 gli ascendenti.\nBiografia.\nSua madre, Berta, rimasta vedova, tra l'887 e l'895, tra l'895 e l'898, spos\u00f2, in seconde nozze, il marchese di Toscana, Adalberto II Ricco(875-915), figlio del marchese Adalberto I e di Richilde di Spoleto.Berta intervenne spesso nelle vicende e negli affari del regno d'Italia cosa che influenzer\u00e0 la vita futura di Bosone.\nAll'inizio del X secolo, Bosone si spos\u00f2 con una donna di cui non si conoscono n\u00e9 il nome n\u00e9 gli ascendenti.\nNel 911, dopo che suo fratello, Ugo era stato nominato marchese di Provenza, dal re di Provenza ed imperatore (solo titolare), Ludovico il Cieco, ottenne il titolo di conte di Avignone; poi, nel 912, Bosone si spos\u00f2, in seconde nozze, con Willa, figlia del re di Borgogna Rodolfo I e di Willa di Provenza, figlia del re di Provenza Bosone e della sua prima moglie di cui non si conoscono n\u00e9 generalit\u00e0 n\u00e9 ascendenti (l'esistenza di questa moglie \u00e8 confermata dagli Annales Fuldenses, che affermano che il conte di Provenza, Bosone, avvelen\u00f2 la (prima) moglie e non (come erroneamente da alcuni viene sostenuto) di Ermengarda d'Italia, figlia dell'imperatore Luigi il Giovane e di Engelberga d'Alsazia.\nNel 926 successe al fratello Ugo nel titolo di duca d'Arles e, sempre, nel 926, quando il fratello Ugo divenne re d'Italia, lo rilev\u00f2 come governatore (reggente del regno) della Provenza.\nNel 931, secondo il cronista Liutprando, influenzato dalla moglie di Bosone, Willa, Ugo destitu\u00ec il marchese di Toscana, il fratellastro Lamberto, che fu esautorato e fatto accecare e Bosone divenne marchese di Toscana.Nello stesso anno lasci\u00f2 l'incarico di reggente della Provenza al genero Bosone di Borgogna (895-935) (figlio di Riccardo il Giustiziere e fratello del re di Francia Rodolfo), che lo manterr\u00e0 sino al 933, quando la Provenza passer\u00e0 al re di Borgogna Transgiurana Rodolfo II di Borgogna.\nNel 936, sempre secondo Liutprando, l'ambizione sfrenata di Willa spinse Bosone a ribellarsi al fratello Ugo. Willa fu inviata in Borgogna, presso la famiglia d'origine, mentre Bosone fu destituito e fatto arrestare dal fratello Ugo, che, nel 937 fu sostituito come marchese di Toscana, dal nipote Uberto.\nDi Bosone non si conosce la data esatta della morte.\nDiscendenza.\nBosone dalla prima moglie ebbe un figlio:\nBosone da Willa ebbe quattro figlie:"}
{"id": "919938", "revid": "767487", "url": "https://it.wikipedia.org/wiki?curid=919938", "title": "Danger Danger", "text": "I Danger Danger sono un gruppo musicale di genere pop metal formatosi nel Queens a New York nel 1987. Raggiungendo un moderato successo con i primi due album \"Danger Danger\" (1989) e \"Screw It!\" (1991), la band presto si ritir\u00f2 dalla scena per problemi legali, cambi di formazione ed il sorgere della scena grunge.\nStoria.\nIl bassista Bruno Ravel fu per un breve tempo membro dei White Lion prima che la band ottenesse un contratto con la Atlantic Records sostituendolo con James Lomenzo. Egli lasci\u00f2 la band poich\u00e9 credeva di non avere capacit\u00e0 nel contribuire al \"songwriting\". Ravel si spost\u00f2 poi nella band Talas a sostituzione di Billy Sheehan. Sfortunatamente, durante il periodo di militanza nella band, Ravel indoss\u00f2 una maglietta datagli da un fan durante un loro concerto con la scritta \"Billy Who?\" (\"Billy Chi?\"). Sheehan venne a sapere del fatto ed offeso, imped\u00ec ai Talas di pubblicare altro materiale. La band cos\u00ec si sciolse. Ravel, dopo aver collaborato per un breve periodo col cantante Joe Lynn Turner, decise di mettere in piedi una band con un suo vecchio amico del Queens, il batterista Steve West. I due reclutarono il tastierista Kasey Smith ed il cantante Mike Pont; questa formazione diede vita alla cover band \"Hotshot\" nel 1983. Nel 1986 la formazione era composta da Mike Pont alla voce, Tony Rey Bruno alla chitarra, il bassista Bruno Ravel, il tastierista Al Greenwood (Foreigner) con Chuck Bonfante alla batteria.\nNel 1987, cambiarono formazione e nome. Tony Rey Bruno e Chuck Bonfante fondarono i Saraya, mentre Mike Pont e Ravel fondarono i Danger Danger nello stesso anno arruolando West alla batteria e l'ex Talas Al Pitrelli alla chitarra. Questa formazione dur\u00f2 solo per un breve periodo. Infatti Pont si sposter\u00e0 a Los Angeles per formare la band The Gangsters of Love, cos\u00ec Ravel, West e Smith reclutarono Ted Poley nel ruolo di frontman. Durante le audizioni per un nuovo chitarrista, si present\u00f2 anche un certo Jeff Young ex chitarrista dei Megadeth, ma infine non verr\u00e0 arruolato. Non pass\u00f2 molto tempo che il gruppo venne scoperto da Lennie Petze della Epic Records. Petze, talent scout che aveva gi\u00e0 scoperto altri grandi band del calibro di Boston, Cyndi Lauper e Aldo Nova, tra gli altri, fece firmare al gruppo un accordo con la Imagine Records.\nNel 1989 passarono alla pubblicazione del debutto omonimo \"Danger Danger\", che presto ottenne il disco d'oro. Per le registrazioni dell'album parteciparono sia il chitarrista Tony Rey Bruno che il texano Andy Timmons; quest'ultimo dopo le audizioni rimarr\u00e0 come membro a tempo indeterminato. A seguito dell'uscita dell'album, i Danger Danger si esibiranno al fianco di grandi nomi come Kiss, Alice Cooper, Extreme, Warrant e Faster Pussycat. Grazie ai tour, le radio e l'esposizione a MTV, il loro disco vendette 500.000 copie negli Stati Uniti grazie ai singoli estratti \"\"Naughty Naughty\" e \"Bang Bang\"\". Quest'ultimo brano venne usato come sigla per lo spot del programma \"Headbanger's Ball\" su MTV. Pare inoltre che Bruno Ravel e Steve West parteciparono, assieme a C.C. DeVille dei Poison e la cantante Fiona, al disco \"Cherry Pie\" dei Warrant nel 1990, tuttavia i membri dei Danger Danger non vennero accreditati.\nIl secondo album \"Screw It!\", venne registrato con il produttore tedesco Erwin Musper nel 1991. L'intro \"Ginger Snaps\" vedeva la partecipazione della pornostar americana Ginger Lynn, mentre altri ospiti presenti nel ruolo di coristi erano Gary Cherone, Nuno Bettencourt e Pat Badger degli Extreme. Dal disco vennero estratte le hit di successo \"Monkey Business\" e \"I Still Think About You\"\". Venne poi intrapreso un altro tour con i Kiss, questa volta in Europa, ed un secondo tour in sold out in Giappone nel ruolo di \"headliner\", che consolid\u00f2 la popolarit\u00e0 del quintetto anche all'estero. Dopo aver partecipato a una serie di concerti nei club britannici, grazie alla popolarit\u00e0 ottenuta ad un concerto al London Astoria di Londra, la band insistette per supportare i Kiss nel loro tour europeo del 1992 dopo che gli Slaughter avevano declinato l'invito, tuttavia il gruppo venne respinto. Da questo periodo cominci\u00f2 il declino della band.\nIl declino.\nNell'inverno del 1993 si iniziarono le sessioni del terzo album per la Sony, dal titolo di \"Cockroach\". Eccezionalmente partecip\u00f2 al disco anche il chitarrista Reb Beach dei Winger, che suon\u00f2 assieme a Timmons nel brano \"\"Still Kickin'\". Al termine delle sessioni, il leader Ted Poley decise di abbandonare la band, e l'uscita dell'album venne cancellata. L'ex frontman fond\u00f2 i Bone Machine, realizzando una serie di lavori iniziando dal 1994 con l'album \"Dogs\", e successivamente fondando una band chiamata Melodica. Nel Natale 1994, sotto il nome di Ted Poley, il cantante lanci\u00f2 il singolo \"A Letter to Santa (from a Horny 12 yr. Old Boy)\"\". Con il reclutamento del frontman canadese Paul Laine che aveva in precedenza pubblicato l'album solista \"Stick It in Your Ear\" per la Elektra Records, i Danger Danger ri-registrarono le parti vocali del terzo album. Poley non reag\u00ec positivamente e fece causa alla band impedendo di far pubblicare l'album senza la sua voce. Questo fatto fece perdere all'etichetta l'interesse per il gruppo, cos\u00ec sciolse il contratto. Naturalmente, entrambe le versioni dell'album \"Cockroach\" vennero poi fatte circolare non ufficialmente nel mercato dai fans della band (l'album venne poi stampato ufficialmente nel 2001).\nLasciatisi alle spalle i processi legali relativi all'album, il chitarrista Andy Timmons abbandon\u00f2 il progetto a causa dell'incertezza sulla pubblicazione di \"Cockroach\", e intraprese la carriera solista. La band rimase cos\u00ec composta dai tre membri Ravel, West e Laine, che decisero di registrare un nuovo album intitolato \"Dawn\", pubblicato nel 1995. Il disco si distaccava completamente dal pop metal degli esordi, indirizzandosi sul genere pi\u00f9 in voga in quel periodo, il grunge. In occasione dei tour dell'album venne reclutato il bassista Scott Brown.\nLa ripresa.\nIn seguito trovarono un accordo con l'etichetta tedesca MTM Music per una nuova realizzazione nel tardo 1997. Questo nuovo lavoro intitolato \"Four the Hard Way\" vedeva la formazione composta da Laine, Ravel e West ed il ritorno di Timmons e Kasey Smith per registrare l'album ch esegner\u00e0 il ritorno alle vecchie sonorit\u00e0 che avevano reso famoso il gruppo. Il disco era composto da nuove tracce e in aggiunta alcuni brani ri-registrati che originariamente avrebbero dovuto comporre l'album \"Cockroach\". \"Four the Hard Way\" venne ben accolto dalla critica del settore ricevendo ottime recensioni in tutto il mondo, e venendo definito come un classico del genere. Verso la fine dell'anno la band suon\u00f2 in Europa in apertura ai riformati UFO, ma fallirono nel suonare in Gran Bretagna, paese europeo dove il gruppo avrebbe sicuramente ottenuto pi\u00f9 popolarit\u00e0. Suonando per 45 minuti, il trio Laine, West e Ravel, aggiunse il chitarrista Tony Bruno.\nRavel form\u00f2 parallelamente la superband Westworld nel 1999 assieme al frontman dei TNT Tony Harnell, il chitarrista dei Riot Mark Reale e l'ex-batterista dei Blue \u00d6yster Cult e Rainbow John O'Reilly. Il 2001 vede i Danger Danger ancora uniti per promuovere il nuovo album \"The Return of the Great Gildersleeves\", anche questo ben accolto dai fans e critica. Paul Laine e il chitarrista Chris Matheson formarono gli Shugaazer nel 2002. Il sito ufficiale sorprese i fans quando venne finalmente annunciata la pubblicazione dell'album \"Cockroach\". La particolarit\u00e0 fu che questo presentava due dischi, con le versioni di entrambi i cantanti, Ted Poley e Paul Laine ciascuno su un CD. Venne da molti definito il miglior lavoro del gruppo. Nel 2002 VH1 incluse i Danger Danger nella classifica \"Top 40 Hairbands of All Time\" alla posizione n\u00b0 25. Pi\u00f9 tardi quell'anno, il loro brano \"Naughty Naughty Xmas\" nel film natalizio della Disney \"Che fine ha fatto Santa Clause?\" (titolo originale \"The Santa Clause 2\").\nDurante il 2003 venne realizzato il disco \"Rare Cuts\", una raccolta che includeva tracce irrealizzate e rare. A seguito del successo dell'album, e la registrazione del nuovo album dal vivo \"Live and Nude\" con Rob Marcello alla chitarra, la band torn\u00f2 trionfalmente nel Regno Unito (dopo 10 anni di assenza) e poi in Spagna. Verso la fine dell'anno vede la luce la compilation \"We Wish You a Hairy Christmas\", una collezione di brani natalizi suonati da diverse \"hair band\" degli anni 80, in cui i Danger Danger parteciparono sempre con la traccia \"\"Naughty Naughty Xmas\".\nTed Poley ritorn\u00f2 nella formazione dei Danger Danger nel marzo 2004 e la band annunci\u00f2 la partecipazione allo Sweden Rock Festival. Nell'aprile suonarono nel loro paese per la prima volta dopo un decennio, oltre a esibirsi in Europa, Brasile, Canada. Nel 2007 la band partecipa ad una compilation natalizia intitolata \"Monster Ballads Christmas\" con lo stesso brano \"\"Naughty Naughty Xmas\", assieme a molte altre hair metal band tra cui Skid Row, Winger, Twisted Sister, Dokken, Stryper e molti altri. Nel 2008 i Danger Danger suonano al Firefest di Nottingham, durante il quale Ted Poley cedette il microfono a Paul Laine per una parte dell'esibizione (questo aveva suonato al medesimo festival la giornata precedente con l'aiuto di Bruno Ravel e Rob Marcello).\nNel 2009 viene annunciata la pubblicazione del settimo album \"Revolve\", prevista in settembre per l'etichetta italiana Frontiers Records.\nNel 2014 la band si riunisce con tutta la storica formazione, compresi Andy Timmons e Kasey Smith, per suonare al firefest, i fans sperano in un nuovo progetto discografico ma la cosa non vedr\u00e0 mai la luce. \nNel 2016 Bruno Ravel, Rob Marcello e Paul Laine danno vita a un progetto parallelo denominato \"The Defiants\"."}
{"id": "919945", "revid": "123062365", "url": "https://it.wikipedia.org/wiki?curid=919945", "title": "Maurizio Zaccaro", "text": "Biografia.\nNel 1992 vince il David di Donatello per il miglior regista esordiente con il film \"Dove comincia la notte\" e il premio Solinas per la sceneggiatura di \"L'Articolo 2\". Ottiene cinque nomination e un David di Donatello con \"Il carniere\" (1997) e \"Un uomo perbene\" (1999).\nDal 2000 al 2011 ha diretto anche diverse fiction e documentari, fra i quali \"Il Piccolo\", \"Un foglio bianco\", \"Adelante Petroleros - L'oro nero dell'Ecuador\", \"La felicit\u00e0 umana\", tutti presentati a diversi festival.\nNel 2017 pubblica per Maggioli Editore il suo primo romanzo: \"Bleu\".\nNel 2018 realizza il film \"Nour\", tratto dal libro \"Lacrime di sale\" scritto da Pietro Bartolo, medico di Lampedusa.\nNel 2020 pubblica per Vallecchi Editore di Firenze \"La scelta - L'amicizia, il cinema, gli anni con Ermanno Olmi\"."}
{"id": "919947", "revid": "767487", "url": "https://it.wikipedia.org/wiki?curid=919947", "title": "To Hell with the Devil", "text": "To Hell with the Devil \u00e8 il terzo album in studio registrato e pubblicato dalla band christian metal statunitense Stryper, nel 1986."}
{"id": "919950", "revid": "116774", "url": "https://it.wikipedia.org/wiki?curid=919950", "title": "Tzipora Livni", "text": ""}
{"id": "919951", "revid": "88740", "url": "https://it.wikipedia.org/wiki?curid=919951", "title": "Francesco Bartolozzi", "text": "Biografia.\nFiglio del maestro orafo Gaetano Bartolozzi, a nove anni gi\u00e0 sapeva disegnare e conosceva i primi rudimenti della tecnica dell'acquaforte e dell'incisione. La sua prima opera, un'effigie di Sant'Antonio, realizzata ad appena dieci anni, fu considerata un prodigio. Poco pi\u00f9 che adolescente frequent\u00f2 e si form\u00f2 all'Accademia di belle arti di Firenze, con i maestri Giovanni Domenico Ferretti, detto \"L'Imola\", e Ignazio Hugford, apprezzando principalmente lo studio delle tecniche incisorie. In collaborazione con Hugford realizz\u00f2 la raccolta \"I Cento Pensieri\" del pittore fiorentino Anton Domenico Gabbiani.\nPer perfezionarsi si trasfer\u00ec a Venezia dove, dal 1748 al 1754, oper\u00f2 nella prestigiosa bottega di Joseph Wagner (Thalendorf 1706\u2013 Venezia 1786). In questa calcografia, tra le pi\u00f9 importanti d'Europa e frequentata dai maggiori acquafortisti veneti di quei tempi (Giambattista Brustolon, Giovanni Volpato, Cristoforo Dall'Acqua, Antonio Baratti, Domenico Bernardo Zilotti e Giovanni Battista Piranesi), perfezion\u00f2 la sua tecnica e ampli\u00f2 le sue conoscenze pratiche e teoriche, in particolare sull'uso congiunto dell'acquaforte e del bulino. In diverse sue stampe di questo periodo compare infatti la scritta: \u00abF. Bartolozzi incid. appo J. Wagner\u00bb.\nWagner lo impegn\u00f2 soprattutto ad incidere ad acquaforte alcuni paesaggi tratti dai lavori di Marco Ricci e da Francesco Zuccarelli. Bartolozzi pubblic\u00f2 alcune di quelle stampe che divennero celebri, principalmente a Milano e a Firenze. Gli stampatori cominciarono a gareggiare, per aggiudicarsi le sue vignette e i suoi frontespizi, da inserire nelle opere a stampa che pubblicavano. Anche i mercanti di stampe si interessarono al suo lavoro, cercando di ottenere qualche sua stampa, da annoverare nei loro cataloghi o nelle loro collezioni.\nNel 1756 Bartolozzi si trasfer\u00ec a Roma, per entrare alla Calcografia Camerale, un laboratorio poligrafico istituito nel 1738 da papa Clemente XII. Fra le incisioni romane eseguite dall'artista si ricordano particolarmente la serie di ritratti per le \"Vite\" del Vasari, le incisioni dagli affreschi del Domenichino a Grottaferrata (1756-1757) e il \"Ritratto di Domenico Lazzaroni\". \nPoi ritorn\u00f2 a Venezia nel 1760, dove riprese la collaborazione con Wagner, ma si dedic\u00f2 anche alla produzione di incisioni proprie, come la serie dedicata al Guercino. Lavor\u00f2 anche per la tipografia Albrizzi ed \u00e8 qui che, insieme a Giovanni Battista Piazzetta e a Felicita Sartori, illustr\u00f2 il famoso \"Tasso del Piazzetta\".\nNel 1764 Richard Dalton, libraio di re Giorgio III, lo convinse a trasferirsi a Londra, facendogli conferire il titolo di \"Engraver to the King\". Francesco Bartolozzi entr\u00f2 a far parte della Incorporated Society of Artist e ricevette anche il titolo di \"Royal Academician\", poich\u00e9 fu tra i fondatori della Royal Academy of Arts, nel 1768. \nNegli oltre 40 anni di soggiorno londinese Bartolozzi produsse pi\u00f9 di 2.000 tavole, quasi tutte con la tecnica del \"gesso rosso\", un composto di caolino ed ematite inventato in quegli anni in Francia, ma portato alla ribalta ed elevato al livello di arte proprio da Bartolozzi. Non a caso i suoi allievi lo chiamavano \"god of drawing\", il dio del disegno. Tra le opere pi\u00f9 famose del periodo inglese: le illustrazioni del \"Paradiso perduto\" di John Milton, numerose riproduzioni dei quadri di Sir Joshua Reynolds e ancora il \"Royal Academy Diploma\", \"The Marlborough Gems\", e le \"Illustrations to Shakespeare\", su disegno di Giovanni Battista Cipriani.\nNel 1802 Bartolozzi, ormai settantacinquenne, si spost\u00f2 a Lisbona, dove fu investito cavaliere e and\u00f2 a dirigere l'Aula de Gravura, presso l'Academia de Lisboa fino al 1815, anno della sua morte."}
{"id": "919953", "revid": "767487", "url": "https://it.wikipedia.org/wiki?curid=919953", "title": "In God We Trust (Stryper)", "text": "In God We Trust \u00e8 il quarto album in studio registrato e pubblicato dalla band christian metal statunitense Stryper, nel 1988."}
{"id": "919954", "revid": "648716", "url": "https://it.wikipedia.org/wiki?curid=919954", "title": "Floralia", "text": "I Floralia o Ludi Florales erano giochi celebrati nell'antica Roma per onorare la dea Flora. Dedicati alla dea protettrice dei boccioli, la prima celebrazione dei giochi risale al 238 a.C., con la dedica del santuario del Circo, ad opera degli edili plebei come responso della consultazione dei Libri sibillini a causa di una carestia (secondo Velleio Patercolo l'anno \u00e8 il 241 a.C.). Vennero poi abbandonati, finch\u00e9 nel 173 a.C., in occasione di una carestia, vennero nuovamente ripresi. Venivano celebrati dal 28 aprile (o 30 aprile) al 3 maggio, con cerimonie sfrenate e orgiastiche di tema pastorale. Durante questa festa era ammessa una maggior lascivia, con profusione di scherzi e grandi bevute.\nNei primi cinque giorni si eseguivano i \"ludi scaenici\" (rappresentazioni teatrali) e nell'ultimo giochi del Circo.\nLe donne erano vestite con colori sgargianti, mentre gli uomini decoravano il capo di ghirlande di fiori. Le attrici delle rappresentazioni di mimo si spogliavano dietro richiesta degli spettatori facendo la nudatio mimarum. Dopo le rappresentazioni teatrali, le celebrazioni si trasferivano al Circo Massimo: qui si dava la caccia ad animali domestici come capre e lepri, secondo Ovidio per analogia con i campi coltivati protetti da Flora, ma Varrone sottolinea come gli animali cacciati in questa occasione fossero erbivori. Infine semi venivano sparsi in offerta propiziatoria.\nLa festivit\u00e0 venne confermata da Gaio Giulio Cesare in occasione della sua riforma del calendario.\nIl carattere licenzioso dei Floralia, con l'esibizione delle prostitute che si denudano a teatro fra gli schiamazzi del pubblico, indicherebbe nella mentalit\u00e0 politeista romana-italica un legame metafisico tra la sessualit\u00e0 umana e la fertilit\u00e0 vegetale, per cui stimolando l'una attraverso il rituale sacro, si stimolerebbe anche l'altra."}
{"id": "919956", "revid": "767487", "url": "https://it.wikipedia.org/wiki?curid=919956", "title": "Diadectes", "text": "Il diadecte (gen. Diadectes) \u00e8 un tetrapode estinto, appartenente ai rettiliomorfi. Visse nel Permiano inferiore (Cisuraliano, circa 290 - 272 milioni di anni fa) e i suoi resti fossili sono stati ritrovati in Nordamerica. \u00c8 stato uno dei primi tetrapodi erbivori, e uno dei primi animali terrestri a raggiungere una grande taglia.\nDescrizione.\n\"Diadectes\" era un animale dalla corporatura massiccia, che misurava da 1,5 a 3 metri di lunghezza. Il cranio era dotato di ossa spesse, le vertebre e le costole erano pesanti, i cinti pettorale e pelvico erano massicci e le zampe erano corte e robuste. La natura delle zampe e delle vertebre indica chiaramente che \"Diadectes\" era un animale terrestre.\nQuesto animale possedeva alcune caratteristiche dei rettili e altre degli anfibi: in generale, la costruzione dello scheletro richiamava quella dei rettili, mentre il cranio era pi\u00f9 primitivo e assomigliava a quello dei seymouriamorfi.\nTra le varie caratteristiche primitive, \"Diadectes\" possedeva una grande incisura otica (una caratteristica ritrovata in tutti i labirintodonti ma non nei rettili), con un timpano ossificato. Allo stesso tempo, i suoi denti mostravano avanzate specializzazioni per una dieta erbivora non note in alcun altro animale terrestre del Permiano inferiore. Gli otto denti frontali erano spatolati e a forma di piolo, e servivano da incisivi per strappare una gran quantit\u00e0 di vegetazione. I larghi denti smussati della regione delle guance mostravano una notevole usura, e avevano la funzione di molari che trituravano il cibo. \"Diadectes\" era inoltre dotato di un palato secondario parziale, che gli permetteva di masticare il cibo e di respirare nello stesso momento (una caratteristica che nemmeno rettili molto pi\u00f9 avanzati possedevano). \nPaleobiologia.\nLe caratteristiche dentarie di \"Diadectes\" erano probabilmente adattamenti a una dieta erbivora a base di materiale altamente fibroso, e simili tratti si svilupparono indipendentemente in vari gruppi di rettili. Molte delle caratteristiche rettiliane dello scheletro postcranico sono legate alla necessit\u00e0 di sollevare il pesante corpo, e potrebbero essersi evolute indipendentemente in \"Diadectes\" e nei suoi parenti rispetto ai rettili. Anche se molto simili, queste caratteristiche potrebbero quindi essere analoghe e non omologhe a quelle di altri amnioti arcaici come i pelicosauri e i pareiasauri, dal momento che i primi rettili si svilupparono da piccoli animali abitatori di paludi come \"Casineria\" e \"Westlothiana\". \nClassificazione.\nLe prime scoperte.\n\"Diadectes\" venne descritto per la prima volta nel 1878 da Edward Drinker Cope; la descrizione della specie tipo Diadectes sideropelicus si basava su una parte di mandibola (nota con il numero di catalogo AMNH 4360) rinvenuta in strati del Permiano inferiore in Texas. Cope not\u00f2 i denti dotati di corone corte e molto compresse, il cui lungo asse era trasverso rispetto a quello delle mascelle. Questa caratteristica fu alla base del nome \"Diadectes\", \"colui che morde di traverso\" (dal greco \"dia\", \"di traverso\", e \"dektes\", \"quello che morde\"). Cope descrisse l'animale come una forma erbivora. L'epiteto specifico, \"sideropelicus\" (dal greco \"sideros\", \"ferro\", e \"pelos\", \"argilla\") si riferisce ai letti fossiliferi di Wichita in Texas, dove fu rinvenuto il fossile. In seguito vennero ritrovati numerosi fossili di \"Diadectes\" in varie zone del Nordamerica, specialmente nei Red Beds del Texas. \nSono state attribuite numerose specie a \"Diadectes\", anche se molte di queste sono poi state considerate sinonimi. Similmente, molti generi di diadectidi descritti in seguito sono stati riconsiderati come sinonimi di \"Diadectes\". Uno di questi, Nothodon (\"falso dente\"), venne descritto da Othniel Charles Marsh cinque giorni prima che il genere \"Diadectes\" venisse pubblicato dal suo rivale Edward Drinker Cope. Nonostante ci\u00f2, nel 1921 Case pose in sinonimia i due nomi e consider\u00f2 \"Diadectes\" come genere valido. Questa classificazione venne seguita da molti altri paleontologi, anche se ci\u00f2 viola le regole di nomenclatura biologica.\nFilogenesi.\nUn'analisi filogenetica di \"Diadectes\" e dei diadectidi fu presentata da una tesi non pubblicata di Richard Kissel nel 2010. Analisi filogenetiche precedenti avevano dimostrato che la specie europea \"Diadectes absitus\" era effettivamente pi\u00f9 basale delle altre specie di \"Diadectes\", al di fuori del clade pi\u00f9 derivato. In queste analisi, il diadectide \"Diasparactus zenos\" era pi\u00f9 strettamente imparentato alle altre specie di \"Diadectes\" rispetto a \"D. absitus\", rendendo cos\u00ec il genere \"Diadectes\" parafiletico. Kissel riconobbe questa parafilia nella sua analisi e propose il nuovo genere \"Silvadectes\" per \"D. absitus\". In ogni caso, secondo il Codice Internazionale di Nomenclatura Zoologica (ICZN), un nome presentato in una tesi inizialmente non pubblicata come quella di Kissel non \u00e8 un nome valido. Il nome \"Silvadectes\", quindi, \u00e8 considerato attualmente non valido scientificamente.\nEcco la classificazione dei diadectidi secondo Kissel (2010):"}
{"id": "919960", "revid": "287204", "url": "https://it.wikipedia.org/wiki?curid=919960", "title": "Saturn INT-21", "text": "Il Saturn INT-21 sarebbe stato un razzo lanciatore americano a due stadi derivato dal Saturn V, con il quale \u00e8 comunemente confuso. La differenza sostanziale \u00e8 che l'instrument unit (che sovrintendeva alla rotta del razzo) era piazzata in cima al secondo stadio del missile, anzich\u00e9 al terzo (il S-IVB) che completava il Saturn V \"classico\", per permettere di inserire in orbita un payload indipendentemente dalla presenza del terzo stadio. Sostanzialmente, il missile Saturn INT-21 non ha mai volato, ma un missile molto simile \u00e8 stato comunque lanciato: esso portava la stazione spaziale Skylab. Effettu\u00f2 soltanto un volo, il 14 maggio 1973, per portare appunto in orbita la stazione spaziale Skylab. L'instrument unit per\u00f2 era montata sullo Skylab anzich\u00e9 sul secondo stadio: di fatto, era un normale Saturn V con il terzo stadio non propulsivo ma trasformato in laboratorio spaziale. L'intenzione era quella di utilizzarlo anche per alcuni voli del Programma Apollo, nonch\u00e9 per il lancio di altre stazioni spaziali americane come lo Skylab-B, il S-IVB Dry Workshop, e il S-II Wet Workshop."}
{"id": "919962", "revid": "461628", "url": "https://it.wikipedia.org/wiki?curid=919962", "title": "Mascioni", "text": "La Mascioni, fondata come Fabbrica d'organi Mascioni, \u00e8 una ditta che produce e restaura organi a canne con sede ad Azzio (VA).\nStoria.\nNata da una famiglia di lunga tradizione organaria, l'azienda fu fondata da Giacomo Mascioni nel 1829, ma trasse origine dall'esperienza di due fratelli conventuali, Pasquale e Giuseppe Mascioni, che si trasferirono a Cuvio, in Valcuvia, dopo la soppressione napoleonica degli ordini religiosi, avvenuta nel 1803. I due religiosi suggerirono al nipote Giacomo di costruire organi: dopo un periodo da apprendista a Varese, Giacomo fond\u00f2 l'azienda a Comacchio di Cuvio e inizi\u00f2 a lavorare su committenze provenienti dalla provincia di Varese e dal Canton Ticino, in Svizzera.\nSotto la guida di Vincenzo, nipote di Giacomo, e del figlio Ernesto, nei primi decenni del Novecento, la Ditta crebbe d'importanza raggiungendo livelli tecnici d'avanguardia e notoriet\u00e0 mondiale.\nAttualmente la ditta \u00e8 condotta dal figlio di Ernesto (Eugenio) e dai nipoti (Andrea, Giorgio e Maria Teresa).\nDal 1829 l'azienda ha realizzato oltre organi.\nPrincipali realizzazioni.\nL'organo del Duomo di Milano.\nDa notare in particolare la realizzazione del grandioso organo del Duomo di Milano, costruito con la Tamburini di Crema nel 1937-38 su commissione di Benito Mussolini. Nel chiederne la costruzione per donarlo al Duomo, Mussolini chiese che l'organo fosse realizzato con materiali autarchici e dai principali \"organari\" italiani. All'impresa parteciparono da principio tre aziende, le due citate e Balbiani-Vegezzi-Bossi di Milano. Questi ultimi, tuttavia, rinunciarono all'incarico ritenendo poco professionale che su un organo cos\u00ec imponente fossero utilizzate tecniche eterogenee. L'organo, ospitato dal transetto del Duomo, era dotato di 5 manuali, 2 consolle, 180 registri sonori, canne e sette corpi. Nel 1970, nel corso del restauro del Duomo, l'organo fu smontato e fra il 1984 e il 1986 fu rimontato dalla sola ditta Tamburini che lo ha raggruppato in quattro corpi nell'abside e unendo l'organo corale utilizzato durante i lavori. Attualmente l'organo \u00e8 controllato da due consolle maggiori (una a 5 manuali collocata sull'altare, l'altra a 3 manuali che controlla solo l'organo corale e il grande organo (le due casse antiche). L'organo corale pu\u00f2 essere utilizzato anche da solo in quanto dotato di consolle a trasmissione meccanica totalmente indipendente. \u00c8 possibile inoltre controllare parzialmente l'organo dalle due consolle sugli organi antichi e dall'organo corale.\nL'Organo maggiore dell'Abbazia di Montecassino.\nNel 1953 gli fu commissionata su progetto fonico dello stesso Mascioni, del prof. Ferruccio Vignanelli e del rev. De Sario, la realizzazione dell'organo maggiore, e il restauro nel 1957 dell'organo del Coro interno del Monastero.\nRealizzazioni.\nDi seguito si trova un elenco parziale delle opere nuove."}
{"id": "919963", "revid": "3831", "url": "https://it.wikipedia.org/wiki?curid=919963", "title": "Contrada la Madonnina", "text": ""}
{"id": "919966", "revid": "125355920", "url": "https://it.wikipedia.org/wiki?curid=919966", "title": "Black Metal Inner Circle", "text": "Black Metal Inner Circle (in inglese: \"cerchia interna del black metal\") \u00e8 il nome con il quale viene identificato un gruppo di persone che si crede abbia formato una organizzazione criminale di matrice anti-cristiana nata in Norvegia, di cui facevano parte vari musicisti della scena black metal scandinava. Comunemente viene chiamato Inner Circle; altri nomi dati sono Black Circle e Svarte Sirkel (entrambi significano \"cerchia nera\", rispettivamente in lingue inglese e norvegese), mentre alcune testate giornalistiche usarono il nome Black Metal Mafia per identificare il gruppo.\nL\"Inner Circle\" \u00e8 nota in quanto ritenuta la responsabile di numerosi crimini ai danni di luoghi cristiani, intimidazioni nei confronti di altri gruppi musicali e alcuni omicidi, che sconvolsero la Scandinavia (nella fattispecie, la Norvegia) durante i primi anni novanta.\nGli ideali del gruppo si rifacevano a una confusa commistione di idee riferite a satanismo, isolazionismo, paganesimo norreno. La componente satanica, che era l'ideologia predominante (probabilmente perch\u00e9 la pi\u00f9 \"teatrale\" vista dall'esterno) non era certo ispirata a quella razionalista e sostanzialmente vicina all'ateismo di Anton LaVey (che Euronymous, chitarrista e fondatore dei Mayhem apertamente disprezzava), ma era improntata a un \"satanismo\" di tipo vendicativo.\nStoria.\nLe origini.\nL'origine dell'Inner Circle risalirebbe a quando Euronymous apr\u00ec un negozio di dischi chiamato \"Helvete\" (\"Inferno\", in norvegese), nel maggio-giugno 1991 a Oslo. Lo spazio affittato al fine di avviare la sua attivit\u00e0 era per\u00f2 largamente sovradimensionato quindi si decise di usare i locali in eccesso per svolgere \"feste\" sanguinarie e al limite del delirante. I frequentatori di questi raduni, sei ragazzi tutti poco pi\u00f9 che adolescenti, si definivano appartenenti ad un \"Inner Circle\" (\"cerchia interna\") ed erano colpiti dal carisma di Euronymous, definito da molti un abile oratore, che era venerato come nuovo messia delle forze del male. In poco tempo, il movimento raggiunse un cospicuo numero di frequentatori, molti dei quali suonavano in altri gruppi black metal, come Emperor, Dissection e Darkthrone. Oltre a Euronymous tra i membri pi\u00f9 rappresentativi figuravano B\u00e5rd Faust e Samoth degli Emperor, J\u00f8rn degli Hades, Varg Vikernes di Burzum.\nQuest'ultimo si fece notare subito: il ragazzo ammirava molto Euronymous e la sua incredibile determinazione nel compiere vandalismi lo fece diventare a breve uno dei maggiori responsabili dei crimini commessi dal gruppo (se non il principale).\nIdeologia.\nLa scena black metal norvegese si opponeva con veemenza al Cristianesimo e a tutte le religioni organizzate in generale. In alcune interviste dei primi anni novanta, Euronymous e altri membri della scena si presentavano come \"militanti misantropi satanisti\" il cui scopo era diffondere odio, sofferenza e malvagit\u00e0. Criticarono aspramente la Chiesa di Satana per essere troppo \"umanista\". Il satanismo da loro promulgato era un'inversione totale della cristianit\u00e0 e dei suoi valori. Euronymous era la figura chiave dietro questa ideologia. Egli professava di essere a favore di ogni forma di totalitarismo e di essere contrario a qualsiasi atto di compassione, amore, pace, felicit\u00e0 e divertimento. In definitiva, l'ideologia dello \"Svarte Sirkel\" esprimeva un misto di fierezza, individualismo, ribellione, oscurit\u00e0, odio, crudelt\u00e0, misteri occulti e l'estrema negazione del \"mondo moderno cristianizzato\". Quando gli venne chiesto il motivo delle provocatorie dichiarazioni fatte da Euronymous alla stampa, Ihsahn degli Emperor disse: \u00abPenso lo abbia fatto soprattutto per diffondere il panico tra la gente\u00bb. Ihsahn aggiunse che il black metal norvegese \u00e8 pi\u00f9 \"una forza oscura in opposizione alla societ\u00e0\" che \"cerca di concentrarsi maggiormente sul concetto di malvagit\u00e0 piuttosto che su una filosofia satanista coerente\". Vikernes disse che la ragione per la quale si definivano \"malvagi\" era per provocare e scuotere la societ\u00e0 civile. Secondo il libro \"Lords of Chaos\", molti di quelli che conoscevano Euronymous riferirono che \"la sua immagine estrema di satanista, era solo una manifestazione esistenziale della noia nei confronti della vita, una proiezione della sua pigrizia\". Tra quelli che la pensavano cos\u00ec c'erano il bassista Necrobutcher, Kjetil Manheim, Varg Vikernes e Blackthorn. Faust disse che con Euronymous, \"c'era tanto fumo ma molto poco arrosto\". Mortiis, tuttavia, disse che Euronymous \"era un tale adoratore del diavolo da non crederci\", e Metalion (che conobbe Euronymous nel 1985 e si considerava il suo migliore amico) rifer\u00ec come Euronymous \"fosse sempre stato interessato al male assoluto\".\nRiguardo al termine \"black metal\", Euronymous stesso disse in un'intervista che si applicava a qualsiasi band heavy metal che avesse dei testi satanici. Tali idee venivano condivise anche da altri membri della scena, come B\u00e5rd Faust. All'epoca, band con uno stile simile al black metal norvegese, ma senza testi inneggianti a Satana, tendevano ad utilizzare un altro termine per definire la loro musica.\nAlcuni gruppi ed elementi della scena erano molto interessati alla mitologia nordica dell'epoca pre-cristianesimo e alla cultura pagana dei popoli scandinavi, ammantate da una coltre di nazionalismo. Alcuni si dichiaravano apertamente favorevoli al nazismo ed antisemiti, ma in larga parte con il solo intento di provocare. In una lettera privata scritta nei primi anni novanta, Euronymous dichiar\u00f2 che \"quasi tutti\" i gruppi black metal dell'epoca in Norvegia erano \"pi\u00f9 o meno nazisti\". Lui, invece, nello specifico era molto interessato al comunismo nelle sue forme pi\u00f9 totalitarie e disse che gli sarebbe piaciuto vedere la gente \"marcire sotto una dittatura comunista\".\nIl negozio \"Helvete\".\nIl chitarrista dei Mayhem Euronymous era \"la figura centrale intorno alla quale ruot\u00f2 la formazione della scena black metal norvegese\", tanto da poter essere quasi definito il \"fondatore vero e proprio del movimento\". Durante il maggio-giugno del 1991, egli apr\u00ec un negozio di dischi chiamato \"Helvete\" (che significa \"Inferno\" in lingua norvegese). Il negozio era situato in Schweigaards gate 56, nel quartiere di Gamlebyen a Oslo. I musicisti black metal norvegesi si incontravano spesso nel negozio e, i pi\u00f9 intimi e fidati, anche nella cantina dello stesso. Tra questi c'erano membri dei Mayhem e degli Emperor, Varg \"Count Grishnackh\" Vikernes di Burzum, e Snorre \"Blackthorn\" Ruch dei Thorns. Inoltre Euronymous fond\u00f2 anche un'etichetta discografica indipendente chiamata Deathlike Silence Productions, con sede presso lo stesso \"Helvete\", specializzata in metal estremo, che distribu\u00ec i primi album di gruppi quali Mayhem, Burzum, Merciless, Abruptum, e di una band giapponese di nome Sigh. Euronymous, Varg, e il chitarrista degli Emperor Samoth vissero tutti all'interno del negozio in periodi diversi. Il batterista degli Emperor B\u00e5rd \"Faust\" Eithun lavor\u00f2 nel negozio e, vi soggiorn\u00f2 anche lui per qualche tempo. Le pareti del negozio erano dipinte di nero e decorate con armi medievali, poster di vari gruppi metal, copertine di dischi in vinile, e picture disc, mentre le finestre, per mantenere sempre un'atmosfera tetra, erano state oscurate e l'idea era quella di ricoprirle con lastre di polistirolo sagomate come fossero lapidi di tombe, ma mancarono i fondi e il tempo. A proposito dell\"Helvete\", lo stesso Euronymous disse in un'intervista del giugno 1992: \nDurante il periodo nel quale rest\u00f2 aperto, l\"Helvete\" fu il ritrovo principale e il fulcro della scena black metal locale. Jon \"Metalion\" Kristiansen, della fanzine \"Slayer\", disse che l'apertura dell\"Helvete\" fu \"la nascita ufficiale del movimento black metal norvegese\". Daniel Ekeroth, autore del saggio \"Swedish Death Metal\", scrisse nel 2008:\nSecondo Stian \"Occultus\" Johannsen, il locale affittato da Euronymous \"era troppo grande e l'affitto troppo alto\", e fu questa la ragione principale per la quale non si rivel\u00f2 mai un buon investimento economico. Solo una piccola parte dell'immobile era destinata al negozio. Varg Vikernes disse che \u00d8ystein regalava addirittura i dischi ai clienti, e che spesso veniva beccato a mangiare kebab comprato dai pachistani del negozio accanto prelevando i soldi dalla cassa. Euronymous chiuse l\"Helvete\" all'inizio del 1993 quando inizi\u00f2 ad attirare l'attenzione delle forze di polizia locali e dei mass media a causa dei fatti di cronaca nera connessi con l'Inner Circle. \nMolti anni dopo, il negozio, rinominato \"Neseblod Records\", \u00e8 stato riaperto nel medesimo locale; \u00e8 sempre specializzato nella vendita di dischi heavy metal, e la sua cantina, dove avvenivano le presunte riunioni del Black Metal Inner Circle, \u00e8 diventata un'attrazione turistica visitabile su richiesta. Molti degli arredi originali sono ancora in loco, e il negozio \u00e8 diventato una sorta di \"museo del black metal\".\nI crimini.\nIncendi di chiese.\nIntorno al 1992, 52 chiese vennero bruciate, furono presi di mira numerosi cimiteri, ove pi\u00f9 di 15,000 tombe vennero profanate e imbrattate con simbologie occulte. I proventi di simili atti (arredi sacri e croci ad esempio) venivano a volte portati come trofei per addobbare l\"Helvete\". Autori di tali gesti furono principalmente Vikernes, Faust, Samoth ed alcuni membri di gruppi minori, quali Hades, Einherjer e Ildjarn.\nTra le strutture religiose distrutte una tra le pi\u00f9 note fu la medievale stavkirke di Fantoft nei pressi di Bergen, che venne data alle fiamme il 6 giugno del 1992 da Varg Vikernes; una foto di ci\u00f2 che rimase della struttura (le travi portanti) divent\u00f2 la copertina di \"Aske\", EP di Burzum.\nTale atto, gi\u00e0 di per s\u00e9 grave, nei progetti doveva essere ben peggiore: gli appartenenti all'Inner Circle avrebbero voluto sacrificare qualcuno dentro la chiesa prima di appiccare il fuoco ma poi l'idea venne accantonata, probabilmente per la mancanza di passanti vista la tarda ora; il sangue comunque non manc\u00f2: venne scelto come surrogato un coniglio che venne decapitato e lasciato sulla scena del crimine. Un altro rogo famoso fu quello che interess\u00f2 la cappella di Holmenkollen, ossia, la chiesa dei Reali di Norvegia. Oltre a questi gesti piromani ben presto l'Inner Circle si trov\u00f2 indirettamente responsabile di una morte: a Sarpsborg, infatti, lo spegnimento di un incendio cost\u00f2 la vita a un pompiere.\nFu segnalato qualche incendio anche nella vicina Svezia, dietro al quale si sospett\u00f2 esserci la mano di \"It\" degli Abruptum ma le accuse non vennero mai provate.\nQuella che segue \u00e8 una lista parziale delle chiese bruciate nel periodo 1992-1995:\nScontri con altri gruppi.\nNel mirino dell'Inner Circle finirono anche gruppi heavy metal, considerati \"incoerenti\" e succubi delle mode musicali. Nel luglio 1992, Maria, una ragazza diciottenne militante nell'Inner Circle, cosparse di acetone la porta d'ingresso e le finestre della casa di Christofer Johnsson, il leader dei Therion, e poi ne incendi\u00f2 l'abitazione (anche se Vikernes sostenne di aver compiuto lui stesso questo atto). Prima di allontanarsi Maria piant\u00f2 un grosso coltello sulla porta d'ingresso insieme a un messaggio: \"Il Conte \u00e8 stato qui e ritorner\u00e0\".\nJohnsson e la sua famiglia riuscirono a salvarsi fuggendo dall'abitazione in fiamme e le indagini dopo poco portarono all'arresto di Maria, che venne poi ricoverata in un ospedale psichiatrico. Dai suoi diari si risal\u00ec velocemente a Varg Vikernes descritto come il \"Conte\" (a quei tempi usava infatti lo pseudonimo \"Count Grishnackh\"); quattro giorni dopo l'incendio, Johnsson ricevette una presunta missiva di Vikernes:\nAltre azioni minatorie ebbero come bersaglio gruppi come Paradise Lost e Deicide. Per quanto riguarda i primi, i risultati furono la distruzione del loro autobus preso a sassate da una folla invasata di ragazzini durante il loro tour a Oslo, mentre i secondi vennero disturbati durante il loro tour europeo nel 1992. Durante una performance live al \"Fryshuset\" di Stoccolma, una bomba scoppi\u00f2 durante l'esibizione dei Therion, ma si scopr\u00ec che avrebbe dovuto detonare durante la performance dei Deicide, vero bersaglio dell'attentato. Ci fu tuttavia solo qualche ferito non grave.\nI Deicide furono minacciati anche durante la tappa di Manchester con i Gorefest di supporto, quando un soggetto non identificato lanci\u00f2 una finta bomba sul palco, creando scompiglio e panico, ma fu solo un falso allarme. Certi ritengono che questi attentati furono architettati da alcuni animalisti ostili nei confronti della band, per via delle loro dichiarazioni e dei loro testi sul sacrificio di animali. Glen Benton, invece, ritiene che sia stata opera dei fanatici del black metal.\nLe morti.\nIn aggiunta agli incendi e alle aggressioni, una serie di infausti avvenimenti ebbe inizio nel 1991: in questa data, infatti, il cantante dei Mayhem, Dead, si suicid\u00f2 in circostanze che Euronymous sfrutt\u00f2 abilmente per insinuare il sospetto che fosse stato assassinato da lui stesso; va da s\u00e9 che era soltanto una trovata pubblicitaria ed Aarseth non venne mai incriminato. Venne inoltre messa in giro la diceria secondo cui alcune parti del cervello e del cranio del cadavere furono sottratte e conservate o mangiate da Euronymous, dagli Abruptum e persino da alcuni elementi dei Marduk.\nRecentemente Morgan Steinmeyer H\u00e5kansson, chitarrista dei Marduk, ha confermato di avere pezzi di cervello e di cranio di Dead, ricevuti per posta da Euronymous.\nAlcuni appartenenti all'Inner Circle si macchiarono anche di efferati omicidi: nell'agosto 1992, B\u00e5rd Faust venne adescato da un omosessuale, tale Magne Andreassen, mentre camminava nell'Olimpic Park di Lillehammer. Fingendo di assecondarlo, Faust lo segu\u00ec nel bosco e lo uccise a coltellate; dopo di che, come se non fosse successo nulla, torn\u00f2 a casa, si fece una doccia e and\u00f2 a dormire. Venne arrestato un anno dopo e condannato a quattordici anni di carcere.\nL'episodio centrale, che divenne assieme il culmine e la fine di questo fenomeno, fu l'omicidio del leader del movimento, Euronymous, ucciso a coltellate nella sua abitazione per mano di Varg Vikernes. Vikernes era a conoscenza del fatto che Euronymous avesse pianificato di ucciderlo torturandolo a morte, come Euronymous stesso aveva confidato a molti suoi amici tra i quali Snorre W. Ruch che all'epoca dei fatti viveva con Vikernes. Vikernes infatti afferma di aver ascoltato una telefonata tra Euronymous e Snorre W. Ruch nella quale Euronymous (ignorando la presenza di Vikernes) avrebbe spiegato nel dettaglio il suo piano per rapire e uccidere Vikernes quando quest'ultimo si fosse recato presso casa sua per firmare il contratto discografico. Dopo poco tempo Vikernes fu contattato da Euronymous per la firma del contratto e quando si rec\u00f2 a casa di Euronymous per consegnarglielo anticipatamente, secondo la sua versione dei fatti, venne aggredito da quest'ultimo spingendo Vikernes a temere per la sua incolumit\u00e0 e a difendersi. Secondo la tesi dell'accusa invece, Vikernes si sarebbe recato da Euronymous con l'intenzione premeditata di ucciderlo.\nAltre cause del pessimo rapporto tra i due sembrerebbero:\nVikernes fu condannato a 21 anni di carcere per omicidio, detenzione illegale di armi ed esplosivi e per aver dato fuoco a tre chiese; la corte ritenne che Vikernes non potesse essere a conoscenza del piano di Euronymous per assassinarlo. Durante le indagini la polizia interrog\u00f2 tutti gli appartenenti all'Inner Circle ottenendo anche informazioni sui crimini perpetrati in passato, in questo modo l'\"organizzazione\" croll\u00f2 come un castello di carte portando alla condanna tra l'altro di B\u00e5rd Faust (per omicidio), Snorre W. Ruch (complicit\u00e0 nell'omicidio di Euronymous) e Samoth (incendio). Nonostante il pesante giro di vite delle autorit\u00e0 i misfatti non cessarono del tutto; per esempio il giorno della pronuncia della sentenza andarono a fuoco due chiese e pi\u00f9 di un mese dopo la stessa sorte tocc\u00f2 ad un'altra.\nArticolo del \"Bergens Tidende\".\nNel gennaio 1993, un articolo del quotidiano norvegese \"Bergens Tidende\" (\"BT\"), port\u00f2 all'attenzione dei mass media nazionali la scena black metal. Due amici di Vikernes lo intervistarono e portarono il resoconto al giornale, sperando che pubblicassero l'intervista. Nell'intervista anonima, \"Count Grishnackh\" (Vikernes) dichiarava di essere l'autore dei roghi delle chiese e di avere ucciso un uomo a Lillehammer. Il giornalista del \"BT\" Finn Bj\u00f8rn T\u00f8nder organizz\u00f2 un incontro con Vikernes. I giornalisti furono condotti al suo cospetto in un appartamento e, preventivamente avvertiti di non portare la polizia, altrimenti il \"Conte\", essendo armato, avrebbe sparato. L\u00ec, Vikernes conferm\u00f2 ai giornalisti di aver bruciato le chiese, o comunque di sapere chi lo avesse fatto, e avvis\u00f2 che gli atti terroristici sarebbero continuati in futuro. Si dichiar\u00f2 adoratore di Satana e disse: \u00abIl nostro scopo \u00e8 quello di diffondere terrore e malvagit\u00e0\u00bb. \nPoich\u00e9 l'intervistato era a conoscenza di dettagli relativi ai roghi che non erano stati diffusi dalla polizia, i giornalisti del \"BT\" parlarono con la polizia prima di pubblicare l'intervista. L'articolo fu pubblicato in prima pagina sul numero del 20 gennaio del \"Bergens Tidende\". Con il titolo \"Vi tente p\u00e5 kirkene\" (\"Abbiamo acceso noi i fuochi\") era inclusa anche una foto di Vikernes, con il viso quasi completamente nascosto dai lunghi capelli, e con in mano due grossi pugnali. Tuttavia, prima ancora che l'articolo andasse in stampa, Vikernes era gi\u00e0 stato arrestato. La polizia lo rintracci\u00f2 presso un indirizzo stampato su un volantino di Burzum, anche se Vikernes dichiar\u00f2 che era stato T\u00f8nder a tradirlo.\nSecondo Vikernes, tutta la faccenda dell'intervista anonima era stata pianificata da lui insieme a Euronymous con l'intento finale di diffondere il terrore, far pubblicit\u00e0 al black metal ed attirare nuovi clienti all\"Helvete\". Circa l'intervista Vikernes ebbe a dire: \u00abHo esagerato molto e quando il giornalista and\u00f2 via... scoppiai a ridere, perch\u00e9 lui sembrava non aver capito che lo stavo prendendo in giro\u00bb. Egli aggiunse che l'intervista non rivelava nulla che potesse provare la sua colpevolezza o il suo coinvolgimento in alcun crimine.\nEuronymous decise di chiudere il negozio \"Helvete\" a causa del troppo clamore dell'intervista, che aveva portato a indagini da parte della polizia e dei media. Vikernes critic\u00f2 Euronymous per la chiusura del negozio anzich\u00e9 aver sfruttato la pubblicit\u00e0 per ingrandirne il giro d'affari: \u00abFacendo cos\u00ec, rese inutili tutti i miei sforzi. Trascorsi sei settimane in carcere per niente\u00bb.\nLista dischi pubblicati da artisti del Black Metal Inner Circle.\nLa seguente lista comprende le registrazioni e le principali pubblicazioni musicali da parte degli artisti della scena black metal norvegese durante il periodo 1987\u20131994. In grassetto gli album pubblicati ufficialmente, mentre i restanti sono demo o EP."}
{"id": "919968", "revid": "1776051", "url": "https://it.wikipedia.org/wiki?curid=919968", "title": "Against the Law (Stryper)", "text": "Against the Law \u00e8 il quinto album in studio registrato e pubblicato dalla band christian metal statunitense Stryper, nel 1990."}
{"id": "919972", "revid": "599013", "url": "https://it.wikipedia.org/wiki?curid=919972", "title": "Pe\u00f1uelas", "text": "Il termine Pe\u00f1uelas \u00e8 un toponimo spagnolo che pu\u00f2 riferirsi alle seguenti localit\u00e0:"}
{"id": "919973", "revid": "1305772", "url": "https://it.wikipedia.org/wiki?curid=919973", "title": "Sid Meier's Alpha Centauri", "text": "Sid Meier's Alpha Centauri \u00e8 un videogioco strategico a turni ideato nel 1999 da Sid Meier e Brian Reynolds e distribuito dalla Firaxis Games. Il gioco, a sfondo fantascientifico, tratta la colonizzazione di un pianeta nel sistema stellare di Alfa Centauri da parte di vari gruppi di umani che ormai hanno perso ogni contatto con la Terra, dalla quali sono fuggiti.\nIl gioco costituisce una sorta di seguito ideale-cronologico di Civilization II. Dal punto di vista dell'ambientazione, parte esattamente da dove i vari capitoli di Civilization terminano in senso scientifico (ossia la partenza di una gigantesca nave-colonia per Alfa Centauri). Dal punto di vista delle meccaniche di gioco, \u00e8 simile ai precedenti capitoli di Civilization, ma introduce molte nuove caratteristiche, in particolare la \"componibilit\u00e0\" delle unit\u00e0 militari, dei governi e dei terreni, che sono determinati dall'abbinamento di diverse propriet\u00e0.\nNe \u00e8 stata tratta anche un'espansione, \"Alien Crossfire\".\nTrama.\nIl gioco \u00e8 ambientato nel futuro, nell'anno 2100, partendo dagli avvenimenti accaduti nei precedenti sessant'anni. Nell'introduzione del gioco viene sommariamente raccontato come guerre, carestie, malattie e altre catastrofi abbiano portato la civilt\u00e0 umana sull'orlo dell'estinzione. In un estremo tentativo di salvare l'umanit\u00e0, le Nazioni Unite lanciano perci\u00f2 la nave spaziale \"Unity\" con un nutrito equipaggio in ibernazione artificiale in direzione di un pianeta del sistema di Alfa Centauri, dove l'umanit\u00e0 potr\u00e0 dar vita ad un'auspicata nuova era di pace e prosperit\u00e0.\nUna volta giunti nei pressi del pianeta dopo sessant'anni di navigazione nello spazio, tuttavia, l'astronave subisce un guasto, e l'equipaggio si sveglia anzitempo dall'ibernazione. Nelle fasi concitate che seguono, il capitano Garland, comandante della nave, viene assassinato da mano ignota e i sette coloni pi\u00f9 carismatici iniziano a raccogliere proseliti dividendosi in fazioni non per razza, religione o lingua, ma in base alle rispettive ideologie. Cos\u00ec divise fra loro, le sette fazioni fuggono in extremis dalla nave in avaria tramite dei moduli di salvataggio.\nGiunti sul pianeta, i sette leader fondano ognuno una propria colonia, caratterizzandone la societ\u00e0 con le proprie ideologie e valori. Le fazioni entrano ben presto in competizione per la sopravvivenza e il dominio sul pianeta, allontanandosi dagli ideali di unit\u00e0 e solidariet\u00e0 che caratterizzavano la missione nel suo principio e costringendo l'umanit\u00e0 agli stessi errori compiuti sulla Terra, ossia lo sfruttamento forsennato delle risorse naturali e la competizione violenta fra simili. Su un pianeta alieno (ufficialmente denominato Chiron, in onore al centauro precettore di Eracle, ma chiamato dai coloni terrestri pi\u00f9 semplicemente \"Pianeta\"), popolato da forme di vita autoctone sconosciute e pericolose, spetta al giocatore scegliere una fazione e guidarla nel suo futuro verso la vittoria finale.\nIspirazioni.\nLa storia narrata nel gioco si ispira a alcuni romanzi di fantascienza fra i quali \"Salto nel vuoto\" (\"The Jesus Incident\", 1979) di Frank Herbert e \"Il rosso di Marte\" (1992), che narra il viaggio di un gruppo di scienziati verso il Pianeta Rosso e le prime fasi della colonizzazione umana del pianeta che vedono l'equipaggio dividersi sul modo in cui plasmare l'ambiente alieno e la nuova societ\u00e0 umana.\nParte delle scene dei filmati che appaiono a conclusione dei progetti segreti e nelle sequenze di apertura \u00e8 tratta dal film documentario del 1992 \"Baraka\" di Ron Fricke.\nFazioni.\nQui sotto sono elencate le sette fazioni di Alpha Centauri (l'espansione Alien Crossfire ne aggiunger\u00e0 altre sette). Una delle peculiarit\u00e0 del gioco \u00e8 che ciascuna fazione \u00e8 caratterizzata non da fattori religiosi o etnici, ma per ideologie; questo porta, all'interno del gioco, ad interessanti dibattiti filosofici, in quanto ciascun personaggio ammira o depreca le scelte sociali, tecnologiche ed ecologiche in base alla propria visione del mondo.\nLe Figliastre di Gaia (\"Gaia's Stepdaughters\").\nLe Figliastre di Gaia, guidate dalla xenobiologa scozzese lady Deirdre Skye (ufficiale in carica dell'idroponica a bordo dell'Unity), sono una fazione fondata sul rispetto della natura e sul conseguimento dell'armonia ecologica con il Pianeta, determinata a non ripetere gli stessi errori compiuti sulla Terra. Gli intenti ecologici dei Gaiani consentono loro di evitare danni ecologici e di catturare subito i vermi telepatici, e la loro esperienza nei cicli di vita e nel riciclaggio conferiscono bonus d'efficienza. Questo per\u00f2 conceder\u00e0 poco spazio per la crescita della popolazione, e quindi delle basi. I Gaiani ricevono anche dei bonus alimentari dalle caselle-fungo in cui le loro unit\u00e0 di fanteria possono muoversi senza subire delle penalit\u00e0. L'ideologia pacifista della fazione rende per\u00f2 meno efficienti le unit\u00e0 militari. L'ingegneria sociale dei Gaiani \u00e8 orientata verso un'economia verde, e avversa a quella di libero mercato (ma anche pianificata), ci\u00f2 che di solito porta la fazione ad aspre ostilit\u00e0 con i Morganiani, che prediligono un sistema economico liberista, o i Credenti del Signore, una fazione fondamentalista che ritiene che il Pianeta sia la terra promessa.\nAlveare Umano (\"Human Hive\").\nL'Alveare Umano, guidato dal cinico presidente Sheng-Ji Yang, sofisticato intellettuale cinese e ufficiale esecutivo a bordo della Unity, \u00e8 una fazione basata su principi collettivistici e autoritari, ed organizzata come un dispotico stato di polizia ateista. L'Alveare possiede un bonus del 10% nel tasso di crescita, e la sua servit\u00f9 brutale diminuisce il costo in minerali di unit\u00e0 e strutture del 10%. Tuttavia, la mancanza di libert\u00e0 politiche danneggia l'economia e porta ogni colonia di generare un'unit\u00e0 di energia in meno per turno. L'ingegneria sociale dell'Alveare seguir\u00e0 automaticamente come sistema politico lo stato di polizia, che causer\u00e0 forti attriti con le fazioni democratiche, come i Tutori della Pace, e fondamentaliste, come i Credenti del Signore. L'alta aggressivit\u00e0 della fazione far\u00e0 cos\u00ec in modo che l'Alveare sia una delle fazioni pi\u00f9 in lotta nel corso del gioco - in particolare contro gli stessi Tutori della Pace e i Credenti, le tipiche scelte di ingegneria sociale dei quali sono fonte di conflitto frequente con l'Alveare.\nUniversit\u00e0 del Pianeta (\"University of Planet\").\nL'Universit\u00e0 del Pianeta, guidata dal geniale accademico russo Prokhor Zakharov (ufficiale capo scientifico della Unity), \u00e8 una fazione che fonda i propri valori sulla conoscenza e sulla libera scoperta scientifica senza restrizioni d'alcun tipo, anche a discapito dell'etica. L'Universit\u00e0 possiede un forte apparato di ricerca e bonus scientifici, come un Nodo Network gratuito in ogni base o la ricerca accelerata del 20%, che possono condurre la fazione ad un facile predominio tecnologico sulle altre. Inoltre, pu\u00f2 ragionevolmente ambire subito alla scoperta della tecnologia Segreti del Cervello Umano, che le altre fazioni non possono ottenere a breve termine. Questa tecnologia consente di scoprire gratuitamente due altre tecnologie, ed \u00e8 quindi chiaro il vantaggio che pu\u00f2 dare a inizio partita. Tuttavia, la libera circolazione di informazioni rende le reti accademiche molto vulnerabili ad attacchi di hacking perpetuati da squadre investigative rivali (specialmente da parte dei Morganiani), e la mancanza di etica genera un drone ogni quattro cittadini. Fazioni che nell'ingegneria sociale scelgono come valori la ricchezza (come i Morganiani) o la potenza (come l'Alveare) possono entrare in urto con l'Universit\u00e0, e poich\u00e9 inoltre quella fazione non pu\u00f2 scegliere un governo fondamentalista, i Credenti sono sempre ostili nei loro confronti, e, a seconda della situazione, a loro si possono aggiungere persino i Tutori della Pace.\nIndustrie Morgan (\"Morgan Industries\").\nLe Industrie Morgan (i Morganiani in breve) sono guidate dal magnate di diamanti namibiano capo dell'esecutivo Nwabudike Morgan, la cui compagnia finanzi\u00f2 la missione Unity e install\u00f2 segretamente sulla nave una capsula criogenica per lui. I Morganiani sono una fazione dedita alla realizzazione di un'economia capitalistica di libero mercato, capace di condurre ad uno sviluppo prospero e rigoglioso per le loro basi. Data la sua natura di conglomerato industriale e commerciale ricever\u00e0 molti bonus economici e produttivi, come un'unit\u00e0 extra di energia in ogni colonia e un significativo bonus sui vantaggi economici derivanti da patti e trattati. Lo sviluppo liberista selvaggio promosso da questa fazione, per\u00f2, non incontrer\u00e0 certamente il favore della parte povera della popolazione e incider\u00e0 negativamente il rapporto con l'ambiente. Inoltre, le unit\u00e0 militari sono molto dispendiose in termini di supporto, e le colonie non possono crescere oltre la popolazione di dimensioni 4 senza un complesso abitativo che soddisfi le esigenze di spazio e comfort dei cittadini (il valore di default per le altre fazioni invece \u00e8 7). La loro ingegneria sociale \u00e8 protesa verso un'economia di libero mercato che, specie se combinata con l'adozione del valore \"Wealth\" (Ricchezza), pu\u00f2 facilmente dare un largo primato economico sulle altre fazioni. Questa scelta per\u00f2 \u00e8 molto rischiosa, dato che aumenta vertiginosamente il danno ambientale e rende pi\u00f9 difficile la gestione dei droni. La sua ideolologia pu\u00f2 potenzialmente creare attriti con l'ideologia verde dei Gaiani, e rendere difficoltosa la conduzione di operazioni militari offensive. In compenso, i Morganiani fanno spesso largo uso di sonde telepatiche per catturare unit\u00e0 e basi nemiche, al costo di una certa quantit\u00e0 di energia (di cui i Morganiani dispongono spesso in grande quantit\u00e0), o di spie per sabotare le basi, estremamente utile contro l'Universit\u00e0, data la vulnerabilit\u00e0 delle reti accademiche a causa della libera circolazione d'informazioni.\nFederazione Spartana (\"Spartan Federation\").\nLa Federazione Spartana, guidata dal colonnello portoricana Corazon Santiago, \u00e8 una fazione basata sulla convinzione che ogni cittadino abbia il diritto di possedere armi, e che l'umanit\u00e0 sul Pianeta, per sopravvivere, debba forgiarsi su una societ\u00e0 para-militare pronta a tutto. Le unit\u00e0 Spartane ricevono bonus al morale che aumenta la loro combattivit\u00e0, e la societ\u00e0 disciplinata \u00e8 di sua natura tollerante alle azioni di polizia, cosa che consente subito a due unit\u00e0 militari di reprimere le proteste dei droni. Inoltre, le qualit\u00e0 della fazione nella tecnica militare garantisce ai prototipi di poter essere costruiti senza costi minerali extra. Tuttavia, la continua corsa alle armi appesantisce le industrie al punto da ricevere un 10% di penalit\u00e0 sulla produzione. Gli Spartani tendono a entrare in conflitto con l'Universit\u00e0 a causa dei diversi valori propugnati dalle due fazioni. Curiosamente, l'IA della fazione non ha un'impostazione particolarmente aggressiva nonostante la fazione sia militarista.\nI Credenti del Signore (\"Lord's Believers\").\nI Credenti del Signore, guidati da sorella Miriam Godwinson, psico-cappellano ufficiale della Unity, degli Stati Cristiani d'America, sono una fazione determinata a far valere i propri principi etici e religiosi. La loro tendenza fondamentalistica rende le unit\u00e0 militari pi\u00f9 resistenti agli attacchi delle sonde avversarie e particolarmente efficienti in attacco, ma la diffidenza nella scienza secolare rallenta del 20% lo sviluppo tecnologico, e il loro credere che Pianeta sia la terra promessa li rende poco sensibili alla tutela dell'ambiente, cosa che aliena loro le simpatie dell'ecosistema planetario e causando inevitabili attriti con i Gaiani. L'ingegneria sociale dei Credenti punta verso uno Stato fondamentalista, che sfocer\u00e0 in inevitabili conflitti anche con l'Alveare, che scelgono lo stato di polizia e la potenza, e i Tutori della Pace, che invece prediligono un regime democratico. Come fazione \u00e8 votata alla guerra piuttosto che allo sviluppo delle basi, ed \u00e8 tipicamente molto aggressiva nei confronti dei rivali.\nForze di Tutela della Pace (\"Peacekeeping Forces\").\nLe Forze di Tutela della Pace, guidate dall'esperto diplomatico e commissario delle Nazioni Unite, l'indiano Pravin Lal (ufficiale esecutivo della Unity), sono una fazione che si propone di riunire tutte le altre fazioni, dopo il disastro della missione, sotto la bandiera dell'ONU, cos\u00ec scongiurando che gli ideali delle Nazioni Unite vadano perduti. Questa ideologia consente ai Tutori della Pace di attrarre un'\u00e9lite intellettuale - in termini di gioco, un Talento addizionale ogni quattro cittadini - ma il sistema burocratico comporta delle penalit\u00e0 in termini di efficienza. Il peso politico e l'abilit\u00e0 diplomatica di Lal consentono alla fazione di ottenere il doppio dei voti nelle elezioni per il Governatore Planetario e il Leader Supremo (vedi vittoria diplomatica), e la sobriet\u00e0 dello stile di vita della fazione permette alle basi di espandersi di due unit\u00e0 di popolazione oltre il normale limite. Assieme all'Universit\u00e0, \u00e8 la fazione che ha maggiori probabilit\u00e0 di scoprire per prima i Segreti del Cervello Umano (\"Secrets of the Human Brain\"), poich\u00e9 inizia il gioco gi\u00e0 in possesso di una delle due tecnologie che fungono da prerequisito a tale ricerca, cio\u00e8 la Biogenetica. Come ingegneria sociale preferir\u00e0 un governo democratico, il che tender\u00e0 a scatenare conflitti con l'Alveare, una fazione dispotica, e con i Credenti, una fazione fondamentalista.\nIl gioco.\nAll'interno del gioco, il giocatore assume il controllo di una delle sette fazioni, e lo scopo \u00e8 accrescere la propria fazione fino ad ottenere -in diversi modi- il dominio del pianeta. L'essenza del gioco \u00e8 la lotta e l'interazione fra le diverse fazioni, che possono stringere alleanze, stipulare trattati commerciali e, ovviamente, muoversi guerra. I giocatori possono scegliere tra un ventaglio di diverse strategie per prevalere; di fondamentale importanza sono le scoperte scientifiche, che permettono la progettazione di nuove unit\u00e0 militari, strutture per le basi, progetti segreti e, in generale, le tecnologie a disposizione di ciascuna fazione. A differenza di quanto previsto nei giochi della serie Civilization (fino al quarto), in Alpha Centauri i giocatori sono liberi di assemblare autonomamente le unit\u00e0 a loro disposizione, combinando diversi parametri (come le armi o le armature).\nUn'altra caratteristica del gioco, condivisa da altri giochi di strategia, \u00e8 la possibilit\u00e0 di scegliere tra diverse condizioni di vittoria, rendendo il finale del gioco sempre aperto e modificabile di partita in partita; ogni finale \u00e8 raggiungibile tramite strategie diverse: vittoria per diplomazia, per conquista, vittoria economica o vittoria per trascendenza.\nDatalink.\nAll'interno del gioco, uno degli strumenti pi\u00f9 utili per il giocatore \u00e8 il cosiddetto \"datalink\", un insieme di informazioni che contiene tutto ci\u00f2 di cui si pu\u00f2 avere bisogno per orientarsi nel gioco, fra cui la descrizione di tutte le tecnologie, scoperte o ancora da scoprire, e le specifiche dettagliate sulle armi e le unit\u00e0 a disposizione, oltre ai profili delle fazioni avversarie. \u00c8 uno strumento molto simile, per concezione, alla \"Civilopedia\" presente nella serie \"Civilization\".\nTerreno.\nIl gioco si svolge su una mappa bidimensionale (ma dotato di rendering 3D che pu\u00f2 mostrare differenze di altitudine) che mostra il territorio del pianeta, sul quale vengono costruite le basi o schierate le unit\u00e0. Peculiari condizioni del terreno possono influenzare sia i benefici derivati da esso in termini di risorse utili per le basi (ad esempio, i terreni rocciosi garantiscono un maggiore apporto di minerali alle basi, ma non forniscono risorse alimentari) sia i modificatori di combattimento delle unit\u00e0 ivi schierate (sempre i terreni rocciosi, ad esempio, forniscono un bonus alla difesa durante il combattimento). Il terreno pu\u00f2 inoltre essere coltivato e/o modificato da unit\u00e0 speciali dette \"former\" e deputate appunto al terraforming.\nIl terreno di gioco \u00e8 inoltre diviso in riquadri, ognuno dei quali pu\u00f2 essere occupato da un'unica base o unit\u00e0 - sebbene unit\u00e0 della stessa fazione o di fazioni alleate possano occupare lo stesso quadretto.\nBasi.\nLe basi, similmente alle citt\u00e0 nei primi giochi della serie \"Civilization\", sono il fulcro del gioco. Le basi possono essere costruite, conquistate o distrutte, e costituiscono il prerequisito necessario per costruire unit\u00e0, strutture, e progetti segreti, ed allo stesso tempo permettono la raccolta di risorse alimentari, minerali o energetiche. All'inizio del gioco, ogni fazione dispose di una sola base (anche chiamata \"base madre\" o \"quartier generale\"); tramite la fabbricazione di apposite unit\u00e0 equipaggiate con moduli colonia \u00e8 possibile costruirne altre, espandendo il proprio territorio, e quindi la propria potenza; quando tutte le basi di una fazione vengono conquistate o distrutte, la fazione viene eliminata.\nLe basi permettono la costruzione di tutti i tipi di unit\u00e0, dai former ai mezzi bellici; in alternativa possono costruire strutture particolari che garantiscono vantaggi alla base stessa o all'efficienza dell'intera fazione - ad esempio strutture che permettono una pi\u00f9 efficace raccolta di risorse, o una maggiore produttivit\u00e0 dei laboratori di ricerca, e cos\u00ec via.\nUnit\u00e0 e combattimento.\nLe unit\u00e0 costruite dalle basi possono essere impiegate in vari scopi, quali l'esplorazione del territorio circostante, la difesa delle proprie basi e, ovviamente, il combattimento e la conquista delle basi nemiche. Un'unit\u00e0 viene costituita assemblando insieme diverse parti: un telaio, che definisce le potenzialit\u00e0 di movimento, un'armatura, che ne determina la capacit\u00e0 di resistere agli attacchi, e un equipaggiamento, che pu\u00f2 costituire in armi per le unit\u00e0 militari o in moduli colonia, moduli trasporto o di terraforming per le unit\u00e0 non belligeranti. In aggiunta, ogni unit\u00e0 possiede un reattore, che ne determina le possibilit\u00e0 di movimento e la potenza, ed eventualmente una o due abilit\u00e0 speciali, scelte fra una vasta gamma che comprende abilit\u00e0 quali la possibilit\u00e0 di utilizzare armi chimiche in combattimento, o la capacit\u00e0 di alcuni moduli di ricognizione di \"vedere\" il terreno fino a due riquadri di distanza. Con il procedere delle scoperte tecnologiche, ovviamente, le unit\u00e0 hanno a disposizione equipaggiamenti ed abilit\u00e0 via via pi\u00f9 progredite, quali armi maggiormente efficaci o armature pi\u00f9 resistenti.\nIl combattimento \u00e8, ovviamente, uno dei fattori cruciali del gioco. Un combattimento inizia quando una unit\u00e0 cerca di entrare nel riquadro occupato da un'unit\u00e0 appartenente ad una fazione non alleata. Diversi fattori contribuiscono a determinare il risultato di un'azione di combattimento; fra questi vi sono:\nIngegneria sociale.\nUna volta sviluppate le necessarie conoscenze e tecnologie, il giocatore ha la possibilit\u00e0 di promuovere riforme all'interno della fazione prescelta, modificandone impostazioni e obiettivi politici, economici, culturali e sociali. Di seguito la descrizione dei vari modelli cui la societ\u00e0 della fazione pu\u00f2 essere informata.\nIl progetto segreto \"The Cloning Vats\" (Vasche di clonazione) elimina gli aspetti negativi delle opzioni \"Power\" e \"Thought Control\"; il progetto \"The Network Backbone\" (Cuore del network) elimina gli aspetti negativi dell'opzione \"Cybernetic\".\nCondizioni di vittoria.\nGli alleati di una fazione (al massimo due) che vince la partita ottengono una vittoria cooperativa, che d\u00e0 punti bonus nel punteggio finale.\nIntelligenza artificiale.\nL'intelligenza artificiale ha alcuni comportamenti diplomatici fissi. Per esempio, l'utilizzo di armi nucleari contro una fazione controllata dal computer la rende nemica del giocatore fino alla fine del gioco. Inoltre, nelle fasi avanzate del gioco molte fazioni completamente soverchiate da un'altra pi\u00f9 potente insistono nell'avere atteggiamenti ostili, unicamente per delle differenze ideologiche.\nTecnologie.\nLe Tecnologie in Alpha Centauri sono organizzate secondo un albero tecnologico, come in molti giochi di strategia.\nUna tecnologia avanzata non pu\u00f2 essere ricercata fino a quando le altre precedenti da cui deriva (\"i Requisiti\", solitamente una o due) non sono state scoperte. Da notare che in Alpha Centauri il giocatore non pu\u00f2 scegliere di ricercare una tecnologia con precisione, ma pu\u00f2 solo impostare delle priorit\u00e0 e il gioco sceglier\u00e0 una tecnologia da ricercare in base ad essa. \n\u00c8 comunque possibile disabilitare questo tipo di ricerca (detta \"Ricerca Cieca\"), in modo da poter scegliere con maggiore precisione.\nLe varie tecnologie sono suddivise in quattro Sezioni che servono essenzialmente a distinguerle in base alla tipologia e a controllare il progresso della fazione.\nOgni tecnologia possiede anche un determinato Livello, ognuno dei quali indica l'avanzamento tecnologico e la successione delle diverse tecnologie. Ad esempio, le tecnologie Fisica Applicata e Insediamento Industriale sono di livello 1 (tecnologie iniziali) e possedendole entrambe permettono di ricercare la tecnologia Fisica delle Alte Energie, tecnologia di livello 2 che a sua volta, assieme a Software Polimorfico, permette di accedere alla Tecnologia di livello 3 Teoria Subatomica Avanzata, e cos\u00ec discorrendo.\nDa notare che a volte la successione non \u00e8 sempre cos\u00ec lineare (ad es. una tecnologia di livello 2 potrebbe servire per scoprire una tecnologia di livello 5). I Livelli sono molto importanti quando si tratta di scambiare tecnologie con le altre fazioni del gioco, indicandone il loro valore.\nIl pianeta.\nChiamato ufficialmente Chiron, in onore di Chirone (centauro insegnante di Ercole) ma chiamato semplicemente \"Pianeta\" dai suoi abitanti terrestri, questo mondo \u00e8 grande il 20% in pi\u00f9 rispetto alla Terra, con un diametro equatoriale di 9370 miglia. Essendo il suo nucleo di metalli pesanti l'11% pi\u00f9 denso, la gravit\u00e0 \u00e8 superiore del 30%. Il Pianeta dista dalla sua stella Alpha Centauri A pi\u00f9 di quanto la Terra disti dal Sole, ma questa stella \u00e8 pi\u00f9 brillante, e, considerando le distanze, Chiron e la Terra ricevono praticamente la stessa luminosit\u00e0 dalla propria stella. Data la grandezza e la gravit\u00e0 maggiori rispetto alla Terra, lo \u00e8 anche il livello di pressione del mare, che equivale a 1,74 atmosfere; questo porta la pressione parziale d'ossigeno a livelli accettabili (15.000 Pascal), ma l'alta pressione generale unita a una grande quantit\u00e0 di nitrogeno produce narcotici mortali che colpiscono gli umani non protetti, e pertanto non \u00e8 possibile immergersi senza indossare almeno un di pressione. L'atmosfera consiste nel 90,9% di nitrogeno, di 8,5% d'ossigeno e di 0,01% di anidride carbonica. I ridotti contenuti d'ossigeno riducono i rischi d'incendi forestali, una miglior proporzione degli ambienti non ossigenati e un ecosistema di piante dominato dal bisogno di conservazione del carbonio.\nChiron possiede due satelliti naturali, Nessus e Pholus, che presentano ciascuna un'orbita; quella di Nessus \u00e8 grande quasi il doppio di quella di Pholus, e cade nello stesso piano dell'altra.\nUn anno su Chiron equivale a 532 giorni, e dato che non esiste nessun ciclo preciso di stagioni, i coloni usano raramente l'anno locale come misura del tempo, e usano invece l'\"Anno di Missione\", equivalente all'anno terrestre, lo stesso sistema usato nella ricognizione; l'Unity \u00e8 quindi arrivata sul sistema Alpha Centauri nell'Anno Missione 2100. Ogni Anno Missione \u00e8 lungo almeno 500 giorni, e i Coloni ne aggiungono due o tre per tenersi in sintonia con l'anno terrestre; questo per\u00f2 avviene raramente, dato che un giorno dura 18 ore, il che riduce i ritmi di sonno.\nLe principali forme di vita autoctone sono lo xenofungo, i vermi telepatici e una mente viva chiamata \"Mente di Pianeta\". Pur simile alla vita sulla Terra, dove essa si basa sui composti di carbonio in acqua, quella su Chiron si \u00e8 evoluta in una biochimica molto diversa: la scarsit\u00e0 di carbonio nell'ambiente e di anidride sul suolo ha costretto le piante a cavarsela senza ossigeno, cosa che hanno fatto con una reazione biochimica ignota sulla Terra.\nAccoglienza.\n\"Alpha Centauri\" ha ricevuto un'accoglienza assai positiva da parte della critica, che ne ha ammirato la composizione generale per il gioco originale, e la trama \"credibile\" per l'espansione. I siti web aggregatori GameRankings e Metacritic lo hanno votato con un 89% e un 92/100 rispettivamente.\nTuttavia, le vendite non sono state molto fortunate, e ha venduto il minor numero di copie tra tutti i giochi della serie \"Civilization\": ha venduto almeno 100.000 copie nei primi due mesi, pi\u00f9 altre 50.000 tra aprile e giugno. Negli Stati Uniti, il gioco \u00e8 giunto al decimo posto tra i giochi per computer pi\u00f9 venduti della prima met\u00e0 del 1999. Sempre negli Stati Uniti, il gioco ha venduto 224.939 copie alla fine del 1999, e le 281.115 copie nel settembre 2000.\n\"Alpha Centauri\" ha vinto anche numerosi premi Gioco dell'Anno, tra cui uno da parte delle riviste \"The Denver Post\" e \"Toronto Sun\", pi\u00f9 il premio \"Strategico a Turni dell'Anno\" da GameSpot, e il premio \"Strategico per Computer dell'Anno\" dalla Academy of Interactive Arts &amp; Sciences (pi\u00f9 delle nominations per \"Gioco dell'Anno\" e \"Risultati Eccezionali nel Design Interattivo\"). Nel 2000, \"Alpha Centauri\" ha vinto il premio \"Miglior Strategico per Computer del 1999\" agli Origins Award., e il premio \"Miglior Strategico a Turni\" dagli editori di \"PC Gamer US\". \"Alpha Centauri\" si \u00e8 distinto nell'aver anche ricevuto il punteggio pi\u00f9 alto finora da parte di \"PC Gamer\" (98%) per il 2020, iniziando un record eguagliato da Half Life 2 nel 2004 e Crysis nel 2011, e superando il 97% di \"Civilization II\".\n\"Alien Crossfire\" \u00e8 stato finalista al premio \"Espansione dell'Anno\" del 1999 della rivista \"Computer Games Strategy Plus\", vinto da \"\".\n\"Alien Crossfire\".\nL'espansione ufficiale di \"Alpha Centauri\", \"Alien Crossfire\", \u00e8 uscita per Microsoft Windows il 20 ottobre 1999 in tutto il mondo, per Mac OS a febbraio 2000 nel Nord America e il 10 marzo in Europa, e per Linux ad agosto 2000 in tutto il mondo, attraverso rispettivamente l'Electronic Arts, l'Aspyr Media e la Loki Software. In origine si era considerato il ritorno alla Terra e/o la conquista di un altro pianeta del sistema Alpha Centauri, idee poi scartate. La premessa di \"Alien Crossfire\" permetteva ai giocatori di combinare personaggi vecchi e nuovi e scoprire i misteri dei monoliti e degli artefatti alieni, ma anche della civilt\u00e0 umana coinvolta senza volerlo in una guerra civile aliena.\nL'espansione aggiunge inoltre nuove tecnologie, nuovi edifici, nuovi progetti segreti, nuove forme di vita aliene, nuove abilit\u00e0 speciali per le unit\u00e0, e nuovi concetti e strategie, ma soprattutto sette nuove fazioni, le cui ultime due sono aliene:\nGli alieni (chiamati \"Manifold\" e appartenenti alla specie Thrall) sono descritti come i legittimi eredi di Chirone/Pianeta, anche se sono coinvolti in una guerra civile. Nel gioco, essi atterrano su Pianeta con un Battle Ogre MK I e una capsula coloniale aggiuntiva, e possiedono cinque tecnologie iniziali: tra queste, la Psiche del Progenitore permette alle fazioni umane di comunicare con i progenitori. Inoltre, possiedono un radar fisico sulla superficie di Pianeta, sono in grado di guidare i loro sforzi tecnologici riscoprendo tecnologie e infrastrutture, e possono costruire gratuitamente centri di riciclaggio in ogni base, mentre le loro unit\u00e0 possiedono una Risonanza che permette loro di vedere a due caselle di distanza anzich\u00e9 una rispetto a quelle degli umani. Per poter conseguire una vittoria diplomatica, \u00e8 necessario che vengano eliminate tutte le fazioni aliene ivi presenti (se ce ne sono), in quanto esse non partecipano al Consiglio Planetario. Questi alieni possiedono persino una condizione di vittoria tutta loro: per conseguirla, essi devono costruire un Comunicatore di Risonanza, formato da sei Generatori del Subspazio (costruibili in basi di almeno dieci abitanti) e capace di portare rinforzi su Pianeta per spazzare via da esso ogni presenza umana (ci\u00f2 rende impossibile la vittoria alleata per questa condizione di vittoria).\nNel 2000, \"Alpha Centauri\" e \"Alien Crossfire\" sono usciti in un unico pacchetto chiamato \"Planetary Pack\" distribuito dalla Electronic Arts, e nel 2003 sono stati inclusi nella Laptop Collection."}
{"id": "919975", "revid": "1776051", "url": "https://it.wikipedia.org/wiki?curid=919975", "title": "Reborn (Stryper)", "text": "Reborn \u00e8 un album in studio registrato e pubblicato dalla band christian metal statunitense Stryper, nel 2005.\n\u00c8 il primo album dai tempi di \"Against the Law\" del 1990 contenente nuovo materiale, dopo le diverse raccolte e i live usciti per la band in tutti quegli anni. L'album si chiude con la traccia \"I.G.W.T.\" una nuova versione del loro hit \"In God We Trust\" del 1988."}
{"id": "919986", "revid": "830939", "url": "https://it.wikipedia.org/wiki?curid=919986", "title": "Matth\u00e4us Merian", "text": "Biografia.\nAllievo di Dietrich Meyer a Zurigo, dove impar\u00f2 le tecniche calcografiche. Si rec\u00f2 successivamente a Strasburgo, Nancy e Parigi, prima di ritornare a Basilea nel 1615. L'anno seguente si rec\u00f2 a Francoforte sul Meno dove lavorer\u00e0 per l'editore Johann Theodor de Bry (1528-1598), di cui sposer\u00e0 la figlia Maria Magdalena nel 1617. Creata a Francoforte una propria bottega, diede vita ad una ricchissima produzione di incisioni riproducenti scene di battaglia e specializzandosi nella riproduzione di carte topografiche. Nel 1620 si rec\u00f2 con la moglie a Basilea, ma tre anni dopo ritorn\u00f2 a Francoforte, dove inizi\u00f2 la conduzione della casa editrice del suocero, deceduto nel 1623. Nel 1626 divenne cittadino di Francoforte. L'anno successivo accolse come apprendista Wenzel Hollar destinato a diventare un celebre incisore su rame. Nel 1645 rimase vedovo e nel 1646 spos\u00f2 Johanna Sybilla Heim. Nel 1647 nacque sua figlia Anna Maria Sibylla Merian. Matth\u00e4us Merian mor\u00ec dopo lunghi anni di malattia nel 1650 a Bad Schwalbach, una cittadina nelle vicinanze di Wiesbaden. Tra i suoi eredi si pu\u00f2 menzionare il nipote pittore ed incisore Jacob Christoph Le Blon, inventore di un sistema di stampa a quattro colori su rame.\nOpere.\nSvolse la maggior parte della sua carriera a Francoforte. Gi\u00e0 in giovane et\u00e0 produsse delle piante cittadine dettagliate nello stile che gli era proprio, per esempio la pianta di Basilea nel 1615. Illustr\u00f2 con notevoli acqueforti di piante e vedute la \"Topografia\" del geografo tedesco Martin Zeiler (1589 - 1661) in trenta volumi (1642-1688). Successivamente, verso il 1640, produsse una serie di 21 volumi conosciuti come \"Topographia Germaniae\" assieme al proprio figlio Matth\u00e4us Merian il Giovane (1621 - 1687). Queste opere contengono una grandissima quantit\u00e0 di piante e vedute di citt\u00e0, cos\u00ec come pure carte geografiche della maggior parte dei paesi, pi\u00f9 volte ristampate. Riprese e complet\u00f2 infine le ultime parti e le edizioni dei \"Grandi Viaggi\" e dei \"Piccoli Viaggi\" iniziati dal suocero nel 1590.\nL'opera di Merian \u00e8 stato il modello della Suecia antiqua et hodierna di Erik Dahlberg.\nCuriosit\u00e0.\nMatth\u00e4us Merian ha dato il nome a una diffusa rivista tedesca di viaggi \"Merian\"."}
{"id": "919992", "revid": "123486949", "url": "https://it.wikipedia.org/wiki?curid=919992", "title": "Modifiche territoriali causate dalla seconda guerra mondiale", "text": "Modifiche territoriali causate dalla seconda guerra mondiale. Le modifiche si riferiscono ai confini degli Stati nei confini del 1\u00ba gennaio 1938, pertanto esclusi i cambiamenti avvenuti successivamente, che sono ritenuti nulli."}
{"id": "919999", "revid": "599013", "url": "https://it.wikipedia.org/wiki?curid=919999", "title": "Lomana LuaLua", "text": "In carriera ha giocato anche con Colchester, Newcastle, Portsmouth, , Al-Arabi, Omonia Nicosia, Blackpool, Karab\u00fckspor, \u00c7aykur Rizespor e Akhisar Belediyespor."}
{"id": "920001", "revid": "17351", "url": "https://it.wikipedia.org/wiki?curid=920001", "title": "Boeing CH-47", "text": ""}
{"id": "920002", "revid": "17351", "url": "https://it.wikipedia.org/wiki?curid=920002", "title": "CH-47", "text": ""}
{"id": "920003", "revid": "17351", "url": "https://it.wikipedia.org/wiki?curid=920003", "title": "CH-47 Chinook", "text": ""}
{"id": "920006", "revid": "146644", "url": "https://it.wikipedia.org/wiki?curid=920006", "title": "Magistero della chiesa", "text": ""}
{"id": "920012", "revid": "1427462", "url": "https://it.wikipedia.org/wiki?curid=920012", "title": "Phantasialand", "text": "Phantasialand \u00e8 un parco divertimenti situato nella citt\u00e0 tedesca di Br\u00fchl, nel \"land\" della Renania Settentrionale-Vestfalia. Con quasi due milioni di visitatori nel 2017, \u00e8 il secondo parco divertimenti pi\u00f9 visitato in Germania e uno dei 15 parchi di divertimento pi\u00f9 visitati d'Europa. La stagione regolare dura da fine marzo a inizio novembre; durante i mesi invernali, il parco apre per alcune settimane con uno speciale programma invernale.\nCon una superficie operativa di circa 28 ettari, dei quali il solo parco (senza parcheggio e hotel) occupa circa 12 ettari, Phantasialand si pu\u00f2 considerare come uno dei pi\u00f9 piccoli parchi divertimento per superficie. Le caratteristiche principali sono una densa occupazione dello spazio con attrazioni parzialmente intrecciate tra loro e la demolizione relativamente frequente di vecchie attrazioni a favore di nuove. Affiliati al parco, sono presenti due hotel a tema e sale per eventi e conferenze.\nStoria.\nConcetto originale.\nPhantasialand \u00e8 nato il 30 aprile 1967 presso l'ex miniera di lignite \"Berggeist\" a sud di Br\u00fchl per volont\u00e0 dell'impresario Gottlieb L\u00f6ffelhardt e del burattinaio Richard Schmidt, ed \u00e8 uno dei pi\u00f9 antichi parchi divertimento d'Europa. Schmidt aveva supervisionato numerosi giochi televisivi di burattini e voleva rendere le bambole e gli scenari permanentemente accessibili al pubblico. A tal fine, collaborando con il suo amico showman Gottlieb L\u00f6ffelhardt, costru\u00ec intorno al \"Mondsee\" (Lago della luna) un giardino dedicato alle favole, insieme ad alcune altre attrazioni come il percorso in auto d'epoca, la \"Westerneisenbahn\" (Ferrovia del West), un'area giochi e il ristorante \"Hawaii\".\nGi\u00e0 nel primo anno si contarono 400.000 visitatori. Questo successo port\u00f2 all'ampliamento della superficie del parco pi\u00f9 volte negli anni seguenti, per la costruzione di nuove attrazioni finalizzate anche ad un pubblico pi\u00f9 adulto.\nLe nuove aree tematiche.\nNel 1970 apr\u00ec l'area \"Alt Berlin\": una replica della strada di Berlino Unter den Linden nello stile degli anni venti, inclusa la fontana del Nettuno e la Porta di Brandeburgo in scala 1:2. La strada, che ospitava tra le altre cose il teatro \"Wintergarten\", si univa direttamente all'ingresso principale del parco, anch'esso di nuova costruzione, ed era quindi nella sua funzione paragonabile alla Main Street dei Parchi Disney. La seconda apertura di l'anno era la \"Gondelbahn 1001 Nacht\" (Gondola delle Mille e una Notte), conosciuta come la prima dark ride fissa in Germania.\nDal 1972 le espansioni successive furono sviluppate oltre la strada \"Lenterbachswegs\". La citt\u00e0 western di Silver City comprendeva la prima attrazione acquatica della Germania e due montagne russe circondate da un massiccio artificiale. Dal 1974, la monorotaia \"Phantasialand-Jet\" sorvola i terreni del parco.\nNel 1981 \u00e8 stata aperta un'altra nuova area tematica, China Town. Per una resa pi\u00f9 autentica possibile, milioni di componenti vennero prodotti a Taiwan e portati a Br\u00fchl da lavoratori qualificati cinesi. In seguito, Schmidt e L\u00f6ffelhardt furono i primi europei a ricevere la medaglia culturale di Taiwan per la diffusione della cultura cinese.\nNel 1988 apr\u00ec \"Space Center\", la montagna russa al buio pi\u00f9 lunga del mondo, in una nuova struttura sul sito delle giostre presenti dall'anno di fondazione del parco. Il tema dello spazio fu ampliato nel 1994, con il simulatore dinamico \"Galaxy\", la cui cupola dorata \u00e8 stato uno degli edifici pi\u00f9 iconici di Phantasialand fino alla sua demolizione nel 2016.\nNel 1996 viene inaugurato il mine train \"Colorado Adventure,\" visitato poche settimane dopo l'apertura dalla pop star Michael Jackson, mentre nel 1998 viene istituito un punto di riferimento visibile da lontano nella torre alta 65 metri di \"Mystery Castle\".\nIl grande incendio del 2001, e la crescita degli anni successivi.\nIl 1\u00ba maggio 2001 si \u00e8 verificato un grave incendio in cui 63 persone sono rimaste leggermente ferite. L'incendio \u00e8 scoppiato a causa di un difetto tecnico nel \"Grand-Canyon-Bahn\" e la diffusione nella catena montuosa artificiale, sede di un'altra montagna russa e delle rotaie della monorotaia, e la conseguente distruzione di parti delle aree limitrofe. Il parco rimase chiuso 15 giorni per la demolizione e la pulizia ed ha rafforzato le sue norme di sicurezza, investendo quasi due milioni di euro in protezione antincendio.\nL'anno successivo due nuove attrazioni vennero edificate nella zona colpita dal disastro: le rapide \"River Quest\" (fino al 2018, le pi\u00f9 alte del mondo) e la mad house \"Feng-Ju Palace;\" apr\u00ec inoltre l'area indoor per bambini Wuze Town.\nCon l'apertura dell'hotel PhantAsia (dal 2007 Ling Bao), nel 2003, si inizi\u00f2 a delineare Phantasialand come destinazione turistica e ad indirizzarsi a nuovi target come i clienti business. L'anno dopo, \"Fantissima\" propose una combinazione di un menu gourmet e uno spettacolo con musica dal vivo e danza, e da allora si svolge come un evento serale dopo la chiusura del parco.\nNel 2006, il parco ha subito la prima significativa espansione dagli anni '80: l'area tematica Deep in Africa con le montagne russe \"Black Mamba\", la prima attrazione con inversioni del parco. Due anni dopo, \u00e8 stata completata con l'Hotel Matamba.\nNel 2007 la demolizione della foresta della fiabe, il nucleo di Phantasialand, segn\u00f2 l'inizio di profonde trasformazioni, durante le quali molte attrazioni vecchie, specialmente quelle dei primi anni, dovettero cedere il passo. Vennero infatti smantellati il \"Phantasialand-Jet\", la cabinovia che includeva la gita in barca, la Fontana di Nettuno e la Porta di Brandeburgo. Alla fine della strada di Alt Berlin, la spaziosa \"Kaiserplatz\" \u00e8 stata costruita nel 2010, insieme al centro congressi Quantum.\nNel 2012 e 2013, l'area tematica del Messico \u00e8 stata in gran parte ricostruita. La demolizione della storica attrazione acquatica \"Stonewash &amp; Wildwash Creek\" e delle stazioni della monorotaia ha fatto spazio a un nuovo paesaggio roccioso e al nuovo percorso sui tronchi di \"Chiapas\". La zona western \u00e8 stata chiusa l'anno successivo ed \u00e8 stata sostituita nel 2016 dal villaggio di Klugheim, un ampliamento dell'area Mystery circondato da alte barriere per ridurre l'inquinamento acustico.\nNel 2019, alle montagne russe \"Temple of the Night Hawk\" sono stati aggiunti i visori della realt\u00e0 virtuale che permettono di entrare nel mondo del film Monster Family. \nDai primi mesi del 2017, il simulatore \"Race for Atlantis\" (ex \"Galaxy\") e le aree di deposito adiacenti sono occupate dal cantiere per la nuova area Rookburgh, aperta a settembre 2020, con un flying coaster unico al mondo e un nuovo hotel.\nAree tematiche.\nPhantasialand \u00e8 divisa in 6 aree tematiche, ufficializzate nel 2009 e associate ai rispettivi draghi, le mascotte del parco, individuabili nei punti fotografici e nelle scenografie delle attrazioni.\nNel processo di riordinamento tematico, alcune attrazioni con un tema a s\u00e9 stante o facenti parte di piccole zone a tema vennero demolite (come Condor e il ristorante Hawaii) o adattate al tema dell'area circostante, nel caso di \"Space Station\" e \"Galaxy\". Attualmente l'unica attrazione tematicamente scollegata rispetto al resto del parco \u00e8 la dark ride \"Hollywood Tour\".\nAttrazioni.\nLe 36 attrazioni del parco offrono un mix di divertimento e adrenalina per adulti e bambini. Molte si trovano all'interno di strutture o circondate da pannelli isolanti per motivi di protezione dal rumore.\nAttrazioni per bambini.\nDiverse attrazioni detengono record mondiali:\nSpettacoli.\nIl parco offre diversi teatri, molti dei quali coperti e con spettacoli diversificati in base alla stagione.\nAlberghi del parco.\nLing Bao.\nAperto nel 2003 con il nome \"PhantAsia\", l'hotel a quattro stelle venne rinominato \"Ling Bao\" (\"sacro gioiello\") nel 2007. La sua architettura e le decorazioni seguono l'armonia del Feng Shui. Come nel caso dell'area \"China Town\", molti articoli sono stati importati dalla Cina e oltre 200 artigiani cinesi locali sono stati coinvolti nella costruzione. L'hotel da 165 stanze, ha portato gi\u00e0 nel primo anno dopo la sua apertura un aumento dei pernottamenti e della percentuale di ospiti stranieri.\nMatamba.\nNel 2008 il \"Matamba\" ha aperto come secondo hotel del parco. L'hotel a tre stelle superior, la cui architettura \u00e8 basata sull'architettura in argilla della cultura dogon dell'Africa occidentale, completa l'area \"Deep in Africa\" a sud. Il nome dell'hotel \u00e8 ispirato all'antico regno di Matamba.\nCharles Lindbergh.\nAttraverso materiale promozionale, nel 2018 viene annunciata la costruzione dell'hotel dedicato all'omonimo aviatore americano all'interno della stessa area su cui sorge F.L.Y. Viene infatti promessa un'innovativa interazione tra il roller coaster e l'hotel, e delle camere di forma cilindrica, ispirate a quelle dei capsule hotel. L'hotel, aperto da settembre 2020, propone soggiorni per coppie con bambini a partire da 8 anni con accesso privilegiato a Rookburgh e al pub interno \"1919\".\nFino alla stagione 2014 era presente anche un camping con tende indiane, lo Smokey's Digger Camp. Venne gravemente danneggiato da una tempesta all'inizio dell'anno successivo e non fu riaperto."}
{"id": "920019", "revid": "17351", "url": "https://it.wikipedia.org/wiki?curid=920019", "title": "Sikorsky CH-53", "text": ""}
{"id": "920020", "revid": "17351", "url": "https://it.wikipedia.org/wiki?curid=920020", "title": "Sikorsky CH-53 Stallion", "text": ""}
{"id": "920021", "revid": "17351", "url": "https://it.wikipedia.org/wiki?curid=920021", "title": "CH-53 Sea Stallion", "text": ""}
{"id": "920022", "revid": "17351", "url": "https://it.wikipedia.org/wiki?curid=920022", "title": "CH-53", "text": ""}
{"id": "920023", "revid": "17351", "url": "https://it.wikipedia.org/wiki?curid=920023", "title": "CH-53 Stallion", "text": ""}
{"id": "920026", "revid": "17351", "url": "https://it.wikipedia.org/wiki?curid=920026", "title": "Sikorsky CH-53E Super Stallion", "text": ""}
{"id": "920027", "revid": "115533", "url": "https://it.wikipedia.org/wiki?curid=920027", "title": "CH-53E Super Stallion", "text": ""}
{"id": "920028", "revid": "17351", "url": "https://it.wikipedia.org/wiki?curid=920028", "title": "CH-53E", "text": ""}
{"id": "920029", "revid": "17351", "url": "https://it.wikipedia.org/wiki?curid=920029", "title": "Sikorsky CH-53E", "text": ""}
{"id": "920030", "revid": "17351", "url": "https://it.wikipedia.org/wiki?curid=920030", "title": "Sikorsky MH-53", "text": ""}
{"id": "920032", "revid": "17351", "url": "https://it.wikipedia.org/wiki?curid=920032", "title": "Sikorsky MH-53 Pave Low", "text": ""}
{"id": "920033", "revid": "17351", "url": "https://it.wikipedia.org/wiki?curid=920033", "title": "MH-53 Pave Low", "text": ""}
{"id": "920034", "revid": "198277", "url": "https://it.wikipedia.org/wiki?curid=920034", "title": "Milan Associazione Calcio 2002-2003", "text": "Questa voce raccoglie le informazioni riguardanti il Milan Associazione Calcio nelle competizioni ufficiali della stagione 2002-2003.\nStagione.\nPer il Milan la stagione 2002-2003 \u00e8 quella del ritorno alle vittorie dopo tre anni senza successi. A inizio anno Ancelotti utilizza il modulo \"ad albero di Natale\" (il 4-3-2-1) per far convivere nella stessa formazione giocatori come Seedorf, Pirlo, Rui Costa e Rivaldo e anche per sopperire all'assenza, di inizio campionato, dell'infortunato \u0160ev\u010denko. Pirlo \u00e8 schierato come regista davanti alla linea difensiva, affiancato a centrocampo da Seedorf, e da Gattuso quale interditore. La difesa \u00e8 composta da Maldini e Nesta, con Kaladze e Simic, schierati come terzini e con Costacurta (che torner\u00e0 titolare nel finale di stagione) pronto a subentrare. L'attacco \u00e8 affidato a Inzaghi supportato da Rivaldo e Rui Costa schierati sulla trequarti, mentre \u0160ev\u010denko, resta fermo nella prima parte della stagione a causa di un infortunio. L'ucraino torner\u00e0 dopo qualche mese prendendo il posto di Rivaldo e ricoprendo il ruolo di seconda punta nel nuovo 4-3-1-2 studiato da Ancelotti. Il portiere \u00e8 il brasiliano Dida, tornato in rossonero dopo una stagione in prestito al Corinthians e divenuto titolare durante l'andata del preliminare contro lo Slovan Liberec per un infortunio occorso ad Abbiati. Ancelotti pu\u00f2 contare anche su Serginho, centrocampista di fascia sinistra che viene utilizzato spesso a partita in corso, e Ambrosini e Brocchi, centrocampisti di riserva.\nIl campionato comincia con 4 vittorie e un pareggio, prima del 3-2 sub\u00ecto a Verona e dopo 10 giornate di campionato conquista la vetta. Le prime settimane del 2003 vedono i rossoneri laurearsi campioni d'inverno. Il primato non dura pi\u00f9 di una settimana: dopo un girone d'andata concluso con il titolo di campione d'inverno e impreziosito da vittorie come quella per 6-0 col Torino e come quella nel derby, la squadra rallenta il passo perdendo diversi punti e giungendo infine terza alle spalle della Juventus e dell'Inter (battute entrambe dal \"Diavolo\" nel girone di ritorno).\nIn Champions League, trascinata dai gol di Inzaghi e \u0160ev\u010denko, il club \u00e8 artefice di un cammino vittorioso. Ad agosto i ragazzi di Ancelotti guadagnano l'accesso al tabellone principale della manifestazione eliminando lo Slovan Liberec nel terzo turno preliminare grazie al gol segnato in trasferta (vittoria 1-0 a San Siro e sconfitta 2-1 a Liberec). Nelle due fasi successive vincono entrambi i gironi eliminatori con due giornate di anticipo battendo Lens (2-1), Deportivo La Coru\u00f1a (sconfitto 4-0 in Spagna), Lokomotiv Moskva e anche avversari pi\u00f9 blasonati come (sconfitto 1-0 in Germania), Bayern Monaco (superato con un doppio 2-1) e i campioni in carica del che si arrendono a San Siro dopo una rete di \u0160ev\u010denko. Dei 19 gol complessivi messi a segno nel preliminare e nelle prime due fasi a gironi, 11 portano la firma di Filippo Inzaghi. Nei quarti di finale il Milan trova l'Ajax. Dopo lo 0-0 nei Paesi Bassi, nella partita di ritorno all'ultimo minuto di gioco Tomasson ribadisce in rete un pallonetto di Inzaghi e sancisce la qualificazione del Milan con il successo per 3-2. La semifinale coincide con il primo derby di Milano nella storia della Coppa dei Campioni/Champions League. La prima partita, Milan-Inter, finisce 0-0, mentre nel ritorno, il punteggio \u00e8 di 1-1 con Martins che pareggia a pochi minuti dal termine la rete di \u0160ev\u010denko e con Abbiati (titolare al posto dell'infortunato Dida) che si rende protagonista, sempre nelle ultime fasi del match, di una parata che preserva il risultato e che consente ai rossoneri di superare il turno in virt\u00f9 del gol segnato fuori casa, anche se i due incontri si sono giocati entrambi a San Siro.\nIn finale, il 28 maggio, i \"Diavoli\" sconfiggono ai calci di rigore la Juventus nella prima finale della Coppa dei Campioni/Champions League con entrambe le contendenti italiane. La partita di Manchester termina a reti inviolate dopo i tempi supplementari e viene decisa dal dischetto. Ai calci di rigore Dida para tre tiri, mentre \u0160ev\u010denko realizza l'ultimo rigore che, insieme a quelli segnati da Serginho e Nesta, rimedia agli errori di Seedorf e Kaladze e consegna al Milan il trofeo. Paolo Maldini alza la Coppa dei Campioni da capitano e in Inghilterra, cos\u00ec come fece suo padre Cesare esattamente quarant'anni prima..Il Milan vince la sesta Coppa dei Campioni-Champions League della propria storia. Il trionfo europeo qualifica direttamente i rossoneri alla fase a gruppi dell'edizione seguente.\nIn questa stagione arriva anche la vittoria della Coppa Italia, che viene conquistata dopo aver eliminato , e e aver superato la Roma in finale. La doppia sfida coi giallorossi finisce 4-1 all'Olimpico e 2-2 a San Siro, quest'ultima giocata 3 giorni dopo la finale di Manchester. Quella conquistata in questa stagione \u00e8 la quinta Coppa Italia per il Milan, la prima sotto la gestione di Berlusconi, a ventisei anni dall'ultimo successo in tale competizione. Con quello alla Roma, Filippo Inzaghi, segna l'ultimo gol della stagione rossonera, dopo aver siglato il primo, 9 mesi prima, nel preliminare di Champions League contro lo Slovan Liberec.\nMaglie e sponsor.\nLo sponsor tecnico per la stagione 2002-2003 \u00e8 Adidas, mentre lo sponsor ufficiale \u00e8 Opel. La divisa \u00e8 una maglia a strisce verticali della stessa dimensione, rosse e nere, con pantaloncini bianchi e calzettoni neri. La divisa di riserva \u00e8 completamente bianca, mentre la terza divisa \u00e8 a maglia e pantaloncini neri con calzettoni neri.\nOrganigramma societario.\nArea direttiva\nArea organizzativa\nArea comunicazione\nArea tecnica\nArea sanitaria\nCalciomercato.\nNell'estate 2002 lascia il Milan Demetrio Albertini. Partono anche Sebastiano Rossi, Jos\u00e9 Mari, e i tre acquisti della stagione precedente, \u00dcmit, Javi Moreno e Contra. Dida torna dal prestito, Clarence Seedorf viene prelevato dall'Inter in cambio di Francesco Coco mentre arrivano due giocatori a parametro zero: il brasiliano Rivaldo, Pallone d'oro 1999, proveniente dal Barcellona e l'attaccante danese Jon Dahl Tomasson dal . Dalla Lazio, invece, viene acquistato per 32 milioni di euro il difensore Alessandro Nesta.\nStatistiche.\nStatistiche dei giocatori.\nSono in \"corsivo\" i calciatori che hanno lasciato la societ\u00e0 durante la stagione."}
{"id": "920035", "revid": "17351", "url": "https://it.wikipedia.org/wiki?curid=920035", "title": "MH-53", "text": ""}
{"id": "920036", "revid": "834", "url": "https://it.wikipedia.org/wiki?curid=920036", "title": "S-65", "text": ""}
{"id": "920038", "revid": "7615936", "url": "https://it.wikipedia.org/wiki?curid=920038", "title": "Lamalunga", "text": ""}
{"id": "920041", "revid": "124581676", "url": "https://it.wikipedia.org/wiki?curid=920041", "title": "Sikorsky S-80", "text": "Il Sikorsky S-80 (noto con denominazione militare USA come CH-53E Super Stallion o MH-53E Sea Dragon) \u00e8 il pi\u00f9 grande e pesante elicottero in dotazione alle Forze Armate degli Stati Uniti d'America. I marinai comunemente lo soprannominano come \"Hurricane Maker\" (in inglese crea uragani) a causa del flusso d'aria generato dal rotore principale a sette pale.\nSviluppato dalla Sikorsky Aircraft a partire dagli anni settanta per compiti di trasporto, l'elicottero \u00e8 il frutto dello sviluppo del precedente modello della Sikorsky, il CH-53 Sea Stallion, da cui differisce fondamentalmente per le maggiori dimensioni, il rotore con una pala in pi\u00f9 e la configurazione a tre motori, diversa dal predecessore che era bimotore.\nIl Sea Stallion \u00e8 il principale elicottero da trasporto pesante dell'United States Marine Corps ed ha preso parte a tutte le principali operazioni militari dei Marines dagli anni ottanta ad oggi. Il meno comune MH-53E Sea Dragon, viene impiegato dalla United States Navy per compiti di trasporto e di caccia alle mine navali.\n\u00c8 in corso lo sviluppo di una nuova versione CH-53K, che adotter\u00e0 tre motori a turbina da 7.500 shp (5.590 kW), nuove pale in materiale composito e una cabina pi\u00f9 ampia.\nStoria.\nIl requisito iniziale.\nNell'ottobre 1967 l'USMC emise una richiesta per un elicottero da trasporto pesante adatto all'impiego sulle navi d\u2019assalto anfibio con capacit\u00e0 di carico pari a 1,8 volte quella del CH-53D. Nello stesso periodo, anche l'US Navy e l'US Army stavano valutando la necessit\u00e0 di elicotteri simili.\nLa Sikorsky stava gi\u00e0 lavorando ad un nuovo elicottero derivato dall'S-65 denominato S-80 con tre motori di maggiore potenza ed un nuovo rotore a sette pale di diametro maggiore. Nel 1968 propose l'S-80 all'USMC che l'accett\u00f2, in quanto la soluzione garantiva tempi e rischi di progetto minori rispetto ad un progetto interamente nuovo. Nel 1970, I Marines e la marina militare, che si era unita allo studio, dovettero fronteggiare l'insistenza del segretario alla difesa Robert S. McNamara che voleva bloccare lo sviluppo alla ricerca di una soluzione unica per uniformare i mezzi in dotazione alle diverse forze armate. USMC e US Navy riuscirono ad ottenere la continuazione del programma, dimostrando che gli elicotteri in servizio e sviluppo per l'US Army non erano idonei all'impiego imbarcato.\nI prototipi.\nVennero costruiti due prototipi pi\u00f9 una cellula per prove statiche.\nIl primo prototipo YCH-53E vol\u00f2 nel 1974 e durante i collaudi riusc\u00ec a sollevare 16.145\u00a0kg e raggiunse i 315\u00a0km/h con un peso totale di 25.424\u00a0kg. La coda venne riprogettata con una nuova deriva ingrandita e inclinata a sinistra di 20 gradi, con anche il rotore anticoppia inclinato per fornire una parziale spinta verso l'alto. Lo stabilizzatore era posto sul lato destro della deriva, ingrandito rispetto al CH-53D e col primo tratto perpendicolare alla deriva ed il resto orizzontale.\nAvvio della produzione.\nIl contratto per la produzione in serie venne firmato nel 1978, il primo CH-53E di serie vol\u00f2 nel dicembre 1980 ed entr\u00f2 in servizio nel febbraio 1981. Complessivamente USMC e US Navy acquisirono 177 CH-53E come elicotteri da trasporto pesante. L'elicottero \u00e8 in grado di trasportare la maggior parte degli equipaggiamenti e veicoli dell'USMC compresi gli autoblindo LAV-25 e gli obici M198 da 155mm, pu\u00f2 inoltre recuperare tutti gli aerei ed elicotteri dell'USMC esclusi i Lockheed C-130 Hercules. L'US Navy, a sua volta, utilizza i CH-53E per il trasporto navetta tra le navi e le basi a terra.\nL'US Navy richiese una versione del CH-53E ottimizzata per le missioni di ricerca mine marine (Airborne Mine Counter Measures, AMCM) denominata MH-53E Sea Dragon. Il primo prototipo dell'MH-53E vol\u00f2 per la prima volta il 23 dicembre 1981 ed entr\u00f2 in servizio nell'US Navy nel 1986 con una flotta complessiva di 46 esemplari.\nL'MH-53E \u00e8 stato esportato in Giappone come S-80-M-1 per la Japan Maritime Self Defense Force.\n\u00c8 in fase di sviluppo una nuova versione del Super Stallion che sostituir\u00e0 il CH-53E denominata CH-53K. L'USMC richiede una capacit\u00e0 di carico in rapporto al raggio d'azione praticamente raddoppiati, come un carico di 12.258\u00a0kg a 204\u00a0km. La fase di sviluppo iniziale System Development and Demonstration (SDD), che prevede la realizzazione di quattro prototipi pi\u00f9 una cellula per prove a terra, \u00e8 gi\u00e0 stata finanziata.\nNel 2007 l'USMC ha modificato l'ordine iniziale per 156 elicotteri portandolo a 227.\nCaratteristiche.\nStruttura.\nIl CH-53E Super Stallion \u00e8 un elicottero da trasporto trimotore a turbina progettato per impiego imbarcato su portaerei o navi d'assalto anfibio. Risulta poco pi\u00f9 grande del precedente CH-53D Sea Stallion, ma ha capacit\u00e0 di carico nettamente superiore grazie al terzo motore ed al nuovo rotore a sette pale. I motori sono tre turbine General Electric T64-GE-416(A) da 4.380 shp.\nLa fusoliera ha un portello d'accesso sul lato destro ed una rampa di carico posteriore a controllo idraulico. \u00c8 costruita a tenuta stagna, ma non \u00e8 previsto l'ammaraggio dalle procedure operative, se non in casi di emergenza.\nIl carrello d'atterraggio \u00e8 retrattile con carrelli principali a ruota doppia rientranti in vani carenati posti ai lati delle fusoliera (sponson), mentre il carrello anteriore a ruota doppia rientra nel muso. Sotto alla coda c'\u00e8 un pattino retrattile per impedire che il rotore posteriore urti il terreno in fase di atterraggio.\nIl rotore \u00e8 a sette pale in titanio e fibra di vetro. Le pale sono ripiegabili tramite un sistema idraulico con lo scopo di ridurre l'ingombro a bordo della navi. Il diametro \u00e8 di 24 m con una inclinazione in avanti di 5\u00b0.\nIl rotore anticoppia, del diametro di 4,8 m, \u00e8 a quattro pale e disposto sul lato sinistro della deriva, inclinata a sinistra di 20 gradi. Il rotore \u00e8 anch'esso inclinato per fornire una parziale spinta verso l'alto. Sulla coda \u00e8 installato uno stabilizzatore sul lato destro che mantiene la linea con il primo tratto perpendicolare alla deriva ed il resto orizzontale dei prototipi.\nLa coda si pu\u00f2 ripiegare contro il lato destro della fusoliera per ridurre l'ingombro a bordo della navi.\nIl CH-53E e l'MH-53E sono tra i pi\u00f9 grandi elicotteri del mondo e i pi\u00f9 grandi di produzione occidentale. Il nuovo CH-53K avr\u00e0 dimensioni simili e maggiore capacit\u00e0 di carico. La capacit\u00e0 di carico \u00e8 superata da pochi altri modelli, tra cui il Mil Mi-12 ed il Mil Mi-26 di produzione russa, in grado di trasportare 20 e 40 tonnellate rispettivamente.\nSistemi.\nIl CH-53E utilizza comandi di volo meccanici, assistiti da due sistemi idraulici indipendenti. Il pilota si avvale di un nuovo sistema di controllo del volo automatico, che tra l'altro impedisce il superamento dei limiti d'inviluppo di volo dell'elicottero.\nTra le modalit\u00e0 di volo, \u00e8 stata prevista la funzione \"Hover In flight and Refuel\" (HIFR) per il rifornimento di carburante restando in volo stazionario sopra una nave. L'elicottero pu\u00f2 anche essere rifornito in volo grazie a una sonda semiretrattile.\nAggiornamenti al CH-53E comprendono sistemi di visione notturna Helicopter Night Vision System (HNVS), Forward looking infrared (FLIR) AAQ-29A e mitragliatrici M3M da 12,7\u00a0mm.\nEquipaggio ed armamento.\nIl Super Stallion ha un equipaggio di tre uomini: pilota, copilota e motorista. Se necessario per la missione, si aggiungono un mitragliere laterale sinistro ed un mitragliere posteriore, il motorista fa anche da mitragliere laterale destro. L'elicottero pu\u00f2 trasportare 55 soldati o un carico interno di 13.620\u00a0kg o esterno di 16.344\u00a0kg.\nL'armamento consiste in tre mitragliatrici: una al finestrino sul lato sinistro della fusoliera dietro al copilota, una al portello d'accesso dell'equipaggio sul lato destro ed una alla rampa di carico posteriore. Sono installati lanciatori di chaff e flare per autoprotezione.\nLivree.\nUnited States Navy.\nI Sea Dragon dell'United States Navy sono interamente grigio scuro opaco FS36081.\nUnited States Marine Corps.\nI Super Stallion dell'United States Marine Corps adottavano inizialmente la livrea a chiazze verde scuro FS34095, grigio bluastro FS35237 e nero FS37038 sull'intero elicottero introdotta nei primi anni ottanta. Nei primi anni novanta \u00e8 stata introdotta una nuova livrea interamente grigio chiaro FS36375.\nJapan Maritime Self-Defense Force.\nI Sea Dragon della Japan Maritime Self-Defense Force sono bianco lucido FS17875 sulle superfici superiori e laterali e grigio chiaro opaco FS36440 sulle superfici inferiori.\nImpiego operativo.\nStati Uniti.\nIl Super Stallion \u00e8 entrato in servizio nell'Heavy Marine Helicopter Squadron HMH-464 sulla base aerea dell'USMC (Marine Corps Air Station, MCAS) di New River in North Carolina.\nIn seguito sono stati costituiti gli HMH-465 e HMH-466 sulla base aerea dell'USMC di Tustin in California ed un reparto d'addestramento per la conversione operativa, l'HMT-301.\nNell'estate del 1983 cinque CH-53E vennero assegnati al nuovo squadron HC-4 \u201cBlack Stallions\u201d costituito sulla base di Sigonella in Sicilia.&lt;ref name=\"RA 05-06/06 \"&gt;Rivista Aeronautica 05-06/2006.&lt;/ref&gt;\nI CH-53E dell'USMC hanno partecipato alla prima crociera operativa nel 1983 quando quattro CH-53E del HMH-464 sono stati imbarcati sulla nave d'assalto anfibio LPH-2 USS Iwo Jima come parte del 24th Marine Amphibious Unit (MAU). Durante questa missione i marines sbarcarono a Beirut e si stabilirono presso l'aeroporto come forza di interposizione. Il 23 ottobre 1983 un attentatore suicida con un autocarro carico d'esplosivo distrusse parte degli alloggiamenti dei marines uccidendone 241 nel sonno. I Super Stallion del 24th MAU vennero impiegati per le operazioni di soccorso.\nIl 25 ottobre 1983 alcuni CH-53E del HMM-261 facente parte del 22nd MAU vennero impiegati durante l'operazione Urgent Fury a Grenada per missioni di trasporto pesante di veicoli e munizioni e per l'evacuazione di civili.\nNel dicembre 1989 i Super Stallion del HC-1 di base a North Island in California vennero impiegati in missioni di trasporto e soccorso dopo il terremoto.\nIl cinque agosto 1990 alcuni CH-53E imbarcati sulla nave d'assalto anfibio LHA-2 USS Saipan vennero impiegati durante l'operazione Sharp Edge in Liberia per l'evacuazione di civili.\nTra il due ed il cinque gennaio 1991 alcuni Super Stallion ed alcuni CH-46 Sea Knight vennero inviati a Mogadiscio in Somalia ed impiegati per l'operazione Eastern Exit per l'evacuazione di civili americani e di altre nazioni dalla citt\u00e0 a causa della guerra civile.\nDurante l'operazione Desert Storm alcuni Sea Dragon, imbarcati sono stati impiegati per missioni di localizzazione e distruzione delle mine marine nel Golfo Persico al largo del Kuwait.\nSei HMH di CH-53E tra gli HMH-461, HMH-464, HMH-465, HMH-466 vennero trasferiti su basi in Arabia Saudita presso il confine con l'Iraq ed impiegati per trasporto truppe e materiali oltre che per supporto alle operazioni delle forze speciali.\nNella primavera del 1992 alcuni CH-53E dell'HC-4 di base a Sigonella in Sicilia vennero impiegati per trasportare grossi blocchi di cemento per deviare le colate laviche prodotte dall'eruzione dell'Etna.\nTra il nove dicembre 1992 ed il 25 marzo 1994 alcuni CH-53E vennero impiegati per le operazioni Provide Hope e Restore Hope in Somalia.\nNel febbraio 1995 i CH-53E dell'HC-4 di Sigonella vennero sostituiti dai Sea Dragon.\nIl due giugno 1995 l'F-16 Fighting Falcon dell'USAF pilotato dal cap. Scott O'Grady venne abbattuto sopra la Bosnia durante un volo di pattugliamento sulla zona interdetta al volo dalla NATO. Sei giorni dopo O'Grady venne recuperato da un Super Stallion scortato da un Bell AH-1W Super Cobra appartenenti al 24th MAU dell'USMC imbarcati sulla nave d'assalto anfibio LHD-3 USS Kearsarge.\nNel 1996 la nave d'assalto anfibio LPH-12 USS Inchon \u00e8 stata convertita in nave dedicata alle operazioni AMCM e risiglata MCS-12, abitualmente imbarca i Sea Dragon.\nNell'aprile 1997 alcuni MH-53E dell'US Navy di base a Bari scortati da altri elicotteri imbarcati sulla LPD-13 USS Nashville nell'Adriatico vennero impiegati per trasportare marines da Napoli all'ambasciata americana a Tirana, in Albania, per rinforzare il presidio come precauzione per i gravi incidenti in corso in citt\u00e0.\nNella primavera del 1997 alcuni Sea Dragon dell'HC-4 vennero imbarcati sulla LHA-4 USS Nassau ed impiegati per l'operazione Guardian Retrieval in Zaire\nTra maggio e giugno del 1997 alcuni Sea Dragon dell'HC-4 vennero imbarcati sulla LHD-3 USS Kearsarge ed impiegati per l'operazione Noble Obelisk in Sierra Leone.\nNell'autunno del 1999 alcuni CH-53E imbarcati sulla LHA-5 USS Peleliu sono stati impiegati a Timor Est.\nIl 26 ottobre 2001 tre CH-53E imbarcati sulla LHD-5 USS Bataan e tre CH-53E imbarcati sulla LHA-5 USS Peleliu trasportarono complessivamente 1.100 soldati alla base avanzata di Camp Rhino nel sud dell'Afghanistan volando per 885\u00a0km, questa \u00e8 tuttora l'operazione di aviosbarco con elicotteri alla distanza maggiore mai compiuta.\nNel 2003 i Super Stallion sono stati impiegati per trasporto truppe e materiali durante l'invasione dell'Iraq rifornendo le basi avanzate dei marines ed evacuando feriti nelle retrovie.\nI Super Stallion dell'US Navy e USMC sono impiegati nell'operazione Enduring Freedom in Afghanistan e nell'operazione Iraqi Freedom in Iraq.\nIncidenti.\nNel luglio 1988 un Sea Dragon dell'HM-15 esplose in volo causando otto vittime.\nAll'alba del 26 gennaio 2005 un CH-53E che stava trasportando trenta marines ed un marinaio nell'ambito delle operazioni per sorvegliare le elezioni in Iraq si schiant\u00f2 al suolo presso Rutbah a causa di una tempesta di sabbia, non ci furono superstiti.\nQuesto \u00e8 l'incidente pi\u00f9 grave per le forze armate americane dall'esplosione della torre principale dell'BB-61 USS Iowa dell'aprile 1989 che caus\u00f2 47 vittime.\nIl Sea Dragon si \u00e8 rivelato l'elicottero meno affidabile e sicuro dell'US Navy con 27 vittime a partire dall'entrata in servizio nel 1984 ed un tasso d'incidenti gravi (vittime o danni oltre al milione di dollari) di 5,96 ogni 100.000 ore di volo, mentre la media per gli altri elicotteri \u00e8 di 2,26.\nVersioni.\nYCH-53E.\nDue prototipi di cui uno perso per un incidente. Avevano una coppia di stabilizzatori alla base della deriva, poi sostituiti da uno unico sul lato destro.\nCH-53E Super Stallion.\nSmontando il rotore, togliendo i serbatoi esterni e ripiegando la coda un CH-53E \u00e8 lungo 18,4\u00a0m ed alto 5,7\u00a0m, dimensioni che ne permettono l'imbarco nella stiva di un aereo da trasporto Lockheed C-5 Galaxy.\nS-80-E.\nVersione da esportazione del CH-53E, non prodotta per mancanza di ordini.\nMH-53E Sea Dragon.\nVersione ottimizzata per le missioni di ricerca mine marine (Airborne Mine Counter Measures, AMCM) derivata dal CH-53E.\nI Sea Dragon avevano motori General Electric T64-GE-416 da 4.380shp, poi sostituiti da T64-GE-419 da 4.750shp, in grado di fornire in emergenza anche 5.000shp per breve tempo.\nL'MH-53E Sea Dragon ha serbatoi di carburante della capacit\u00e0 di 12.100litri nelle carenature ai lati della fusoliera di maggiori dimensioni rispetto alle versioni precedenti, sonda semiretrattile per il rifornimento in volo e fino a sette serbatoi da 1.134litri trasportati internamente per aumentare l'autonomia.\nCome il Super Stallion, Il Sea Dragon \u00e8 dotato di un sistema Hover In flight and Refuel (HIFR) per il rifornimento di carburante restando in volo stazionario sopra una nave.\nL'MH-53E Sea Dragon \u00e8 inoltre dotato di sistemi specifici per la localizzazione e distruzione delle mine marine, compresi dei modi di funzionamento dedicati del sistema di controllo del volo e la capacit\u00e0 di trainare un'apposita \u201cslitta\u201d da una quota sufficiente per evitare rischi in caso di esplosione di una mina.\nIl primo prototipo dell'MH-53E vol\u00f2 per la prima volta il 23 dicembre 1981.\nIl Sea Dragon \u00e8 entrato in servizio nell'US Navy nel 1986, complessivamente l'US Navy ha acquisito 46 MH-53E.\nS-80-M-1.\nVersione da esportazione dell'MH-53E priva della capacit\u00e0 di rifornimento in volo.\nUndici elicotteri costruiti per la Japan Maritime Self Defense Force.\nCH-53K.\nNuova versione da trasporto pesante derivata dal CH-53E.\nL'USMC richiede una capacit\u00e0 di carico in rapporto al raggio d'azione praticamente raddoppiati, come un carico di 12.258\u00a0kg a 204\u00a0km.\nLa fase di sviluppo iniziale System Development and Demonstration (SDD), che prevede la realizzazione di quattro prototipi pi\u00f9 una cellula per prove a terra, \u00e8 gi\u00e0 stata finanziata.\nPer il CH-53K sono stati selezionati come fornitori principali:\nRockwell Collins per l'avionica;\nSanmina-SCI per i sistemi di comunicazione interni;\nSpirit AeroSystems per le cabine di pilotaggio e carico;\nAurora flight Sciences per il rotore in materiali compositi, simile come tecnologia a quello usato sulle pi\u00f9 recenti versioni del UH-60 Black Hawk;\nEDO Corporation per il rotore anticoppia.\nCome motore \u00e8 stato scelto il General Electric GE38-1B, preferito al Pratt &amp; Whitney Canada PW150 derivato dal Rolls-Royce AE 1107C-Liberty gi\u00e0 usato sul Bell V-22 Osprey.\nIl CH-53K avr\u00e0 le stesse dimensioni del CH-53E, ma un peso massimo al decollo aumentato da 33.369\u00a0kg a 38.454\u00a0kg.\nNel 2007 l'USMC ha modificato l'ordine iniziale per 156 elicotteri portandolo a 227.\nUtilizzatori.\nLa Japanese Maritime Self Defence Force ha acquisito a partire dal 1989 undici S-80M-1 per sostituire i Kawasaky-Vertol K-107-II, che era la versione prodotta su licenza del Boeing CH-46 Sea Knight.&lt;ref name=\"RA 02/06 \"&gt;Rivista Aeronautica 02/2006.&lt;/ref&gt;\nI Sea Dragon erano in servizio nell'HM-111 sulla base di Iwakuni presso Hiroshima e dal 2017 sono stati sostituiti con gli MHC-101, versione dell'AgustaWestland EH101 prodotta su licenza dalla Kawasaky Heavy Industries ottimizzata per missioni AMCM con gli equipaggiamenti necessari amovibili per permettere l'uso dell'elicottero anche per missioni di trasporto.\nIl primo degli undici elicotteri ordinati \u00e8 stato consegnato il tre marzo 2006.\nL'EH-101 \u00e8 stato preferito al Sikorsky S-92 ed \u00e8 il primo elicottero straniero non di progettazione americana in servizio in una forza armata giapponese.\nI Super Stallion hanno sostituito i CH-53A e CH-53D nell'USMC.\nI Sea Dragon sono assegnati agli squadron HM-12 e HM-14 sulla base di Norfolk in Virginia e HM-15 di base ad Alameda in California.\nIn Europa i Sea Dragon sono assegnati all'HC-4 di Sigonella, con distaccamenti sulla base di Akrotiri nell'isola di Cipro e sulla base di Al Fujayrah negli Emirati Arabi Uniti.\n\u00c8 previsto l'aggiornamento di 34 Sea Dragon con blindatura, mitragliatrici M134 Minigun, sistemi di autoprotezione ALE 44/AAR-57 e possibilit\u00e0 di operazioni notturne con visori NVG (Night Vision Goggles).\nI CH-53E dell'USMC sono 142 al luglio 2019.\nLe navi d'assalto anfibio classe Iwo Jima possono trasportare fino a undici Super Stallion, le classe Tarawa fino a diciannove, ma in genere vengono imbarcati diversi tipi di elicotteri ed aerei STOVL McDonnell Douglas-BAe AV-8B Harrier II."}
{"id": "920042", "revid": "834", "url": "https://it.wikipedia.org/wiki?curid=920042", "title": "S-80", "text": ""}
{"id": "920047", "revid": "122904430", "url": "https://it.wikipedia.org/wiki?curid=920047", "title": "Treviso Foot-Ball Club 1993 2002-2003", "text": "Questa voce raccoglie le informazioni riguardanti il Treviso Foot-Ball Club 1993 nelle competizioni ufficiali della stagione 2002-2003.\nStagione.\nIl Treviso nella stagione 2002-2003 ha partecipato al campionato di Serie C1 nel girone A e classificandosi al primo posto con 65 punti viene promosso in Serie B insieme all'AlbinoLeffe, che ha vinto i play-off sul Pisa.\nIn Coppa Italia la squadra viene eliminata al primo turno nella fase a gironi, poich\u00e9 si \u00e8 classificata all'ultimo posto nel girone 3 dopo la (qualificata ai sedicesimi di finale), il Cittadella Padova e il Verona.\nIn Coppa Italia Serie C il Treviso ai sedicesimi di finale supera il Pordenone (perde 1-0 in trasferta e vince 2-0 in casa dopo i supplementari); agli ottavi di finale incontra il S\u00fcdtirol che batte sia all'andata a Bolzano (2-0) che al ritorno in casa (4-2); infine ai quarti viene eliminato dal Padova, perdendo 2-1 fuori casa e vincendo 4-3 in casa.\nMaglie e sponsor.\nLo sponsor tecnico \u00e8 stato Lotto e lo sponsor ufficiale \"Essetre Thiene\".\nOrganigramma societario.\nArea direttiva\nArea tecnica"}
{"id": "920048", "revid": "7336", "url": "https://it.wikipedia.org/wiki?curid=920048", "title": "Strutture dissipative", "text": ""}
{"id": "920052", "revid": "697352", "url": "https://it.wikipedia.org/wiki?curid=920052", "title": "Google Calendar", "text": "Google Calendar \u00e8 un sistema di calendari concepito da Google.\nGoogle offre infatti la possibilit\u00e0 di creare pi\u00f9 calendari, di condividerli e importarli da altri servizi online (Yahoo! Calendar, MSN Calendar, ecc.) o sul computer (iCal, Outlook, ecc.). Google Calendar \u00e8 parte integrante dell'account Google e si integra con gli altri servizi.\nUtilizzo.\nSi tratta di un'agenda sulla quale inserire degli eventi. Pu\u00f2 essere utilizzato come agenda personale (calendario privato), come agenda di un'organizzazione (calendario pubblico) o come agenda di una risorsa (ad esempio un'aula o un campo da tennis).\nIl creatore del calendario pu\u00f2 decidere chi \u00e8 autorizzato a vederlo, chi \u00e8 autorizzato a inserire eventi e chi \u00e8 autorizzato ad amministrarlo.\nUna volta creato un evento \u00e8 possibile inviare l'invito a partecipare ad altre persone. L'invito consiste in un'email, ma se i destinatari sono a loro volta iscritti a Google Calendar la richiesta apparir\u00e0 anche all'interno del loro calendario personale. Se l'invito viene accettato, l'evento si inserisce nell'agenda dell'invitato.\nFunzionalit\u00e0.\nAccesso al contenuto.\nGli eventi sono memorizzati online, di conseguenza, il calendario pu\u00f2 essere visualizzato da qualsiasi postazione dotata di accesso a Internet. Per gli utenti che potrebbero aver riscontrato un guasto all'unit\u00e0 disco, ci\u00f2 significa che nessun dato \u00e8 stato perduto. L'applicazione consente di importare file di calendario di Microsoft Outlook (.vcs) e file di iCalendar (.ics, de facto il formato di file per calendario aperto). \u00c8 possibile aggiungere e condividere pi\u00f9 calendari, consentendo la scelta tra diversi livelli di autorizzazione per gli utenti. Questa caratteristica consente la collaborazione e la condivisione di pianificazioni tra pi\u00f9 gruppi. I calendari generali disponibili per l'importazione nell'account di un utente includono i calendari che contengono le festivit\u00e0 nazionali di diversi paesi. Gli utenti possono inoltre aggiungere URL di iCalendar \"live\" con frequenti aggiornamenti.\nCondivisione dei calendari.\nGoogle Calendar consente di creare e mostrare pi\u00f9 calendari nella stessa visualizzazione. \u00c8 possibile condividere ciascun calendario, in sola lettura o con controllo di modifica totale, con utenti specifici o chiunque (calendari pubblici).\nNel febbraio 2009 Google ha disabilitato l'opzione di ricerca di calendari pubblici dal campo di ricerca rimuovendo il pulsante \"Ricerca eventi pubblici\". Google ha inoltre disabilitato la galleria di calendari pubblici, citando problemi di manutenzione e usabilit\u00e0. La societ\u00e0 consiglia di aggiungere calendari tramite la funzionalit\u00e0 \"Calendari interessanti\", tramite URL di calendari conosciuti o tramite richieste via email ad amici. Attualmente non \u00e8 possibile condividere tra utenti l'elenco delle attivit\u00e0 quotidiane.\nSincronizzazione dei dispositivi.\nAttualmente, Google Calendar pu\u00f2 usufruire di Google Sync per la sincronizzazione con molti dispositivi portatili (ad esempio, BlackBerry, Palm, iPhone, Pocket PC) o con applicazioni per PC (ad esempio, Microsoft Outlook) tramite software di terze parti e in maniera nativa con iCal di Apple (sono necessari dei workaround per iCal 3.x, piena funzionalit\u00e0 con iCal 4.x). Google Calendar \u00e8 supportato in maniera nativa su smartphone e tablet basati su Android, cellulari basati su webOS come Palm Pre e dispositivi iOS come iPhone. \u00c8 possibile inviare promemoria degli eventi tramite email ed SMS sui cellulari in pi\u00f9 di ottanta paesi e regioni.\nNotifiche.\nQuesta applicazione sta diventando sempre pi\u00f9 diffusa grazie all'ottimo servizio gratuito di notifica via SMS degli eventi del calendario. Nella pagina di configurazione di Google Calendar infatti \u00e8 possibile impostare il proprio numero di cellulare e ricevere senza spese un promemoria dell'evento sul cellulare (o via email), impostando quanto tempo prima dell'evento si desidera ricevere il messaggio (da 1 ora a 4 settimane). Per l'Italia il servizio \u00e8 valido per i quattro i maggiori operatori di telefonia mobile."}
{"id": "920057", "revid": "1431409", "url": "https://it.wikipedia.org/wiki?curid=920057", "title": "A Walk on the Moon - Complice la luna", "text": "A Walk on the Moon - Complice la luna (\"A Walk on the Moon\") \u00e8 un film del 1999 diretto da Tony Goldwyn.\nTrama.\nNell'estate del 1969 in piena guerra in Vietnam e durante la missione Apollo, Pearl Kantrowitz, una giovane casalinga, parte con i due figli e la nonna per le vacanze. Fatale sar\u00e0 l'incontro con il giovane hippie Walker, il cui modo di fare disinibito la far\u00e0 sognare. Ma tra la ribellione dalla figlia adolescente, che scapper\u00e0 per assistere al concerto di Woodstock, e il marito che scopre la sua relazione, Pearl dovr\u00e0 decidere se restare con la sua famiglia o seguire la libert\u00e0 che Walker rappresenta."}
{"id": "920065", "revid": "125653897", "url": "https://it.wikipedia.org/wiki?curid=920065", "title": "Airport '80", "text": "Airport '80 (\"The Concorde ... Airport '79\") \u00e8 un film catastrofico del 1979 diretto da David Lowell Rich e tra gli altri interpretato da Alain Delon, Susan Blakely, George Kennedy e Sylvia Kristel. \u00c8 l'ultimo episodio ufficiale della serie di pellicole iniziata con \"Airport\". L'aereo utilizzato per le riprese del film, l'esemplare di Concorde registrato con la sigla \"F-BTSC\", per ironia della sorte, sar\u00e0 lo stesso aereo che andr\u00e0 distrutto nell'incidente del volo Air France 4590 avvenuto il 25 luglio 2000.\nTrama.\nUn Concorde, al comando dei piloti Paul Metrand e Joe Patroni, sta per partire dall'aeroporto Dulles di Washington (nel doppiaggio italiano pi\u00f9 volte pronunciato \"Dallas\", come la citt\u00e0 texana), diretto a Mosca per un volo inaugurale, in vista dei Giochi Olimpici del 1980 che si svolgeranno proprio in terra sovietica. Fra i passeggeri c'\u00e8 una nota giornalista, Maggie Whelan, che ha acquisito quasi per caso dei documenti che provano che il potente uomo d'affari Kevin Harrison, con il quale lei ha anche una relazione, \u00e8 impegnato nel traffico di armi illegale.\nPer evitare di essere scoperto, Harrison decide di far abbattere l'aereo, sperando di eliminare la sua amante, ormai divenuta scomoda. Il primo tentativo, effettuato con un missile terra-aria, va a vuoto; il Concorde riesce a non farsi colpire e il razzo viene abbattuto da due F-15 dell'aviazione americana. Il secondo tentativo ha luogo sull'Oceano Atlantico mentre il Concorde si sta avvicinando alla Francia; un caccia F-4 Phantom attacca l'aereo, ma anche questa volta la bravura dei piloti, nonch\u00e9 l'immediato intervento della difesa aerea francese con i suoi Mirage F1, evitano la tragedia ed il Concorde, pur lievemente danneggiato, riesce ad atterrare al previsto scalo intermedio di Parigi (dove viene anche consegnato con successo un organo da trapiantare ad un bambino).\nIl giorno dopo si riparte per Mosca, ma Harrison ha ordinato di eseguire un nuovo sabotaggio. In pieno volo si apre il portello del vano bagagli, che crea una decompressione a bordo dell'aereo che, irrimediabilmente squarciato sul fondo, deve effettuare un atterraggio di fortuna sulla neve fra le Alpi austriache. L'impresa sembra disperata ma alla fine, sia pur con molte difficolt\u00e0, il tentativo riesce e tutti usciranno sani e salvi dall'aereo prima che quel che rimane del velivolo salti in aria. Harrison, senza pi\u00f9 speranze di sottrarsi alla giustizia, si toglie la vita."}
{"id": "920074", "revid": "767487", "url": "https://it.wikipedia.org/wiki?curid=920074", "title": "Le miniere di re Salomone (film)", "text": "Le miniere di re Salomone (\"King Solomon's Mines\") \u00e8 un film del 1950 diretto da Compton Bennett e Andrew Marton. \u00c8 tratto dall'omonimo romanzo di H. Rider Haggard del 1885, che aveva gi\u00e0 ispirato il film \"King Solomon's Mines\" (1937).\nHa avuto un seguito, \"Vatussi\" (1959), e un \"remake\", \"Allan Quatermain e le miniere di Re Salomone\" (1985).\nTrama.\nAllan Quatermain, un esperto cacciatore e guida, \u00e8 reclutato da Elizabeth Curtis e suo fratello John Goode per ritrovare il di lei marito, che \u00e8 scomparso nel profondo dell'Africa inesplorata, mentre era alla ricerca delle miniere leggendarie di re Salomone. Sono in possesso di una copia della mappa che lui aveva usato, ed un misterioso nativo tutsi di nome Umbopa, alto e di bell'aspetto, si unisce a loro per il safari. Durante il viaggio estenuante, Elizabeth e Allan si innamorano."}
{"id": "920075", "revid": "1005847", "url": "https://it.wikipedia.org/wiki?curid=920075", "title": "Elezioni regionali in Trentino-Alto Adige del 2003", "text": "Le elezioni regionali in Trentino-Alto Adige del 2003 si sono tenute il 26 ottobre. In provincia di Trento, esse hanno visto la vittoria di Lorenzo Dellai, sostenuto dal centro-sinistra, che ha sconfitto Carlo Andreotti, sostenuto dal centro-destra. In provincia di Bolzano, le elezioni hanno visto prevalere la S\u00fcdtiroler Volkspartei e hanno portato alla riconferma del presidente uscente Luis Durnwalder."}
{"id": "920076", "revid": "287204", "url": "https://it.wikipedia.org/wiki?curid=920076", "title": "Libertas", "text": ""}
{"id": "920079", "revid": "767487", "url": "https://it.wikipedia.org/wiki?curid=920079", "title": "Allan Quatermain e le miniere di re Salomone", "text": "Allan Quatermain e le miniere di re Salomone (\"King Solomon's Mines\") \u00e8 un film del 1985 diretto dal regista J. Lee Thompson.\nA cento anni dalla pubblicazione del romanzo \"Le miniere di re Salomone\" (1885) di H. Rider Haggard, costituisce la quarta versione per il grande schermo della storia, dopo \"King Solomon's Mines\" (1937), \"Le miniere di re Salomone\" (1950) e \"King Solomon's Treasure\" (1979).\nHa avuto un seguito: \"Gli avventurieri della citt\u00e0 perduta\" (1986).\nTrama.\nJesse Huston, figlia di un esploratore alla ricerca da una vita delle favolose miniere diamantifere di re Salomone, organizza una spedizione di soccorso con un affascinante cacciatore, Allan Quatermain, ed il di lui servo Umbopo.\nArrivati nella citt\u00e0 di Tangola, per\u00f2, scoprono, forzando a parlare il reticente negoziante del negozio dove dovevano incontrarsi col vecchio, che l'esploratore \u00e8 stato rapito da Dogati, un arabo nemico di Quatermain che \u00e8 \"alleato\" del colonnello tedesco Bockner, personaggio di indole fortemente autoritaria; entrambi vogliono che li conduca alle miniere, e per questo salgono su un treno.\nDopo aver recuperato nel negozio una mappa per le miniere, Jessie viene rapita dagli uomini di Dogati e prontamente liberata da Quatermain. Assieme al reticente Umbopo, lei e Quatermain riescono a salire sul treno di Dogati e a raggiungere tra mille difficolt\u00e0 il vecchio genitore, che rivela loro la strada per le miniere e si fa promettere affinch\u00e9 i nemici vengano fermati.\nDopo aver staccato il vagone dal resto del treno (causando l'ira di Dogati) e aver lasciato l'esploratore in un villaggio vicino con le cure di Umbopo, Jesse e Quatermain proseguono il cammino, ma vengono catturati da una trib\u00f9 di cannibali che li costringe a buttarsi in un enorme pentolone per cucinarli. Ma grazie all'ingegno di Quatermain, riescono a liberarsi e a \"rotolare\" verso una foresta, dove i due si dichiarano ufficialmente.\nInseguiti da Dogati e da Bockner, Quatermain e Jesse con l'aiuto degli uomini-a-testa-in-gi\u00f9 Obugua riescono ad arrivare ai piedi delle montagne sotto cui sono scavate le miniere, ma vengono nuovamente catturati da una nuova trib\u00f9 cannibale comandata da una spietata regina, i Kukuanas. Questi stanno per dare Quatermain in pasto ai coccodrilli, quando arriva all'improvviso Umbopo che, mostrando al popolo una cicatrice, dichiara di essere il legittimo re della trib\u00f9 in esilio, e salva la vita ai due.\nGuidati da Umbopo, Quatermain e Jesse entrano nelle miniere, ma vengono raggiunti da Dogati e Bruckner che li chiudono in una stanza che comincia ad allagarsi. I due riescono a liberarsi dopo poco, e Quatermain eliminer\u00e0 entrambi i suoi avversari, prima di riuscire a tornare alla luce del sole con Jesse e Umbopo, mentre le miniere crollano.\nDifferenze con il romanzo.\nIl film riadatta la trama del romanzo originale del 1885 in modo pi\u00f9 libero di quanto facesse la precedente versione filmica del 1950. Anche qui il personaggio maschile di sir Henry Curtis presente nel romanzo \u00e8 sostituito da una bella coprotagonista femminile cos\u00ec da fornire spunti romantico-sentimentali alla vicenda, mentre il terzo compagno europeo della spedizione originale, il Capitano Good, \u00e8 del tutto assente, dando maggiore risalto alle avventure della coppia di protagonisti in stile Indiana Jones. Il film introduce invece nella vicenda due nuovi antagonisti per Allan Quatermain, l'arabo Dogati e il colonnello tedesco Bockner. Nel romanzo erano del tutto assenti anche i cannibali, i coccodrilli e gli uomini-a-testa-in-gi\u00f9 Obugua. Il malvagio Twanga, re del Kukuanaland nel romanzo, viene sostituito da una perfida regina, Gagoola, che invece nella storia originale era una vecchia strega repellente e decrepita."}
{"id": "920090", "revid": "729019", "url": "https://it.wikipedia.org/wiki?curid=920090", "title": "Vickers VC10", "text": "Il Vickers VC10 era un quadrimotore di linea ad ala bassa a freccia progettato e prodotto dall'azienda britannica Vickers-Armstrongs (poi confluita nella British Aircraft Corporation) all'inizio degli anni sessanta.\nIl VC10 \u00e8 stato impiegato sia come aereo da trasporto civile che come velivolo militare; mentre la sua carriera commerciale si \u00e8 conclusa nel 1981, il VC10 \u00e8 rimasto in servizio nella Royal Air Force fino al 20 settembre 2013, prevalentemente con compiti di aerocisterna per il rifornimento in volo.\nStoria.\nSviluppo.\nNel 1958 la compagnia aerea di bandiera britannica, la British Overseas Airways Corporation (BOAC), firm\u00f2 con la Vickers-Armstrongs il contratto per la fornitura di un nuovo velivolo da trasporto passeggeri da utilizzare sulle rotte a lungo raggio.\nIl progetto era caratterizzato dal posizionamento dei propulsori in quattro gondole motore affiancate a due a due sui lati della parte posteriore della fusoliera, una soluzione (precorsa dal francese Caravelle) che consentiva di ottenere un'ala dalla linea pulita ed efficiente, riducendo contemporaneamente l'inquinamento acustico avvertito dai passeggeri durante il volo.\nIn particolare l'efficienza dell'ala, dotata di avanzati sistemi di ipersostentazione consentiva al VC10 di operare, senza particolari riduzioni delle possibilit\u00e0 di carico, dalle piste degli aeroporti esistenti all'epoca, soprattutto se situati in regioni dal clima caldo o a quote elevate.\nIl progetto del nuovo modello, identificato con la sigla di fabbrica \"Vickers Type 1100\", venne presentato al pubblico come VC10 al salone di Farnborough del 1959; gi\u00e0 il 23 giugno del 1960 la BOAC sigl\u00f2 l'ordine per una nuova versione del velivolo, definita Super VC10 destinata (nelle intenzioni) ad operare su rotte a maggiore densit\u00e0 di passeggeri (in particolare quelle del Nord Atlantico); il Super VC10 sarebbe divenuto, all'epoca, il pi\u00f9 grande aereo mai prodotto nel Regno Unito.\nAd ulteriore testimonianza della stima nutrita dalle autorit\u00e0 britanniche nei confronti del nuovo Vickers, nel settembre del 1961 l'Air Ministry firm\u00f2 un ordine per cinque VC10 cui avrebbe fatto seguito, nell'agosto del 1962, un secondo ordinativo per altri sei esemplari.\nNel frattempo, il 29 giugno 1962, il VC10 venne portato in volo per la prima volta e, dopo aver superato le prove necessarie ed aver ottenuto l'omologazione al volo commerciale il 23 aprile 1964, venne consegnato alla BOAC per l'introduzione in servizio attivo.\nDescrizione tecnica.\nStruttura.\nIl Vickers VC10 \u00e8 un monoplano dalla struttura completamente metallica, per la cui realizzazione vennero impiegate prevalentemente leghe di alluminio.\nL'ala \u00e8 disposta in posizione bassa: ha un angolo di freccia di 32,5\u00b0 ed un angolo diedro positivo di 3\u00b0; \u00e8 realizzata in tre sezioni e contiene sette serbatoi di carburante (le cui dimensioni dipendono dalla versione del velivolo). L'ala \u00e8 dotata di ipersostentatori nel bordo d'attacco e Fowler flap in quello d'uscita. Tutte le superfici mobili sono comandate idraulicamente.\nGli impennaggi sono del tipo a T, soluzione scaturita prevalentemente dalla necessit\u00e0 di mantenere le superfici di controllo libere dall'influenza aerodinamica determinata dalla particolare disposizione dei motori.\nIl carrello d'atterraggio \u00e8 di tipo triciclo anteriore: l'elemento anteriore (dotato di due ruote affiancate) si ritrae verso l'avanti, i due elementi posteriori (anch'essi composti da due ruote affiancate) sono incernierati nelle ali e si ritraggono internamente verso la fusoliera.\nLa fusoliera \u00e8 realizzata in quattro sezioni: nei velivoli della prima versione (\"Type 1101\"), pu\u00f2 ospitare fino a 150 passeggeri, disposti in sei file di sedili (tre per lato del velivolo, con un unico corridoio centrale). Ospita inoltre cinque bagni e quattro vani di servizio per gli assistenti.\nNelle versioni \"Type 1102\" e \"Type 1103\" \u00e8 stato introdotto un portellone di carico per consentire l'impiego anche come cargo (o una soluzione mista passeggeri e cargo); il portellone, a comando idraulico, \u00e8 disposto sul lato sinistro della fusoliera, nella sezione anteriore. In queste versioni sono state apportate anche modifiche al disegno dell'ala.\nMotore.\nLa propulsione del VC10 \u00e8 affidata a quattro turboventola Rolls-Royce Conway, disposti a coppie nel tronco posteriore della fusoliera. Nel prototipo tutti i motori erano equipaggiati con inversori di spinta mentre negli esemplari di produzione ne sono stati dotati solamente le due unit\u00e0 esterne.\nSistemi.\nTra i vari sistemi impiegati dal VC10 nel corso della lunga carriera operativa, \u00e8 stata data una certa evidenza ad un particolare apparato elettronico, definito \"Approach and Landing Situation Display\", costruito dall'azienda britannica Elliott Brothers: si trattava, sostanzialmente, di un antenato dei sistemi ILS in grado di informare i piloti sul corretto approccio del pilota automatico al sentiero di discesa.\nSui velivoli attualmente in uso (impiegati esclusivamente dalla RAF), si segnalano i sistemi di rifornimento rapido (a seconda delle versioni del velivolo, subalari o in fusoliera con quest'ultimo in grado di trasferire fino a 2\u00a0000 kg di carburante al minuto) e quello di contromisure all'infrarosso in funzione antimissile (attualmente installato il sistema AN/ALQ-204).\nImpiego operativo.\nLa BOAC effettu\u00f2 il volo inaugurale il 29 aprile 1964, sei giorni dopo il rilascio della omologazione, sulla rotta Londra-Lagos, mentre la \"Ghana Airways\" ricevette il primo esemplare il 18 dicembre dello stesso anno, per metterlo in servizio a partire dal 1\u00ba febbraio successivo sulla rotta Londra-Accra. Due mesi dopo, il 1\u00ba aprile 1965, entr\u00f2 in servizio la versione Super VC10 (ancora una volta ad opera della BOAC), in questo caso sulla rotta Londra-New York.\nPur supportato da soluzioni tecniche che ne consentivano l'impiego da aeroporti disagiati (come gi\u00e0 detto, in termini di condizioni climatiche, altitudine e relativa lunghezza delle piste) in termini di costi operativi il VC10 non era in grado di competere con i modelli direttamente concorrenti (in particolare Boeing 707 e Douglas DC-8) ed il numero di esemplari venduti non riusc\u00ec ad eguagliarne il successo.\nLa carriera commerciale del VC10 si svolse prevalentemente sotto le insegne delle gi\u00e0 citate BOAC e \"Ghana Airways\"; gli altri vettori che acquistarono i velivoli direttamente dal costruttore furono la \"Eastern African Airways\" (cinque) e la \"British United Airways\" (tre). Altre compagnie figurano tra gli utilizzatori del quadrigetto britannico per effetto di acquisti di seconda mano oppure tramite la formula del leasing.\nIl VC10 termin\u00f2 il proprio servizio nelle compagnie commerciali nel 1981: la British Airways, nata nel 1974 dalla fusione tra la BOAC e la British European Airways (BEA), effettu\u00f2 l'ultimo collegamento il 29 marzo registrando oltre 13 milioni di passeggeri trasportati.\nIl successo maggiore del VC10 venne dagli acquisti effettuati da parte della Royal Air Force, che destin\u00f2 inizialmente il velivolo della BAC (\"British Aircraft Corporation\", la nuova societ\u00e0, nata nel 1960, che riuniva le attivit\u00e0 aeronautiche di Vickers, Bristol Aeroplane Company e English Electric) esclusivamente al ruolo di trasporto.\nLa RAF ordin\u00f2, a varie riprese (fra il 1961 ed 1964), un totale di 14 velivoli (nella versione \"Type 1106\"): i VC10 vennero consegnati fra il dicembre del 1966 e l'agosto del 1968 ed entrarono in servizio (con il \"No. 10 Squadron\", inquadrato nel \"Transport Command\") identificati come VC10 C.1.\nSul finire del 1976 la RAF acquist\u00f2 cinque VC10 (in precedenza usati prima dalla BOAC e poi dalla Gulf Air) e quattro Super VC10 (velivoli gi\u00e0 impiegati dalla \"East African Airways\"), destinandoli all'impiego come aerocisterne (dopo un lungo processo di conversione) ed assegnando loro, rispettivamente, le denominazioni di VC10 K.2 e K.3.\nNel 1981 la RAF acquist\u00f2 dalla \"British Airways\" 14 Super VC10 (tolti dal servizio operativo, come detto, in quello stesso anno): le intenzioni iniziali erano di impiegarli come parti di ricambio per i velivoli gi\u00e0 in servizio al fine di mantenere operativa la flotta fino al 1995. Agli inizi degli anni novanta, la RAF (contrariamente alle previsioni iniziali) decise di rimettere in condizione di volo cinque di questi velivoli, designandoli VC10 K.4; allo stesso tempo vennero aggiornati e dotati di serbatoi e sistemi per il rifornimento in volo anche gli esemplari da trasporto, ai quali fu quindi assegnata la designazione di C.1(K).\nNel corso della loro vita i VC10 hanno quindi operato durante la Guerra delle Falkland, preso parte alla Guerra del Golfo ed alla pi\u00f9 recente Guerra d'Iraq.\nLa RAF ha previsto da tempo la sostituzione dei VC10 e gi\u00e0 dalla met\u00e0 degli anni novanta sono state condotte valutazioni in tal senso, ma la scelta definitiva per il velivolo con il quale realizzare il programma \"Future Strategic Tanker Aircraft\" \u00e8 stata presa solo in tempi pi\u00f9 recenti (aprile 2004) ed i VC10 continueranno a volare per qualche anno ancora.\nIncidenti.\n\"(I dati relativi agli incidenti sono tratti da www.vc10.co.uk\" \"e da www.vc10.net)\".\nIl VC10 si \u00e8 rivelato, nel corso della sua lunga vita operativa, un velivolo relativamente sicuro: un solo esemplare (appartenente alla \"Nigeria Airways\", matricola 5N-ABD) precipit\u00f2 in un incidente il 20 novembre del 1969, in atterraggio a Lagos, mentre un secondo (della \"East African Airways\", matricola 5X-UVA) sub\u00ec un grave incidente in fase di decollo da Addis Abeba il 18 aprile del 1972.\nMalgrado il numero relativamente basso di velivoli costruiti, i VC10 si trovarono al centro di ben tre episodi violenti che portarono alla distruzione del velivolo.Il 28 dicembre 1968 l'esemplare marcato 9G-ABP (della libanese Middle East Airlines) venne distrutto (unitamente ad altri 13 aerei libanesi) nel corso di un'azione condotta da commando israeliani presso l'aeroporto di Beirut.Meno di un anno dopo, il 9 settembre 1970, un Super VC10 della BOAC (matricola G-ASGN), partito da Beirut e diretto in Bahrain, venne dirottato e fatto atterrare nella base militare giordana nota come \"Dawson Field\" (nei pressi di Zarq\u0101\u02be). Tre giorni dopo i dirottatori, appartenenti al Fronte Popolare per la Liberazione della Palestina, dopo aver riunito sulla stessa pista tre velivoli (gli altri due erano un Boeing 707 della Trans World Airlines ed un Douglas DC-8 della Swissair), liberarono gli ostaggi e fecero esplodere gli aerei.\nIl terzo episodio riguarda un altro Super VC10 della BOAC (matricola G-ASGO), decollato (ancora una volta) da Beirut e destinato a Londra. Due uomini dirottano il velivolo che atterra all'aeroporto di Amsterdam: dopo aver cosparso di alcolici l'interno del velivolo, i dirottatori fanno scendere i passeggeri e danno fuoco all'aereo.\nVersioni.\n\"I dati relativi alle versioni sono tratti da Flight\" \"e da www.vc10.co.uk\"."}
{"id": "920112", "revid": "767487", "url": "https://it.wikipedia.org/wiki?curid=920112", "title": "Gli avventurieri della citt\u00e0 perduta", "text": "Gli avventurieri della citt\u00e0 perduta (\"Allan Quatermain and the Lost City of Gold\") \u00e8 un film del 1986, diretto dal regista Gary Nelson.\n\u00c8 il seguito di \"Allan Quatermain e le miniere di re Salomone\" (1985), cos\u00ec come il romanzo da cui \u00e8 tratto: \"La citt\u00e0 nascosta (Allan Quatermain)\" del 1887. Confermati i due attori principali (Richard Chamberlain e Sharon Stone) nel ruolo di protagonisti, il film vede anche la partecipazione di attori del calibro di James Earl Jones, Henry Silva e Cassandra Peterson. Per girare alcune scene \u00e8 stato allestito un set vicino alle cascate Vittoria.\nTrama.\nL'esploratore Allan Quatermain, inizialmente in partenza per andare a sposarsi negli Stati Uniti con l'esploratrice Jesse Huston, decide di rimanere in Africa quando gli viene detto che il fratello si trova in una citt\u00e0 sconosciuta. Assieme a Swarma e a Umslopogaas, e ai suoi \"portatori\", si mette in cammino nel tentativo di trovare le tracce di una trib\u00f9 abitante la citt\u00e0 d'oro. Raggiunti da Jesse, troveranno a capo di questa popolazione il malefico Agon e le sue due nemesi: quella cattiva (Sorais) e quella buona (Nyleptha)."}
{"id": "920131", "revid": "133130", "url": "https://it.wikipedia.org/wiki?curid=920131", "title": "Celan", "text": ""}
{"id": "920134", "revid": "767487", "url": "https://it.wikipedia.org/wiki?curid=920134", "title": "Peccato d'amore", "text": "Peccato d'amore (\"Lady Caroline Lamb\") \u00e8 un film del 1972, diretto da Robert Bolt. Costituisce l'esordio alla regia dello sceneggiatore di \"Lawrence d'Arabia\"\nTrama.\nSir William Lamb, membro del parlamento inglese sposa, nonostante il divieto della madre, Caroline Ponsonby.\nLa donna fa casualmente la conoscenza di lord George Byron, poeta pressoch\u00e9 in miseria, e ne diviene l'amante. Ottenuto denaro e successo, Lord Byron abbandona la donna. Nel frattempo sir William ottiene la nomina a capo segretario per l'Irlanda a condizione che si separi dalla moglie, la quale ha scandalizzato l'aristocrazia inglese.\nLady Caroline, pentita ed ancora innamorata del marito, per non nuocere alla sua carriera accetta la separazione legale e muore di crepacuore, mentre lui gi\u00e0 si trova a Dublino.\nProduzione.\nIl film fu prodotto dalla G.E.C., Pulsar Productions, Tomorrow Entertainment e Vides Cinematografica.\nIl film vide l'esordio di Robert Bolt a dirigere come attrice principale sua moglie, Sarah Miles, tuttavia sar\u00e0 anche la sua unica regia.\nAllo stesso modo il film vide anche l'ultima apparizione di Michael Wilding in un cameo insieme alla moglie, Margaret Leighton, che recitava nel ruolo di lady Melbourne.\nDistribuzione.\nDistribuito nel Regno Unito dalla MGM-EMI, il film usc\u00ec nelle sale cinematografiche nel gennaio 1973. Negli Stati Uniti, il film venne presentato in prima a New York l'11 febbraio 1973, distribuito dall'United Artists."}
{"id": "920135", "revid": "1714743", "url": "https://it.wikipedia.org/wiki?curid=920135", "title": "Ermengarda (figlia di Ludovico II il Giovane)", "text": "Origine.\nFiglia del re d'Italia, poi Imperatore dall'855 ed anche re di Provenza, Ludovico II il Giovane e di Engelberga, di cui non si conoscono gli ascendenti, ma quasi certamente, da parte di padre, erano della \"Sippe\" dei Supponidi, di origine franca e, secondo alcuni storici (vedi l'enciclopedia medievale tedesca, \"Lexikon des Mittelalters\"), Engelberga era probabilmente la figlia di Adelchi I conte di Parma e duca di Spoleto e secondo lo storico francese Christian Settipani, esperto di genealogie era cugina di Suppone III; mentre la madre, secondo lo storico, Jean-No\u00ebl Mathieu, poteva essere, Emma di Baviera, in quanto l'imperatore Carlo il Grosso la definisce sorella (\"dilectam sororem nostram\").\nBiografia.\nSecondo un documento dell'aprile 868, il padre, Ludovico II, aveva fatto donazione alla madre, Engelberga, e a lei, di San Salvatore (un monastero caratterizzato da una tradizione di badesse reali) a Brescia, di cui, in quello stesso anno, sua madre, Engelberga sarebbe divenuta badessa.\nSuo padre, Ludovico II cercando un accordo con l'Imperatore Romano d'Oriente (\"Basileus\") Basilio I, fidanz\u00f2 Ermengarda col figlio del Basileus, il co-imperatore, Symbatios/Costantino.\nNell'875, in data 26 febbraio Ermengarda ricevette dallo zio, Ludovico II il Germanico, re dei Franchi orientali, che nel documento la definisce, diletta nipote, alcune donazioni nel nord Italia\nCon l'intento di limitare l'influenza di sua madre, Engelberga, i nobili provenzali, alla morte del padre, Ludovico II, elessero re di Provenza, Carlo il Calvo, re dei Franchi Occidentali, che era divenuto anche imperatore e re d'Italia. Bosone V di Arles, figlio del conte Bivin di Vienne (822-877), che era fedele a Carlo il Calvo, e da quest'ultimo, era stato nominato governatore in Italia con il titolo di \"dux\", nell'877, secondo il cronista, Reginone, con grande magnificenza, spos\u00f2 Ermengarda; secondo gli \"Annales Fuldenses\", invece il conte di Provenza, Bosone, dopo aver avvelenato la propria (prima) moglie, rap\u00ec, con la forza, Ermengarda, per poterla sposare e poter avere pretese sul regno d'Italia.\nNell'878, il papa Giovanni VIII, minacciato dai Saraceni e da alcuni nobili italiani venne a rifugiarsi ad Arles, presso di lei ed il marito, Bosone.\nDopo che Bosone era stato eletto re dalla nobilt\u00e0 provenzale nell'ottobre dell'879, ella partecip\u00f2 alla difesa della Provenza contro gli attacchi dei Carolingi. Nell'estate e nell'autunno dell'880 difese Vienne, nella valle del Rodano, capitale del regno di Provenza, assediata dalle truppe dell'alleanza Carolingia: il re d'Italia e futuro imperatore Carlo il Grosso, il re dei Franchi occidentali Luigi III ed il re d'Aquitania e (nominale) di Provenza Carlomanno II. In novembre l'assedio fu tolto, per la defezione di Carlo il Grosso.Infatti Carlo il Grosso, lasciato l'assedio di Vienne, si dovette recare a Roma per ricevere la corona imperiale dalle mani di papa Giovanni VIII (12 febbraio 881)\nNell'agosto dell'881, mentre Bosone si era ritirato nel sud della Provenza, Vienne fu posta sotto assedio, per la seconda volta dalle truppe di Carlomanno (da poco pi\u00f9 di un mese anche re dei Franchi occidentali), in cui militava anche suo cognato (fratello di Bosone), il duca di Borgogna, Riccardo il Giustiziere che, nell'882, riuscirono a conquistare la citt\u00e0, saccheggiarla e bruciarla. Secondo gli \"Annales Bertiniani\", Ermengarda con la figlioletta, Engelberga, fu condotta nella contea di Autun, presso il cognato Riccardo il Giustiziere.\nNell'884, dopo la morte di Carlomanno II, re d'Aquitania, che dall'882, era anche re dei Franchi occidentali, Carlo il Grosso, che gli era subentrato, nei titoli, pur non riconoscendogli il titolo regale, concesse a Bosone il governo della Provenza.\nNell'887, alla morte del marito, Ermengarda, prese la reggenza del regno, col supporto del cognato Riccardo, per conto del figlioletto, Ludovico; nel maggio dello stesso anno, port\u00f2 Ludovico dall'imperatore, Carlo il Grosso la ricevette promettendogli protezione per il figlio, l'erede di Bosone, Ludovico, a cui garant\u00ec la successione sul trono di Provenza e, secondo Timothy Reuter, lo nomin\u00f2 suo erede, forse perch\u00e9 lo riteneva suo nipote.\nNel maggio 889, Ermengarda and\u00f2 a fare atto di sottomissione al nuovo re di Germania, Arnolfo, continuando ad esercitare la reggenza.\nMor\u00ec nell'896, molto probabilmente a Vienne, dove fu inumata, nella cattedrale di san Maurizio.\nFigli.\nErmengarda diede a Bosone tre figli:"}
{"id": "920136", "revid": "466539", "url": "https://it.wikipedia.org/wiki?curid=920136", "title": "Il conte di Montecristo (film 1975)", "text": "Il conte di Montecristo (\"The Count of Monte-Cristo\") \u00e8 un film televisivo del 1975 diretto da David Greene.\nEnnesima versione visiva dell'omonimo romanzo di Dumas dopo quella del 1929 (\"Il conte di Montecristo\"), quella del 1934 (\"Il conte di Montecristo\"), quella del 1943 (\"Il conte di Montecristo\"), quella del 1954 (\"Il conte di Montecristo\") e quella del 1961 (\"Il conte di Montecristo\").\nTrama.\nIncastrato da chi credeva amico, Edmond Dant\u00e8s passa quattordici anni nella prigione d'If. Evaso e impossessatosi del favoloso tesoro di Montecristo, di cui gli aveva parlato l'abate Faria, torner\u00e0 a Parigi per vendicarsi dei suoi nemici, ma non riuscir\u00e0 a ritrovare l'amore della donna che avrebbe dovuto sposare prima dell'arresto, la bella Mercedes.\nProduzione.\nFilm TV prodotto dalla ITC, in originale durava 120 minuti.\nPremi.\nRichard Chamberlain e Trevor Howard ebbero due candidature all'Emmy."}
{"id": "920137", "revid": "74801", "url": "https://it.wikipedia.org/wiki?curid=920137", "title": "Vihti", "text": "Vihti (\"Vichtis\" in svedese) \u00e8 un comune finlandese di abitanti (dato 2012), situato nella regione dell'Uusimaa.\nLa municipalit\u00e0 \u00e8 situata a circa a nordovest da Helsinki. Ha circa abitanti (nel 2007), copre un'area di di cui (7,9%) \u00e8 acqua. Vihti fa parte della regione metropolitana di Helsinki. La popolazione \u00e8 cresciuta rapidamente a partire dagli anni sessanta a causa dell'eccedenza della quota interna di immigrati. A Nummela, il centro amministrativo e commerciale, vive circa una met\u00e0 della popolazione mentre a Vihti-Centro vivono circa abitanti.\nStoria.\nAl 1433 risale la prima menzione di Vihti in un documento. La parrocchia di Vihti fu fondata nel 1507. Il primo curato dell'indipendente parrocchia fu nominato il 24 agosto 1507 in una chiesa dedicata a Santa Brigitta. Delle quattordici chiese medievali nella provincia di Uusimaa \u00e8 rovinata soltanto la Chiesa di Santa Brigitta. La municipalit\u00e0 di Vihti fu fondata nel 1867. Le origini del nome \"Vihti\" sono incerte, ma una teoria indica che abbia origine dalla parola germanica \"strega\" (\"witch\" in inglese).\nEconomia e geografia.\nPi\u00f9 del 70% degli abitanti della municipalit\u00e0 lavora nel settore terziario. Essendo un comune della regione metropolitana, esiste un gran numero di pendolari tra Vihti e Helsinki. Circa il tre per cento lavora nell'agricoltura, visto il clima relativamente favorevole. A Vihti sono localizzate anche molte imprese industriali. Il reddito pro capite supera quello medio finlandese.\nCi sono circa cento laghi a Vihti, i pi\u00f9 grandi si chiamano Hiidenvesi e En\u00e4j\u00e4rvi. I boschi coprono gran parte dell'area totale. Sulle sponde dei moltissimi laghi nel comune si trovano numerose residenze estive; \u00e8 una zona ricreativa molto popolare per gli abitanti di Helsinki. I colori dello stemma di Vihti sono blu ed oro.\nI personaggi nazionalmente conosciuti di Vihti sono i musicisti Anssi Kela e Jari Sillanp\u00e4\u00e4.\nSociet\u00e0.\nLingue e dialetti.\nIl finlandese \u00e8 l'unica lingua ufficiale di Vihti."}
{"id": "920145", "revid": "767487", "url": "https://it.wikipedia.org/wiki?curid=920145", "title": "Alessandro il Grande (film 1956)", "text": "Alessandro il Grande \u00e8 un film del 1956, diretto dal regista Robert Rossen.\nTrama.\nAll'inizio del film l'oratore Demostene sta organizzando una guerra contro Filippo II il re dei Macedoni perch\u00e9 lo considera pericoloso per i Greci.\nMentre Filippo sta conducendo una spedizione contro Olinto viene a sapere che sua moglie Olimpia ha generato un figlio, a cui ha dato il nome di Alessandro, il quale lo definisce \"Un dio nato da un altro dio\".\nFilippo \u00e8 furioso perch\u00e9 pensa che sua moglie abbia commesso adulterio e non che si sia unita a un dio; comunque il Generale Parmenione, il pi\u00f9 fidato tra tutti i comandanti e anche il pi\u00f9 anziano, gli consiglia di risparmiare Alessandro e di farlo crescere.\nAlessandro cresce in fretta e riceve istruzioni di storia, di matematica, di filosofia e di altro dal grande pensatore Aristotele di Mieza.\nIl giovane \u00e8 sempre pi\u00f9 ansioso di dominare sul regno della Macedonia e dice al suo insegnante che lui come Achille avrebbe preferito una vita breve ma gloriosa piuttosto che un'esistenza lunga ma insignificante.\nUn giorno suo padre Filippo, considerando il figlio adulto ormai, decide di fargli intraprendere il suo primo incarico: a Pella, mentre lui va a fronteggiare alcune ribellioni.\nQuesto per evitare le dicerie sulla morte di Filippo, messe in circolo da Olimpia stessa.\nAlessandro approfitta di questa occasione per governare sulla capitale del regno, ma pi\u00f9 tardi \u00e8 richiamato dal padre nella spedizione contro Atene nella battaglia di Cheronea.\nEra il 338 a. C. e la guerra ha un buon esito per i Macedoni.\nIn seguito Filippo si separa da Olimpia e si sposa con la giovane Euridice, nipote di Attalo, che la proclama come nuova regina di Macedonia.\nQuesta mossa non solo crea un baratro tra Alessandro e Filippo, perch\u00e9 sua madre \u00e8 stata ripudiata ma anche perch\u00e9 rischia di essere considerato un bastardo dalla corte reale di Filippo.\nBen presto viene ingaggiato un sicario, un certo Pausania, per uccidere il re: solo cos\u00ec Alessandro avrebbe potuto prendere il posto di re e spianare la strada ad Attalo e a sua nipote.\nA questo punto Alessandro chiede l'appoggio e l'unione di tutti i Greci, prende possesso di tutti i diritti del padre e stipula un trattato di pace con Corinto.\nSolo uno si rifiuta di appoggiare il nuovo re: Memnone, che poi viene esiilato.\nFinalmente Alessandro pu\u00f2 coronare il suo sogno: partire per l'Asia e liberare tutte le citt\u00e0 greche dal dominio schiacciante della Persia.\nIntanto Memnone \u00e8 entrato nella corte del re persiano Dario III, dove consiglia al sovrano di rimanere nascosto e attaccare l'esercito di Alessandro quando le vettovaglie si trovano lontano dal campo.\nComunque i sovrani dei territori della Persia sottovalutano Alessandro ritenendolo un \"ragazzino presuntuoso\" e credono di sconfiggerlo subito presso il fiume Granico.\nCon loro grande sorpresa, Alessandro sconfigge e disperde l'esercito di Dario e prosegue la sua marcia verso la Frigia e taglia il famoso nodo fatto dal Re Gordio ritenendosi il conquistatore di tutto il regno persiano.\nIl re Dario sfida di nuovo in battaglia Alessandro e sceglie come luogo Babilonia.\nAnche qui Dario viene sconfitto e fugge nella sua ultima residenza per formare un nuovo grande esercito.\nSubito dopo la battaglia gli uomini di Alessandro intravedono qualcosa che oscura il sole: un'eclissi.\nDapprima pensano che ci\u00f2 sia un brutto presagio per loro, ma poi il loro sacerdote riferisce che questo fatto \u00e8 di buon auspicio.\n&lt;br &gt;\nIn seguito a una terza battaglia, a cui la vittoria rimane sempre dei Macedoni, il re Dario viene accerchiato dai suoi fedeli durante una fuga e colpito a morte.\nPrima di morire viene raggiunto da Alessandro:\n&lt;br &gt;\nDopo ci\u00f2 Alessandro ordina che tutti i traditori del re vengano trovati e impalati, com'era usanza persiana uccidere chi commetteva tradimento nei confronti di un familiare o amico.\nDiventato nuovo re della Persia, Alessandro parte alla conquista della lontana India e una sera, ubriaco, grida di paragonarsi a un dio e di avere Zeus come padre.\nL'arroganza, la paranoia e l'ossessione riempiono il suo cuore e aumentano a proporzioni instabili, portandolo a uccidere il suo caro amico Clito dopo una furiosa lite.\nTornato scontento dall'India dopo aver perso molti uomini durante il viaggio, Alessandro sposa Statira nella citt\u00e0 di Susa, ma poco dopo si ammala e muore a soli 33 anni.\nQuando gli viene chiesto sul letto di morte a chi lascer\u00e0 il regno, Alessandro bisbiglia: \"Al pi\u00f9 forte...\"."}
{"id": "920146", "revid": "1782831", "url": "https://it.wikipedia.org/wiki?curid=920146", "title": "Episodi di Charlie's Angels (prima stagione)", "text": "Questa voce contiene trame, dettagli e crediti dei registi e degli sceneggiatori della prima stagione della serie televisiva \"Charlie's Angels\", interpretata da Kate Jackson (Sabrina Duncan), Jaclyn Smith (Kelly Garrett) e Farrah Fawcett (Jill Munroe).\nNegli Stati Uniti, l'episodio pilota, \"Gli Angeli\" \u00e8 stato trasmesso per la prima volta il 21 marzo 1976. Gli altri episodi sono stati trasmessi tra il 22 settembre 1976 e il 4 maggio 1977, posizionandosi al 5\u00ba posto nei rating Nielsen di fine anno con il 25,8% di penetrazione.&lt;br&gt;In Italia, la prima stagione \u00e8 andata in onda tra il 1979 e il 1980 sulle emittenti locali affiliate ai consorzi televisivi GPE-Telemond e RTI-Distribuzione S.p.A.. Nella prima trasmissione italiana, non \u00e8 stato rispettato l'ordine cronologico originale degli episodi.\nGli Angeli.\nTrama.\nVincent LeMar \u00e8 scomparso da sette anni e sta per essere dichiarato legalmente morto. La sua seconda moglie sta per ereditare tutto, dato che la figlia di Vincent, Janet, aveva interrotto i contatti con la famiglia. Kelly assume le sembianze di Janet e si presenta dalla Sig.ra LeMar. Nonostante quest'ultima creda alla storia di Kelly/Janet, cerca di avvelenarla.\nCorsa infernale.\nTrama.\nSuzy Lemson muore durante una gara automobilistica per sole donne. Il suo meccanico, Jerry Adams, pensa a un sabotaggio e chiede agli Angeli di indagare. Cos\u00ec, Sabrina veste i panni di un'autista di gare automobilistiche, mentre Bosley recita la parte di Padre John e si stabilisce alla pista da corsa, insieme a sua \"figlia\" Jill. Mentre Sabrina e Jerry scoprono che la macchina di Suzy \u00e8 stata sabotata, Kelly fa visita ai genitori della ragazza e scopre che Suzy aveva una relazione con Eddie Dirko, anche lui collegato al mondo delle corse.\nDroga dal Messico.\nTrama.\nDurante un dirottamento, un pilota \u00e8 obbligato a un atterraggio forzato, durante il quale sua sorella rimane uccisa. Durante l'autopsia, si scopre che la donna aveva assunto eroina prima di morire. L'uomo scopre, allora, che i dirottatori stavano esportando droga e assume gli Angeli per scoprire i responsabili. Sabrina diventa cos\u00ec una hostess mentre Kelly va in Messico dove entra in contatto con Frank Bartone, proprietario della linea aerea e sospettato di traffico di droga. Jill viene invece assunta da Bartone come allenatrice di nuoto di sua figlia, la quale comincia a chiedersi se le voci sui traffici illegali del padre siano vere.\nLo strangolatore.\nTrama.\nGli Angeli indagano sulla morte per strangolamento di Dana Cameron, una modella che aveva una relazione con il suo datore di lavoro, Kevin St. Clair. Kelly - che \u00e8 identica a Dana - e Jill vengono assunte come modelle dalla sua Agenzia. Sabrina invece diventa fotografa di moda.\nAngeli in catene.\nTrama.\nUna donna assume gli Angeli per ritrovare sua sorella, scomparsa da una prigione femminile dopo essere stata arrestata per possesso di droga in una citt\u00e0 di provincia. Cos\u00ec, per entrare nella prigione e indagare, gli Angeli superano di proposito i limiti di velocit\u00e0 per le strade di quella citt\u00e0. Fermate dalla polizia vengono per\u00f2 arrestate per possesso di droga, messa sul loro mezzo dagli stessi agenti.\nGli omicidi.\nTrama.\nUn cecchino spara nella stanza da letto di Kelly, ma manca il suo bersaglio. La stessa persona attacca Jill in palestra dove la donna sta allenando una squadra di basket. Le due ragazze temono che Sabrina possa essere il prossimo bersaglio, quindi si stabiliscono nel suo appartamento. L\u00ec scoprono dell'esplosivo nel contenitore dell'acqua. Fanno esplodere la bomba e fingono che Sabrina sia morta per intrappolare il colpevole.\nUna specie omicida.\nTrama.\nDue uomini cercano di obbligare la reporter Brooke Anderson a cambiare un suo articolo, perch\u00e9 potrebbe causare uno scandalo collegato al loro villaggio turistico di MoonShadows. Quando la donna si rifiuta, la fanno assassinare. Il padre della vittima, un vecchio amico di Charlie, ricorre agli Angeli per indagare sul caso. Jill e Kelly si recano sotto copertura al villaggio turistico.\nNella prima trasmissione italiana, questo episodio era intitolato \"Una specie mortale\".\nUccidere un Angelo.\nTrama.\nKelly rinuncia a un incontro di lavoro per andare a un appuntamento. La persona che deve incontrare \u00e8 Skip, un bambino autistico. Kelly lo accompagna al luna park, dove Skip si perde. Il ragazzo trova una pistola, propriet\u00e0 di un uomo che ha appena commesso un omicidio. Quando Kelly si avvicina, cercando di farsi consegnare l'arma, Skip spara e la colpisce alla testa.\nLady Killer.\nTrama.\nTony Mann, proprietario del night club Feline, ingaggia gli Angeli per indagare su una serie di strani incidenti che stanno accadendo nel suo locale, tra cui la morte misteriosa di due cameriere che dovevano comparire in una delle sue riviste per soli uomini. Jill si fa quindi assumere come cameriera (e come potenziale ragazza-copertina). Kelly finge di essere una cantante di night club. Sabrina invece diventa la padrona di casa del locale di Mann.\nCentro!\nTrama.\nMary Jo Walker, una recluta del corpo femminile dell'esercito, viene uccisa da un cecchino durante un'esercitazione. Il Generale in carica alla base, amico di Charlie, assume gli Angeli e fa entrare Jill e Kelly come reclute nell'esercito, mentre Sabrina si infiltra come infermiera.\nAdulti consenzienti.\nTrama.\nClifton Cunnigham, proprietario di una galleria d'arte, viene derubato. Il suo socio, Ed Bialy, \u00e8 convinto che Cunningham abbia organizzato il colpo. Cos\u00ec lo rapisce per farlo confessare. La madre di Cunningham ricorre all'aiuto degli Angeli per rintracciarlo.\nLa seduta.\nTrama.\nGrace Rodeheaver riceve una telefonata in seguito alla quale cade in trance. Prende un anello prezioso e lo porta fuori casa a uno sconosciuto. Il mattino seguente non ricorda nulla di quello che \u00e8 successo e ingaggia gli Angeli per indagare sulla serie di \"furti\" accaduti nella sua casa. Mentre Sabrina rimane in casa della donna per tenerla sotto controllo, Kelly assume l'identit\u00e0 di una ricca ereditiera mentre Jill quella della sua segretaria per indagare sul conto della consulente spirituale della signora Rodeheaver, Madame Dorian.\nAngeli a rotelle.\nTrama.\nDopo che una campionessa di roller muore in un misterioso incidente durante una gara, sua sorella chiama gli Angeli. Mentre Sabrina interroga Jessica Farmer, che lavora per una societ\u00e0 di assicurazioni di Hugh Morris, proprietario della squadra di roller, e Kelly ispeziona l'appartamento della vittima, dove trova un biglietto per il ritiro di una misteriosa valigia, Jill assume l'identit\u00e0 di Barbara Jason e ottiene un posto nella squadra.\nTrappola per Angeli.\nTrama.\nDopo che quattro colleghi appartenenti ad una unit\u00e0 dell'esercito vengono uccisi, un uomo si rivolge agli Angeli per paura di essere la prossima vittima. Il colpevole sembra essere un uomo di nome Jericho, ma non pu\u00f2 essere accusato per mancanza di prove. Cos\u00ec, il cliente, Kamden, viene convinto dagli Angeli a continuare la sua vita normale affinch\u00e9 Jericho possa essere colto in flagrante. \nIntrappolato.\nTrama.\nGli Angeli vengono ingaggiati da un detective della polizia per accalappiare Roy David, un noto giocatore d'azzardo, sospettato di aver sottratto 40.000 dollari a una societ\u00e0 di sicurezza.\nAngeli in vacanza.\nTrama.\nGli Angeli vanno in vacanza e scoprono che, nell'albergo dove alloggiano, il prof. Peter Wycinski, rispettabile politico e scrittore polacco, terr\u00e0 una conferenza. Sabrina, ammiratrice del professore, riesce a conoscerlo e si danno appuntamento. Quando si incontreranno di nuovo, per\u00f2, il prof. Wycinski si comporta in modo indifferente. Kelly e Jill pensano che sia solo un'impressione di Sabrina, ma quest'ultima insiste che qualcosa non va.\nUn brutto affare.\nTrama.\nUna donna assume gli Angeli dopo che il laboratorio cinematografico di suo figlio, Marvin Goldman, viene incendiato. Ben presto scoprono che Goldman \u00e8 un pornografo e un ricattatore.\nAngeli a Las Vegas.\nTrama.\nUn uomo ingaggia gli Angeli dopo che sua moglie gli ha sottratto del denaro dalla sua cassaforte. Durante le indagini, che li conducono a Las Vegas, gli Angeli scoprono che la donna viene ricattata.\nTerrore al primo reparto.\nTrama.\nGli Angeli investigano su misfatti accaduti in un ospedale, dove qualcuno, \"mascherato\" da dottore, ha attentato alla vita di alcune infermiere. Kelly e Jill si fanno quindi assumere come infermiere, mentre Sabrina veste i panni di una reporter.\nBallando al buio.\nTrama.\nDopo che una donna rifiuta le avances del suo insegnante di ballo, questi cerca di violentarla. Spinta a forza sul letto, improvvisamente qualcuno entra nella stanza e scatta delle foto. La donna, ricattata, paga 10.000 dollari per avere le foto. Per evitare la bancarotta, chiede agli Angeli di recuperare il denaro. Cos\u00ec Jill si fa assumere come insegnante di ballo, Kelly come fotografa, Sabrina recita la parte di una ricca ereditiera e Bosley di suo marito.\nMi ricorderanno.\nTrama.\nQuando una diva del cinema, Gloria Gibson, comincia a vivere davvero scene paurose tratte dai suoi film, chiama Charlie, suo vecchio amico. Gli Angeli cercano di capire se la donna sta impazzendo oppure se - come Gloria afferma - \u00e8 opera di qualcuno. Cos\u00ec Sabrina diventa la segretaria di Gloria, Kelly si fa assumere sul set del film che l'attrice sta girando e Jill si traveste da reporter.\nAngeli in mare.\nTrama.\nIl proprietario di una linea da crociera, il signor Strauss, assume gli Angeli per indagare su strani incidenti avvenuti durante i viaggi in mare, compreso un doppio omicidio. Durante la crociera, in cui un membro dell'equipaggio viene ucciso, gli Angeli ricevono tutte e tre un biglietto con una minaccia di morte. Anche Bosley viene minacciato. Una degli Angeli finge di essere morta per poter prendere l'assassino. Viene catturato Harry, un dipendente che fa uno spettacolo di magia sulla nave, che dice di aver messo tre bombe sulla nave. Una bomba viene trovata nella stiva a prua della nave. Harry sembra un po' matto, straparla e dice cose strane. Poi racconta di aver avuto un incidente e che al suo risveglio si era accorto di poter vedere il futuro. Nel frattempo l'equipaggio della nave si accorge che non ci sono le scialuppe di salvataggio sulla nave (non si capisce come abbiano fatto a salpare senza accorgersene prima). Gli Angeli trovano le altre due bombe. E si collegano via radio con la terraferma con un artificiere per disinnescare le tre bombe. L'artificiere via radio dice che chi ha costruito le bombe \u00e8 daltonico, ma questo non aiuta nessuno. Magicamente tutte e tre le ragazze hanno in mano una pinzetta e iniziano a tagliare i fili della bomba. La nave viene fermata in mezzo al mare e le ragazze lanciano le bombe in acqua e stanno sul ponte a guardare lo scoppio. Forse sarebbe stato meglio continuare a navigare. Poi la nave riparte e gli Angeli di Charlie lo chiamano per dirgli che rimarranno sulla nave per finire la crociera e per rilassarsi. Harry poi verr\u00e0 estradato. Aveva fatto tutto perch\u00e9 era arrabbiato con il signor Strauss, proprietario della nave. \nAngeli blu.\nTrama.\nIl Ten. Fine viene chiamato a un centro massaggi dove il proprietario ha ucciso un cliente. Minacciato dal proprietario del centro, il Ten. Fine lo uccide. Gli Angeli iniziano le loro indagini e scoprono che il centro massaggi \u00e8 una copertura per la prostituzione. Cos\u00ec Jill e Bosley si improvvisano loro stessi proprietari di un centro massaggi. Sabrina finge di essere una detective di Phoenix."}
{"id": "920152", "revid": "1100311", "url": "https://it.wikipedia.org/wiki?curid=920152", "title": "S\u00e9bastien Squillaci", "text": "Caratteristiche tecniche.\nDifensore centrale forte fisicamente, era abile sia in marcatura che nel gioco aereo.\nCarriera.\nClub.\nInizi al Tolone passaggio al Monaco e prestito all'Ajaccio.\nCresciuto nelle giovanili del Tolone (sua citt\u00e0 natale) dove ha disputato sei partite nella prima squadra. \u00c8 passato nell'estate 1998 al , dove con la squadra B, gioca in due stagioni 48 partite segnando una rete. Nell'estate del 2000 passa in prestito all' club di Ligue 2, dove nella stagione 2001-2002, vince il campionato, ottenendo tuttavia la promozione in Ligue 1 con la societ\u00e0 corsica. Nell'estate 2002 fa ritorno al club monegasco, diventando un titolare fisso sotto la guida di Didier Deschamps, raccogliendo complessivamente in quattro stagioni 157 presenze e 15 reti.\nOlympique Lione e Siviglia.\nNell'estate 2006 si trasferisce all' in uno scambio di cartellini con il connazionale Sylvain Monsoreau firmando un contratto quadriennale. In due stagioni con l'OL disputa globalmente 87 presenze segnando 3 reti. Nel luglio del 2008 viene ceduto in Spagna per 7 milioni di euro, firmando con il un contratto triennale. Il 20 ottobre del 2009 sigla la sua prima doppietta in carriera in Europa, realizzando entrambe le reti di testa, nella partita di Champions League vinta in trasferta per 3-1 contro i tedeschi dello . In due stagioni giocate con il club andaluso, disputa 65 incontri segnando 4 reti.\nArsenal e Bastia.\nNell'agosto del 2010 viene ceduto all' per 5,5 milioni di sterline, scegliendo la maglia numero 18 preceduta dai suoi connazionali, Mika\u00ebl Silvestre e Pascal Cygan. Il 28 settembre successivo, realizza la sua prima rete con la maglia dei \"Gunners\" durante una partita di Champions League vinta in trasferta per 3-1 contro i serbi del . Il 23 febbraio 2011 sigla la sua prima rete anche in Premier League nella vittoria in casa per 1-0 contro lo . Con gli inglesi totalizza globalmente in tre anni 39 presenze segnando anche 2 reti.\nNell'estate del 2013 fa ritorno in patria, firmando con il . Il 29 ottobre del 2016 si procura la rottura completa ai legamenti del ginocchio destro, nella partita interna, disputata contro il , costringendolo l'anno successivo al ritiro forzato dall'attivit\u00e0 agonistica.\nNazionale.\nDal 2001 al 2002 ha giocato quattro partite per l'Under-21 francese. il 18 agosto 2004 gioca come titolare, debuttando nella nazionale maggiore in un'amichevole disputata a Rennes contro la Bosnia finita 1-1. Con i \"Blues\" \u00e8 stato convocato per Euro 2008 e per la Coppa del mondo 2010.\nStatistiche.\nPresenze e reti nei club.\n\"Statistiche aggiornate al 30 giugno 2017.\""}
{"id": "920153", "revid": "767487", "url": "https://it.wikipedia.org/wiki?curid=920153", "title": "Treviso Foot-Ball Club 1993 2001-2002", "text": "Questa voce raccoglie le informazioni riguardanti il Treviso Foot-Ball Club 1993 nelle competizioni ufficiali della stagione 2001-2002.\nStagione.\nIl Treviso nella stagione 2001-2002 ha partecipato alle seguenti competizioni ufficiali:\nMaglie e sponsor.\nLo sponsor tecnico dell'annata 2001-2002 \u00e8 stato Lotto, mentre lo sponsor ufficiale \"Essetre Thiene\".\nOrganigramma societario.\nArea direttiva\nArea tecnica"}
{"id": "920163", "revid": "767487", "url": "https://it.wikipedia.org/wiki?curid=920163", "title": "Marlowe indaga", "text": "Marlowe indaga (\"The Big Sleep\") \u00e8 un film del 1978 diretto da Michael Winner, basato sul romanzo \"Il grande sonno\" di Raymond Chandler nel 1939, con il personaggio del detective Philip Marlowe come protagonista, da cui era gi\u00e0 stato tratto l'omonimo film del 1946.\nTrama.\nA Londra l'investigatore Philip Marlowe viene incaricato da un generale paraplegico in pensione di smascherare chi ricatta la figlia minore, Camilla Sternwood. Si trover\u00e0 alle prese con assassini, trafficanti d'armi e soprattutto con \"dark lady\".\nProduzione.\nLa pellicola \u00e8 tratta dall'omonimo romanzo \"hard boiled\" scritto da Raymond Chandler nel 1939 ed \u00e8 il \"remake\" di \"Il grande sonno\" di Howard Hawks (1946), ma l'ambientazione \u00e8 spostata da Los Angeles all'Inghilterra."}
{"id": "920170", "revid": "339392", "url": "https://it.wikipedia.org/wiki?curid=920170", "title": "Alexei Mikhailichenko", "text": ""}
{"id": "920172", "revid": "767487", "url": "https://it.wikipedia.org/wiki?curid=920172", "title": "Marlowe, il poliziotto privato", "text": "Marlowe, il poliziotto privato (\"Farewell, My Lovely\") \u00e8 un film del 1975 diretto da Dick Richards.\n\u00c8 il terzo adattamento cinematografico del romanzo \"Addio, mia amata\" di Raymond Chandler, dopo \"The Falcon Takes Over\" (1942) e \"L'ombra del passato\" (1945).\nTrama.\nIl detective Philip Marlowe indaga sulla scomparsa della donna di un energumeno e l'assassinio di un uomo, vittima di un ricatto. Le piste si incroceranno, e la soluzione, per Marlowe, sar\u00e0 particolarmente amara.\nAltri progetti.\nMitchum torn\u00f2 ad interpretare il personaggio tre anni pi\u00f9 tardi in \"Marlowe indaga\"."}
{"id": "920175", "revid": "7616508", "url": "https://it.wikipedia.org/wiki?curid=920175", "title": "Marlowe il poliziotto privato", "text": ""}
{"id": "920180", "revid": "121737407", "url": "https://it.wikipedia.org/wiki?curid=920180", "title": "Zmeu", "text": "Lo Zmeu \u00e8 una creatura della mitologia rumena\nCaratteristiche.\nLo Zmeu \u00e8 un essere sovranaturale con aspetto di un zmey capace di maneggiare armi.\nPu\u00f2 volare e trasformarsi in diverse creature. \nIn alcune storie \u00e8 descritto come uno spirito del fuoco. Muore sempre per mano di un cavaliere errante.\nSpesso invece \u00e8 descritto come uno spirito malvagio della religione pagana.\nAmori.\nAma le ragazze giovani e belle, che rapina e rapisce per sposarle. \nSpesso lo Zmeu ruba oggetti costosi, che soltanto il principe pu\u00f2 riprendere. \nSolitamente risiede in un altro mondo.\nCome l'orco, la femmina dello Zmeu preferisce sequestrare le madamigelle per essere la regina del suo regno.\nSpesso prende la forma di una fiamma per entrare nella stanza di una giovane, e, una volta entrato, la seduce."}
{"id": "920187", "revid": "13507062", "url": "https://it.wikipedia.org/wiki?curid=920187", "title": "Maria Stuarda regina di Scozia", "text": ""}
{"id": "920191", "revid": "729019", "url": "https://it.wikipedia.org/wiki?curid=920191", "title": "Universal Carrier", "text": "La Universal Carrier, noto anche come Bren Gun Carrier, era un piccolo veicolo corazzato cingolato prodotto in Gran Bretagna. Venne intensamente utilizzato durante la seconda guerra mondiale per il trasporto del personale, come veicolo di supporto alla fanteria, come piattaforma per alcuni armamenti o come trattore d'artiglieria per il cannone da 2 pdr (40 mm) o da 6 pdr (57\u00a0mm). La produzione totale fu di 113.000 esemplari tra il 1934 e il 1960, rendendo cos\u00ec la Universal Carrier uno dei veicoli corazzati di maggior successo della storia.\nSviluppo.\nLa Universal Carrier venne sviluppata per sostituire la precedente Carden-Loyd Mk VI. Questa era anch'essa un piccolo veicolo blindato, o \"Tankette\" come veniva chiamata all'epoca, realizzato alla fine degli anni venti. Come base per il nuovo veicolo venne scelto il trattore leggero VA D50, progettato nel 1935 da John Carden e da Vivian Loyd alla Vickers. Questo veicolo si dimostr\u00f2 un ottimo mezzo e l'esercito britannico ne ordin\u00f2 lo sviluppo. Nel 1936 vennero prodotti i primi esemplari che si differenziavano per l'utilizzo al quale erano destinate. In pratica si trattava di mezzi specializzati con i quali soddisfare precise necessit\u00e0 quali la ricognizione, l'impiego di mitragliatrici leggere o pesanti o per la cavalleria. Esistevano cos\u00ec la \"Medium Machine Gun Carrier\", la \"Bren Gun Carrier\", la \"Scout Carrier\" e la \"Cavalry Carrier\". Divenne per\u00f2 evidente che la produzione di un solo mezzo, che potesse adattarsi ai vari compiti, era preferibile alla realizzazione di versioni diverse dello stesso mezzo. Nacque cos\u00ec la \"Universal Carrier\".\nPresentata nel 1940 e alla fine diverr\u00e0 il veicolo di questa categoria prodotto nel maggior numero di esemplari. Rispetto alle versioni precedenti la parte posteriore dello scafo aveva una forma rettangolare in modo da garantire uno spazio maggiore per il trasporto. L'equipaggio era composto da pilota e comandante che sedevano affiancati nella parte anteriore del mezzo. Il veicolo veniva guidato con un volante posto in posizione verticale. La corazzatura posta di fronte al comandante si allargava permettendo cos\u00ec il montaggio di una mitragliatrice Bren da 7,7 mm che sparava attraverso una feritoia. Il motore era posto al centro del cingolato ed azionava le ruote posteriori del treno di rotolamento. Ai lati del propulsore erano state realizzate due aree nelle quali potevano essere trasportati personale o materiali. Sulla Universal Carrier potevano essere montate una mitragliatrice Vickers o Bren oppure un fucile anticarro Boys. Per\u00f2, nonostante fosse conosciuta anche come \"Bren Gun Carrier\", va detto che non sempre il veicolo era armato.\nLa corazzatura del cingolato era molto leggera e limitata alla parte frontale e laterale del mezzo. Poteva resistere ai colpi delle sole armi leggere e non era in grado di resistere ai colpi delle armi pesanti. Sia la zona nella quale prendeva posto l'equipaggio sia il compartimento di carico erano scoperte. Inoltre l'altezza della corazzatura esponeva completamente la parte superiore del corpo dell'equipaggio e degli eventuali passeggeri.\nProduzione.\nIn Gran Bretagna la Universal Carrier venne prodotta da diverse societ\u00e0 per un totale di circa 57.000 esemplari. Venne prodotta anche in Canada (29.000 esemplari), Australia (ca. 5.000), Nuova Zelanda (ca 1.300) e negli Stati Uniti d'America (ca 20.000). La versione canadese era designata anche \"Windsor Carrier\".\nVersioni.\nVersioni sperimentali.\nL'Armata Rossa ricevette un certo numero di Universal Carrier, che riutilizz\u00f3 spesso come trattore leggero d'artiglieria o addirittura come veicolo blindato da trasporto truppe. Molti furono per\u00f2 riconvertiti sul campo in svariati modi, con cannoni leggeri da 45\u00a0mm installati in portee o con complessi quadrinati di mitragliatrici. Il mezzo per\u00f2 venne consegnato ai comandi in 3 versioni principali: con fucile anticarro PTRS-41 o PTRD-41, come carro comando, dotato di un mortaio da 50 mm (posizionato al posto dell'usuale fucile anticarro nella gondola frontale, dove, nelle versioni sovietiche, risiedeva non il pilota, ma il suo secondo), una mitragliatrice DT per il fuoco antiaereo, di un binocolo d'artiglieria, di un radiogoniometro e di una potente ricetrasmittente con 15 Km di raggio d'azione in movimento (27 da fermo) e una versione con un mortaio pesante HM-38 o HM-43 in configurazione portee. Le ultime due ebbero particolare successo, rivelandosi molto mobili e ottimamente equipaggiate (si presentavano ottime per l'osservazione essendo ad'abitacolo scoperto, e il mortaio HM-38 ,capace di scagliare a oltre 6000 m 16\u00a0kg di esplosivo, era un'arma devastante), tanto che i reparti richiedevano insistentemente un mezzo simile di produzione nazionale, stufi di ricevere il veicolo in lotto piuttosto scarsi."}
{"id": "920199", "revid": "1782831", "url": "https://it.wikipedia.org/wiki?curid=920199", "title": "Episodi di Charlie's Angels (seconda stagione)", "text": "Questa voce contiene dettagli e crediti dei registi e degli sceneggiatori della seconda stagione della serie TV \"Charlie's Angels\", interpretata da Kate Jackson (Sabrina Duncan), Jaclyn Smith (Kelly Garrett) e Cheryl Ladd (Kris Munroe).\nNegli Stati Uniti \u00e8 stata trasmessa per la prima volta il 14 settembre 1977 e si \u00e8 conclusa il 10 maggio 1978, posizionandosi al 4\u00ba posto nei Rating Nielsen di fine anno con il 24.4 di rating.&lt;br&gt; In Italia, \u00e8 stata trasmessa durante la stagione televisiva 1980/1981 dalle emittenti locali affiliate ai consorzi televisivi GPE-Telemond e RTI-Distribuzione S.p.A.. Nella prima trasmissione italiana, non \u00e8 stato seguito l'ordine cronologico degli episodi.\nAngeli in paradiso (1).\nTrama.\nJill Munroe ha lasciato l'Agenzia Townsend e il suo posto viene preso da Kris, sorella di Jill. Il suo arrivo all'Agenzia \u00e8 segnato da un brutto affare: il rapimento di Charlie. Gli Angeli indagano e scoprono una pista alle Hawaii.\nAngeli in paradiso (2).\nTrama.\nJill Munroe ha lasciato l'Agenzia Townsend e il suo posto viene preso da Kris, sorella di Jill. Il suo arrivo all'Agenzia \u00e8 segnato da un brutto affare: il rapimento di Charlie. Gli Angeli indagano e scoprono una pista alle Hawaii.\nAngeli sul ghiaccio (1).\nTrama.\nGli Angeli vengono assoldati per risolvere il rapimento di alcune stelle del pattinaggio su ghiaccio. Cos\u00ec Kris s'improvvisa pattinatrice-clown mentre Kelly entra nel corpo di ballo.\nAngeli sul ghiaccio (2).\nTrama.\nGli Angeli vengono assoldati per risolvere il rapimento di alcune stelle del pattinaggio su ghiaccio. Cos\u00ec Kris s'improvvisa pattinatrice-clown mentre Kelly entra nel corpo di ballo.\nTanti begli Angeli in fila.\nTrama.\nGli Angeli partecipano a un concorso di bellezza per scoprire chi sta mettendo in fuga le partecipanti.\nVolo d'Angelo.\nTrama.\nAngela, direttrice di una scuola per assistenti di volo, comincia a ricevere telefonate anonime e delle rose nere. Quando una delle studentesse viene uccisa, si rivolge alla sua vecchia amica di college Sabrina. Cos\u00ec, Kelly e Kris si improvvisano hostess per cercare di aiutare la donna.\nTerrore al circo.\nTrama.\nGli Angeli vengono ingaggiati da un circo dopo che si sono verificati vari incidenti. Sabrina assume il ruolo di un mimo, Kelly il ruolo di stuntwoman su motocicletta mentre Kris diventa la \"vittima\" di un lanciatore di coltelli.\nAngelo innamorato.\nTrama.\nIn un centro benessere viene assassinato un dipendente. Indagando sul fatto, gli Angeli scoprono un mistero legato a un dirottamento aereo da 2 milioni di dollari.\nAngelo volante non identificato.\nTrama.\nUn'anziana signora scompare dopo aver visitato una fondazione per le ricerche spaziali che promette una possibile vita su altri pianeti.\nAngeli in onda.\nTrama.\nUna famosa speaker radiofonica viene minacciata di morte. Gli Angeli cos\u00ec si infiltrano come nuove dipendenti nell'emittente radio.\nUn Angelo in culla.\nTrama.\nUn amico di Kelly le chiede aiuto per poter ritrovare la sua fidanzata. Indagando, gli Angeli scoprono che la ragazza \u00e8 incinta ed \u00e8 vittima di gente senza scrupoli invischiata in un traffico illegale di neonati.\nAngeli dietro le quinte.\nTrama.\nGli Angeli vengono assoldati per scoprire chi sta cercando di uccidere l'attrice Ellen Jason, alle prese con una nuova produzione teatrale di \"Sweet Misery\" insieme a suo marito. Durante le indagini, Kris viene anche ingaggiata come attrice e cantante nel ruolo di Jenny.\nFuoco magico.\nTrama.\nL'anziano illusionista Wendell Muse viene accusato dalle autorit\u00e0 di essere la causa di strani incendi che divampano durante le sue performance. L'uomo assume gli Angeli per sviare ogni sospetto. Durante le indagini, Kelly assume il falso ruolo di Elizabeth Hart, figlia di un famoso illusionista, mentre Bosley si improvvisa un esperto del paranormale.\nIl rapimento di Sammy Davis Jr..\nTrama.\nGli Angeli vengono assunti come temporanee guardie del corpo di Sammy Davis Jr., dopo un tentativo di rapimento. Le indagini per\u00f2 si complicano quando fa la sua comparsa un sosia dell'artista.\nAngeli in sella.\nTrama.\nUna visita guidata al Sunwest Dude Ranch si trasforma in dramma quando uno dei partecipanti viene ucciso. Gli Angeli si improvvisano falsi turisti per indagare.\nLo sponsor.\nTrama.\nDurante un torneo di tennis, accadono diversi incidenti che seminano il panico tra i partecipanti. Quando uno di essi si rivela mortale, gli Angeli vengono ingaggiati per scoprire il colpevole.\nAngelo inesploso.\nTrama.\nSabrina e Bosley sono tenuti in ostaggio negli uffici dell'agenzia da due ladri di diamanti che obbligano Kelly e Kris a recuperare i gioielli che gli sono stati sottratti da un loro complice. Se le ragazze falliscono nell'impresa, Sabrina verr\u00e0 fatta saltare in aria.\nLuce d'Arabia.\nTrama.\nIn questo episodio, gli Angeli vengono ingaggiati da un ladro per farsi aiutare a rubare il diamante \"Luce d'Arabia\" per poterlo restituire al Museo da cui \u00e8 stato sottratto.\nAngeli in difesa.\nTrama.\nQuando una giocatrice di una squadra di football femminile viene assalita da alcuni motociclisti mascherati, la quarterback Amy Jarvis recluta gli Angeli per risolvere il mistero.\nSabbie mortali.\nTrama.\nIl quartiere sulla spiaggia dove vive Kris \u00e8 minacciata da uno strangolatore che seppellisce le sue vittime sotto la sabbia. L'Angelo chiede a Charlie e agli altri Angeli di indagare sul caso.\nAngelo nella notte.\nTrama.\nGli Angeli indagano sulla misteriosa scomparsa di una cantante. La donna aveva improvvisamente abbandonato il suo concerto, a causa di un crollo psicologico.\nMamma Oca deve salvarsi.\nTrama.\nGli Angeli vengono ingaggiati da \"Mamma Oca\" per scoprire chi sta cercando di sabotare la sua azienda di giocattoli.\nSquilli d'Angelo.\nTrama.\nGli Angeli devono scoprire perch\u00e9 in un condominio dove vivono e lavorano molte prostitute, qualcuno sta cercando di ucciderle.\nAngeli all'asta.\nTrama.\nGli Angeli si recano sotto copertura al Seawave Hotel per risolvere un doppio caso: l'assassinio di una facoltosa donna - avvenuto per mano del suo amante-gigolo - e una serie di rapine ai danni degli ospiti dell'albergo.\nPane per gli Angeli.\nTrama.\nAlcuni ladri di gioielli nascondono il loro bottino sul camion di un playboy. Quando questi scompare misteriosamente, sua moglie assume gli Angeli per indagare sull'accaduto.\nAngeli d'epoca.\nTrama.\nDopo il furto di un combustibile avveniristico, gli Angeli partecipano a una gara d'auto d'epoca sotto le mentite spoglie di poliziotti dell'era del cinema muto."}
{"id": "920201", "revid": "106356", "url": "https://it.wikipedia.org/wiki?curid=920201", "title": "Samuel Brownback", "text": ""}
{"id": "920204", "revid": "253269", "url": "https://it.wikipedia.org/wiki?curid=920204", "title": "Episodi di Charlie's Angels (terza stagione)", "text": "Questa voce contiene dettagli e crediti dei registi e degli sceneggiatori della terza stagione della serie TV Charlie's Angels, interpretata da Kate Jackson (Sabrina Duncan), Jaclyn Smith (Kelly Garrett) e Cheryl Ladd (Kris Munroe).\nNegli Stati Uniti \u00e8 stata trasmessa per la prima volta il 13 settembre 1978 e si \u00e8 conclusa il 16 maggio 1979, posizionandosi al 12\u00ba posto nei Rating Nielsen di fine anno con il 24.4 di rating. In Italia \u00e8 stata trasmessa, per la prima volta, dalle emittenti locali affiliate ai consorzi televisivi GPE-Telemond e RTI-Distribuzione S.p.A. tra il 1980 e il 1982 (in quanto gli ultimi due episodi della stagione furono trasmessi il 6 e l'8 gennaio 1982 sull'allora neonata Retequattro). Nella prima trasmissione italiana, non \u00e8 stato rispettato l'ordine cronologico originale della serie.\nAngeli a Las Vegas (1).\nTrama.\nFrank Howell, proprietario del Tropicana, casin\u00f2 di Las Vegas, assume gli Angeli per indagare sul misterioso omicidio di una sua cara amica.\nAngeli a Las Vegas (2).\nTrama.\nFrank Howell, proprietario del Tropicana, casin\u00f2 di Las Vegas, assume gli Angeli per indagare sul misterioso omicidio di una sua cara amica.\nL'Angelo torna a casa.\nTrama.\nJill - ormai pilota automobilistico affermato - torna a Los Angeles dopo aver ricevuto un allarmante telegramma da parte di Kris. In realt\u00e0, il telegramma \u00e8 stato spedito da un suo vecchio amico, Paul Ferrino, che chiede alla ragazza di guidare la sua nuova macchina da corsa in una gara.\nAngeli senza ali.\nTrama.\nUn uomo paralizzato e costretto a vivere su una sedia a rotelle chiede agli Angeli di rintracciare il figlio che non ha mai conosciuto.\nAngeli a Primavera.\nTrama.\nUna famosa attrice, Eve Le Deux, muore fulminata in una vasca idromassaggio durante la sua permanenza a Springtime, una stazione termale solo per donne. Gli Angeli vengono assunti da sua nipote per indagare sul fatto. Kris finge di essere un'insegnante di aerobica, Sabrina recita il ruolo di una dietista mentre Kelly si reca a Springtime come cliente.\nGolf per gli Angeli.\nTrama.\nUn'amica di vecchia data di Kris, Linda Frye (Jamie Lee Curtis), \u00e8 una golfista alle prese con un torneo molto importante per la sua carriera. Quando la ragazza viene intimidita a colpi di pistola, chiede aiuto a Kris e agli Angeli.\nGli Angeli pom-pom.\nTrama.\nGli Angeli vengono assunti per indagare sulla scomparsa di tre \"cheerleader\", rapite da una setta di fanatici religiosi.\nAngeli in mare.\nTrama.\nUna donna viene uccisa durante una crociera dopo aver riconosciuto un evaso in uno dei passeggeri. Gli Angeli indagano e smascherano una banda che aiuta criminali a lasciare il Paese.\nMamma Angelo.\nTrama.\nJill \u00e8 di nuovo a Los Angeles per far visita agli Angeli e si ritrova ad assumere un ruolo molto particolare: deve far da \"mamma\" a una bambina che ha scoperto un cadavere dal vicino di casa. Nel frattempo, gli Angeli indagano per scoprire l'assassino.\nPensiero d'Angelo.\nTrama.\nMentre esce da un ristorante, Kris assiste a un omicidio. Dopo essere stata investita dall'assassino, la ragazza si sveglia in stato confusionale e comincia a vagare per la citt\u00e0 senza memoria. Preoccupati, Sabrina, Kelly e Bosley cercano di ritrovare le tracce della loro collega.\nAngeli in cielo.\nTrama.\nCharlie riceve da un suo vecchio amico un messaggio allarmante: uno degli Angeli sta per essere ucciso.\nAngeli al traguardo.\nTrama.\nQuando un ricco scommettitore di corse per cavalli muore misteriosamente, gli Angeli indagano e scoprono un losco scambio di cavalli all'ippodromo durante le corse.\nAngeli in vacanza.\nTrama.\nKris invita i suoi colleghi a far visita ai suoi zii in Arizona, senza sapere che una banda di malviventi ha preso in ostaggio lo zio di Kris e tutte le donne della citt\u00e0 con lo scopo di ottenere la liberazione di un detenuto loro complice.\nL'Angelo e il suo doppio.\nTrama.\nLa segretaria di un direttore di uno stadio viene raggirata da tre ragazze che si spacciano per gli Angeli e viene derubata di 25.000 dollari. I veri Angeli indagano, sebbene sia stato emesso un mandato di arresto contro di loro.\nAngeli in discoteca.\nTrama.\nUn uomo viene trovato strangolato nei pressi della discoteca Freddie's. Gli Angeli si recano sul posto e sospettano che il serial killer possa nascondersi proprio tra il personale della discoteca.\nTerrore sugli sci (1).\nTrama.\nUn diplomatico delle Nazioni Unite viene minacciato da un gruppo di estremisti. Per evitare un suo ipotetico rapimento durante una gara di sci, gli Angeli hanno il compito di proteggere l'uomo.\nTerrore sugli sci (2).\nTrama.\nUn diplomatico delle Nazioni Unite viene minacciato da un gruppo di estremisti. Per evitare un suo ipotetico rapimento durante una gara di sci, gli Angeli hanno il compito di proteggere l'uomo.\nCapelli d'Angelo.\nTrama.\nQuando Kris viene misteriosamente rapita, sua sorella Jill torna all'Agenzia Townsend per avviare le ricerche insieme agli altri Angeli. Il rapimento risulter\u00e0 essere un'esca gettata da un vecchio imprenditore che accusa Jill della morte di suo figlio.\nAngelo adolescente.\nTrama.\nIn una scuola femminile avviene un omicidio. Gli Angeli si intrufolano per indagare e scoprono un traffico di alcol di stupefacenti da parte di alcune studentesse.\nAngeli maratoneti.\nTrama.\nDue partecipanti a una maratona femminile vengono misteriosamente rapite. Durante le indagini, gli Angeli puntano la loro attenzione sulla figlia di un ricchissimo uomo arabo.\nAngeli in attesa.\nTrama.\nDurante un banale lavoro d'ufficio, Bosley ha una discussione con gli Angeli, dopo essere stato (simpaticamente) accusato di essere troppo prevedibile. L'uomo allora decide di far perdere le sue tracce, mettendo alla prova le ragazze ma ignaro di essere il bersaglio di un ex detenuto.\nL'Angelo del passato.\nTrama.\nUn ex gangster riceve minacce di morte. Durante le loro indagini, gli Angeli devono far luce su un caso di 40 anni prima in cui la moglie del gangster - del tutto simile a Kris - aveva perso la vita.\nGli Angeli ricordano.\nTrama.\nCharlie vuole festeggiare il terzo anno di collaborazione con gli Angeli, creando cos\u00ec l'occasione per fare un tuffo nel passato e ricordare i loro casi, da quelli pi\u00f9 pericolosi a quelli pi\u00f9 divertenti."}
{"id": "920207", "revid": "1782831", "url": "https://it.wikipedia.org/wiki?curid=920207", "title": "Episodi di Charlie's Angels (quarta stagione)", "text": "Questa voce contiene dettagli e crediti dei registi e degli sceneggiatori della quarta stagione della serie TV Charlie's Angels, interpretata da Jaclyn Smith (Kelly Garrett), Cheryl Ladd (Kris Munroe) e Shelley Hack (Tiffany Welles).\nNegli Stati Uniti \u00e8 stata trasmessa per la prima volta il 12 settembre 1979 e si \u00e8 conclusa il 7 maggio 1980, posizionandosi al 20\u00ba posto nei Rating Nielsen di fine anno, con il 20.9 di rating.&lt;br&gt;\nIn Italia \u00e8 andata in onda per la prima volta su Rete 4 dal 13 gennaio 1982 al 9 aprile 1982. Nella prima trasmissione italiana, non \u00e8 stato seguito l'ordine cronologico originale degli episodi.\nAngeli sulla Nave dell'Amore (1) / Angeli sulla Nave dell'Amore (2).\nTrama.\nSabrina si \u00e8 sposata e aspetta un figlio, quindi Charlie assume un nuovo Angelo, Tiffany Welles, che lavorer\u00e0 a fianco di Kelly, Kris e Bosley al nuovo caso: un furto di opere d'arte preziose. I sospetti cadono su Paul Hollister e Wes Anderson ed entrambi saranno a bordo della Pacific Princess, la nave della serie tv \"Love Boat\"...\nAngeli sulla strada.\nTrama.\nMaggie Brill, proprietaria di un'impresa di trasporti con solo donne-autiste e amica di Charlie, subisce un nuovo furto: il carico di prodotti farmaceutici di un suo tir sparisce nel nulla. Charlie invia allora Kris e Tiffany sulla strada con un nuovo carico per trovare i colpevoli... \nVendetta per un Angelo.\nTrama.\nFrank Desmond, che Kelly aveva spedito in prigione prima di diventare un Angelo, viene rilasciato. Il suo primo pensiero \u00e8 la vendetta. Cos\u00ec comincia a frequentare il ristorante dove Kelly \u00e8 solita andare e, con un sotterfugio, le droga il caff\u00e8. Quando la donna perde conoscenza, si intrufola in casa sua e le inietta dell'eroina...\nAngeli alle nozze.\nTrama.\nKelly deve fare da testimone di nozze al matrimonio della sua amica Sharon. Ma quando escono di casa insieme al promesso sposo Scott, quest'ultimo rischia di essere investito da un'auto. Sharon confida allora a Kelly di aver paura che qualcuno stia cercando di uccidere il suo fidanzato, dato che quello non \u00e8 il primo incidente. I sospetti cadono subito sull'ex di Sharon, Randy...\nAngeli in \"defaillance\".\nTrama.\nGli Angeli vengono assunti da Michael Leone per proteggere il prezioso diamante di sua cugina Carla, famoso soprano che sta per esibirsi in un teatro dell'opera di Los Angeles. Michael ha paura che il famoso ladro di gioielli, Damien Roth, stia architettando un colpo per rubare il prezioso. Ciascuno degli Angeli, allora, cerca di abbordare ed affascinare Roth ma non hanno successo. Kelly, allora, lo segue in una palestra di arti marziali. E con grande sorpresa, lo scopre in atteggiamenti intimi con Jill...\nAngelo in gabbia.\nTrama.\nQuattro donne mettono a segno un furto ad una compagnia di assicurazioni, ma una di loro, Amy, rimane uccisa durante la fuga. La ragazza era fuori dal carcere per buona condotta. Suo padre, convinto che Amy sia stata costretta a partecipare al furto, si affida agli Angeli per scoprire la verit\u00e0. Ma l'unico modo per indagare sul caso sembra sia entrare nella prigione dove la ragazza stava scontando la sua pena. Kris si offre volontaria... \nAngeli di vita.\nTrama.\nJudy Harkins, direttrice del conservatorio di propriet\u00e0 di suo padre, viene picchiata per strada dal \"pappone\" locale, Freddie Jefferson. Nonostante lei affermi di non avere nessun rapporto con l'uomo, suo padre assolda gli Angeli per scoprire la verit\u00e0. Cos\u00ec Kelly e Tiffany entrano in un bar della zona dove parlano con una prostituta, Rose, la quale ammette di non avere simpatia per Judy. Per indagare pi\u00f9 a fondo, Kelly e Tiffany si trasformano allora in prostitute...\nIl principe e l'Angelo.\nTrama.\nJill torna in citt\u00e0 per il compleanno di Charlie. Mentre si trova in un negozio di abbigliamento per comprare un regalo al suo ex-capo, incontra un giovane uomo, Eric Railman, senza sapere che \u00e8 il Principe di una repubblica indipendente in Europa. Dopo una cena a due, in cui l'uomo svela a Jill la sua vera identit\u00e0 (ma non viene creduto), un uomo cerca di assassinare il giovane principe...\nAngeli sui pattini.\nTrama.\nKris e Kelly invitano Tiffany a prendere lezioni di pattinaggio a Venice Beach. Quando arrivano, il loro insegnante, Kenny Daniels e la sua partner Rita si stanno esibendo. Quando qualcuno tra la folla scatta loro una foto, Rita va nel panico e cerca di fuggire. Ma due uomini la prendono e la spingono con forza su un furgone. La ragazza \u00e8 stata rapita...\nAngeli al college.\nTrama.\nDopo una discussione con il suo fidanzato, Jenny Thomas, una studentessa del Whitey College, scompare. E non \u00e8 la prima ragazza a scomparire dal club Kappa Omega Psi, di cui Tiffany \u00e8 stata presidentessa. Ed \u00e8 proprio lei, insieme agli altri Angeli, ad indagare sul caso... \nCaccia agli Angeli.\nTrama.\nMentre sono al mare, a casa di Kris, gli Angeli ricevono una strana telefonata da Charlie. Questi chiede loro di raggiungerlo in Messico per un caso. Le ragazze partono immediatamente e vengono accompagnate da un tale nel luogo dove, nei giorni precedenti al loro arrivo, ha portato sia Charlie che Bosley. Ma \u00e8 una trappola...\nAngeli e oro.\nTrama.\nCharlie chiede a Bosley e agli Angeli di trasferire il suo yacht, il \"Wayward Angel\", a Miami. Ma quando arrivano al porto scoprono che \u00e8 sparito per poi vederlo... ricomparire pi\u00f9 prezioso: al suo interno infatti trovano dei lingotti d'oro...\nL'Angelo sensitivo.\nTrama.\nTiffany ha un incubo ricorrente: guida fino a un castello in una notte di pioggia, entra nell'edificio e vede una donna su una sedia a rotelle che viene spintonata gi\u00f9 per le scale. Quando va a fare visita a una sua vecchia amica di college, Erica, scopre che quel castello esiste davvero: \u00e8 l'abitazione dove Erica si \u00e8 trasferita con il suo fresco marito...\nUn bambino per un Angelo.\nTrama.\nMentre gli Angeli stanno lavorando ad un caso di furto con il Sgt. Shanks, Kelly scopre che il figlio di quest'ultimo, Greg, viene picchiato dal padre. Chiede allora la custodia temporanea del bambino. Ma mentre sono insieme, Kelly e Greg vengono rapiti da alcuni uomini che vogliono vendicarsi del sergente...\nL'Angelo scomparso.\nTrama.\nRick Devlin uccide un suo ex complice in un furto, quando quest'ultimo lo minaccia di dire tutto alla polizia. Poi fugge a Phoenix. Charlie, ignaro di quanto Devlin sia pericoloso, manda Kris da sola a Phoenix per riportarlo indietro...\n\u00c8 caduta una stella.\nTrama.\nSeth Jeffers scompare dopo aver cercato di parlare con la sua ex-ragazza, Bess Hemsdale, della quale \u00e8 ancora innamorato; infatti molto preoccupato per lei stava cercando di proteggerla da alcuni pericolosi individui che con leggerezza ella aveva iniziato a frequentare.\nUn mese dopo, Charlie - amico del padre di Seth - chiede agli Angeli di indagare su tutta la misteriosa faccenda.\nTramite alcuni indizi, Kelly e Tiffany vengono a sapere della relazione che il giovane aveva con Bess e scoprono anche che ella ora reciterebbe in film pornografici con il nome di Sally Storm e sottovalutando i rischi concreti a cui \u00e8 soggetta avrebbe a che fare con malviventi implicati col mondo delle droghe e perfino collegati ad altri casi molto sospetti di violenza.\nPer sapere meglio come stanno le cose Kriss si propone come futura attrice allo sfruttatore che ha in mano le redini della produzione e subito risulta chiaro che quello vorrebbe quanto prima scaricare Bess senza alcuna piet\u00e0. \nLa faccenda pende una china preoccupante quando poi la \"Charlie's Angel\" intuisce che la banda avrebbe architettato un ingegnoso e subdolo piano per mandare l'ingenua stellina del cinema all'altro mondo durante le riprese di un film e comprende che deve fare tutto il possibile al pi\u00f9 presto per salvarla dalla fine davvero terribile che le hanno gi\u00e0 preparato...\nCase dolci case.\nTrama.\nUna coppia di Beverly Hills viene assalita dai ladri al loro rientro in casa e alcune opere d'arte egiziane vengono sottratte dalla loro abitazione. Gli Angeli, chiamati ad indagare, sospettano che ci sia di mezzo la Kingsbrook Realty Company, gi\u00e0 investigata in precedenza proprio per furto...\nAngeli al ballo.\nTrama.\nDurante una gara di ballo, Sally Fairgate viene assalita e scompare. Joe Fairgate, suo fratello e partner al ballo, chiede aiuto agli Angeli. Cos\u00ec Tiffany e Bosley fanno coppia e partecipano anche loro alla gara, mentre Kelly e Kris fingono di essere delle vecchie amiche di Sally...\nUn Angelo per Harrigan.\nTrama.\nUn gruppo di ladri mette a segno una rapina ad una fabbrica di apparecchi elettronici. George Starrett, presidente della compagnia, assume gli Angeli ma devono collaborare con un investigatore che sta gi\u00e0 lavorando al caso, Harrigan. Nonostante l'uomo non sembri affidabile (gli piace bere e ha poca memoria), Kris si assume il compito di stargli accanto per risolvere il mistero della rapina...\nVecchio sentiero per un Angelo.\nTrama.\nJill si sta recando in Arizona per partecipare ad una corsa automobilistica di beneficenza. Fermatasi a fare benzina in una sperduta stazione di servizio, \u00e8 testimone, suo malgrado, di un assassinio. Scoperta dai criminali, viene rapita...\nAngeli e demoni.\nTrama.\nIl rinomato chirurgo plastico Paul Redmont riceve una telefonata dalla sua amante Barbara Brown, la quale gli chiede di distruggere i dati riguardanti un suo ex paziente, Tom Ford. Subito dopo, l'auto di Ford esplode con lui a bordo. L'uomo doveva testimoniare davanti ad una commissione con a capo il Sen. Thompson. Questi chiede aiuto agli Angeli per scoprire l'omicida...\nTre angeliche stangate.\nTrama.\nGli Angeli vengono assunti da tre diversi clienti per riavere i loro soldi dallo stesso truffatore, Harley Dexter...\nI ragazzi di Toni.\nTrama.\nKelly si sta recando al compleanno di Tiffany con un regalo, che per\u00f2 lascia in auto, quando rientra in casa per rispondere al telefono. Il pacco per\u00f2 \u00e8 stato sostituito con un pacco-bomba, che esplode mentre Kelly \u00e8 ancora in casa. Qualcuno vuole uccidere gli Angeli. Charlie allora assolda i collaboratori di una sua vecchia amica, Antonia Blake, come guardie del corpo delle ragazze...\nDue Angeli... un amore... (1).\nTrama.\nKelly riceve la visita di un avvocato, Bill Cord, che le riferisce di aver scoperto che Oliver Barrows, ricco proprietario dell'Hotel Barrows di San Diego, \u00e8 suo padre. La donna, incredula, accetta di incontrarlo ma chiede anche agli Angeli di indagare sul suo passato per scoprire la verit\u00e0 sui suoi genitori. Nel frattempo, conosce meglio Bill e se ne innamora...\nDue Angeli... un amore... (2).\nTrama.\nKelly esce immune da un incidente automobilistico, causato dal non funzionamento dei freni che erano stati manomessi. Intanto, Kris, che ha collaborato a stretto contatto con Bill, si sta innamorando di lui. Ma quest'ultimo le dice che c'\u00e8 un'altra donna, senza riferirle il nome. Quando Kris, Tiffany e Bosley si recano a San Diego da Kelly, Kris vede Bill baciare la sua amica e collega e ne rimane scioccata..."}
{"id": "920208", "revid": "123595902", "url": "https://it.wikipedia.org/wiki?curid=920208", "title": "Lingua anglo-normanna", "text": "Il termine lingua anglo-normanna indica una particolare variet\u00e0 linguistica della lingua normanna, quest'ultima un idioma galloromanzo del ceppo d'o\u00efl parlato originariamente nella Francia nord-occidentale, in uso appunto presso gli anglo-normanni, cio\u00e8 i discendenti dei Normanni che governarono il Regno d'Inghilterra a seguito della sua conquista ad opera di Guglielmo di Normandia nel 1066. Essa d'allora ne fu dunque la lingua ufficiale, essendo pertanto la lingua madre dei monarchi inglesi e della maggior parte della nobilt\u00e0 inglese fino alla fine del XIV secolo, oltrech\u00e9 l'idioma adoperato dalla corte per redigere i documenti ufficiali e, presso anche la popolazione indigena, per lo svolgimento delle attivit\u00e0 commerciali.\nEdoardo I (1272-1307) e suo figlio Edoardo II (1307-1327) furono i primi monarchi del regno ad apprendere l'inglese medio; Riccardo II (1377-1399) fu poi l'ultimo monarca di lingua madre anglo-normanna, mentre il suo successore, Enrico IV (1399-1413), fu invece il primo monarca d'Inghilterra di lingua madre inglese. Durante il regno di suo figlio Enrico V (1413-1422) poi, la lingua ufficiale tanto del regno quanto della corte e della nobilt\u00e0 varia divenne definitivamente l'inglese. Proprio in virt\u00f9 del suo esserne stata la lingua ufficiale e di prestigio, l'anglo-normanno ha lasciato di conseguenza un quantitativo considerevole di termini nel vocabolario dell'inglese moderno."}
{"id": "920209", "revid": "1782831", "url": "https://it.wikipedia.org/wiki?curid=920209", "title": "Episodi di Charlie's Angels (quinta stagione)", "text": "Questa voce contiene dettagli e crediti dei registi e degli sceneggiatori della 5\u00aa stagione della serie TV \"Charlie's Angels\", interpretata da Jaclyn Smith (Kelly Garrett), Cheryl Ladd (Kris Munroe) e Tanya Roberts (Julie Rogers).\nNegli Stati Uniti \u00e8 stata trasmessa per la prima volta il 30 novembre 1980 e si \u00e8 conclusa il 24 giugno 1981, posizionandosi al 47\u00ba posto nei Rating Nielsen di fine anno.&lt;br&gt;\nIn Italia, \u00e8 andata in onda su Rete 4 a partire dal 12 marzo 1983. Questa stagione conta meno episodi delle precedenti a causa di uno sciopero degli sceneggiatori.\nAngeli alle Hawaii (1).\nTrama.\nJody Mills, un'aspirante modella, viene trovata assassinata in un vicolo dietro lo squallido studio fotografico amatoriale dove era stata costretta a lavorare. Durante le indagini, gli Angeli entrano in contatto con Julie Rogers, la compagna di stanza della sfortunata ragazza.\nAngeli alle Hawaii (2).\nTrama.\nGli Angeli scoprono che Harry Stearns, amico di Julie ucciso alla fine del precedente episodio, era un detective che stava indagando su un traffico di droga all'interno dell'Agenzia Woodman. Kelly e Kris allora si fanno assumere come fotomodelle. Anche Julie si unisce agli Angeli per cercare di scoprire gli assassini di Harry e di Jody.\nAngeli alle Hawaii (3).\nTrama.\nCharlie decide di riaprire la sua agenzia investigativa alle Hawaii e invita Kris, Kelly, Bosley e il nuovo Angelo Julie a trasferirsi sull'isola. Per poter festeggiare Julie, Kris si offre per andare a comprare dello champagne, ma - durante il tragitto - la sua auto viene spinta fuori strada da un certo Tom Grainger, che la rapisce perch\u00e9 la ritiene colpevole della morte di sua moglie.\nAngeli degli abissi.\nTrama.\nDurante un'immersione, Julie e la sua amica Bianca Blake trovano il relitto di una nave carica di marijuana. Gli Angeli si trovano cos\u00ec intrappolati in una contesa tra i legittimi proprietari della nave e alcuni ladri che vogliono appropriarsi del carico.\nAngeli dell'isola.\nTrama.\nGli Angeli scoprono che un killer professionista \u00e8 stato assoldato per uccidere l'inviato di un'organizzazione di pace, in visita alle Hawaii per un congresso.\nAngeli a Waikiki.\nTrama.\nDurante una vacanza a Honolulu, gli Angeli vengono ingaggiati da un membro del Congresso per indagare sull'aggressione subita da suo figlio durante la luna di miele.\nAngeli al ballo.\nTrama.\nGli Angeli vengono incaricati di indagare sul rapimento del proprietario della discoteca Tropicana e per la cui liberazione \u00e8 stato richiesto un milione di dollari.\nAngeli al contrabbando.\nTrama.\nGli Angeli indagano su una vecchia faida che contrappone due famiglie che commerciano illegalmente alcolici nella contea di Gifford.\nHa sposato un Angelo.\nTrama.\nGli Angeli vengono assunti da due sorelle per accalappiare un truffatore di nome John Thornwood che le ha derubate di un milione di dollari.\nAngeli in taxi.\nTrama.\nGli Angeli indagano su un'esplosione che ha gravemente ferito il proprietario di una compagnia di taxi.\nUn Angelo al telefono.\nTrama.\nUna donna viene assassinata dopo aver ricevuto minacce di morte da un uomo al telefono all'Hot Line Club. Quando Kelly comincia a frequentare il club per indagare, anche lei viene minacciata.\nLo spettacolo degli Angeli.\nTrama.\nQuando i ballerini di un musical cominciano a sparire misteriosamente durante le prove, gli Angeli iniziano ad indagare. Kelly viene cos\u00ec assunta come nuova ballerina, Julie finge di essere la sua agente, mentre Kris si traveste da giornalista.\nGli Angeli e l'arciere.\nTrama.\nGli Angeli vengono assunti da un produttore cinematografico per scoprire l'identit\u00e0 dell'uomo che si nasconde dietro la maschera di Robin Hood e che sta causando molti incidenti ai Mammoth Studios.\nAttaccano gli Angeli.\nTrama.\nMentre gli Angeli indagano su un paio di morti misteriose alla Western Techtronics, Julie rimane vittima di un ipnotizzatore che spinge le donne a diventare assassine attraverso la tecnica del lavaggio del cervello.\nAngeli in lista.\nTrama.\nGli Angeli devono indagare su dodici diverse truffe a danno di dodici banche. I sospetti ricadono su Ted Markham, genio dell'elettronica e addetto all'installazione delle casse automatiche delle banche truffate.\nMister Galassia.\nTrama.\nUn partecipante al concorso di \"Mister Galassia\", Ron Gates, ingaggia gli Angeli per scoprire chi sta attentando alla sua vita.\nIl nostro Angelo deve vivere.\nTrama.\nDurante un appostamento, Kelly viene ferita alla testa da un colpo di pistola. Kris, Julie e Bosley trascorrono la notte in ospedale e, nell'attesa che la donna venga dichiarata fuori pericolo, ricordano i casi sui quali hanno indagato in passato."}
{"id": "920215", "revid": "486946", "url": "https://it.wikipedia.org/wiki?curid=920215", "title": "M/V Aries", "text": ""}
{"id": "920216", "revid": "270160", "url": "https://it.wikipedia.org/wiki?curid=920216", "title": "Ufologia radicale", "text": "Ufologia radicale \u00e8 un libro pubblicato nel 1999 sotto lo pseudonimo \"Men in Red\", dietro cui si cela un'identit\u00e0 collettiva che si identifica in posizioni politiche di estrema sinistra.\nBench\u00e9 il titolo faccia riferimento esplicitamente al tema dell'ufologia, si tratta in realt\u00e0 di una interpretazione sociologica di questo argomento, basata su concetti di stampo marxista e rivoluzionario.\nIn questa ottica, infatti, il possibile avvistamento o incontro ravvicinato con una popolazione aliena rappresenta la conferma di un'istanza utopica endemica nella societ\u00e0 capitalista oppure la possibilit\u00e0 di un contatto con l'Altro assoluto, l'extraterrestre, quale portatore di una forma di civilt\u00e0 evoluta necessariamente comunista. Alla base l'assunto che per sviluppare mezzi di trasporto in grado di superare la velocit\u00e0 della luce, e quindi raggiungere il pianeta Terra, \u00e8 necessario che una societ\u00e0 abbia raggiunto un elevato livello di cooperazione sociale: il comunismo.\nIn questo senso l'ufologia radicale esorta gli abitanti della Terra a non temere l'incontro con le popolazioni aliene, ma anzi a predisporvisi apertamente. Essa infatti sostiene che solo popolazioni che abbiano risolto le contraddizioni proprie del capitalismo, possono essere in grado effettivamente di raggiungere la terra; in questo senso l'ufologia radicale si oppone all'ufologia borghese, accusata di neutralizzare l'elemento potenzialmente rivoluzionario rappresentato dal contatto autonomo e non politicamente mediato fra terrestri e alieni."}
{"id": "920218", "revid": "1632387", "url": "https://it.wikipedia.org/wiki?curid=920218", "title": "Shadow Gallery (album)", "text": "Shadow Gallery \u00e8 il primo album della band progressive metal Shadow Gallery, pubblicato nel 1992."}
{"id": "920223", "revid": "228587", "url": "https://it.wikipedia.org/wiki?curid=920223", "title": "Ideale", "text": ""}
{"id": "920226", "revid": "339392", "url": "https://it.wikipedia.org/wiki?curid=920226", "title": "Andrei Kanchelskis", "text": ""}
{"id": "920229", "revid": "767487", "url": "https://it.wikipedia.org/wiki?curid=920229", "title": "Anello F", "text": "L'anello F \u00e8 uno degli anelli esterni di Saturno. \u00c8 situato al di fuori degli anelli pi\u00f9 grandi, ad appena 3.000 km.\nScoperto nel 1979 dal gruppo di analisi delle immagini del \"Pioneer 11\", \u00e8 spesso soltanto 100 chilometri, ed \u00e8 tenuto stabile dalla presenza di due satelliti: Prometeo e Pandora che orbitano in prossimit\u00e0 dell'anello F, esternamente ed internamente.\nLe immagini della sonda Cassini indicano che l'anello \u00e8 formato da una struttura costituita da molti piccoli anelli attraversati da noduli, che potrebbero essere accumuli di materiale o minutissimi satelliti, con attorno un'altra struttura spiraleggiante che Prometeo, con la propria attrazione gravitazionale, depaupera di materiale. \nInoltre la gravit\u00e0 della piccola luna crea dei canali e dei ruscelli di polvere nello stesso anello, grazie a queste interazioni gravitazionali. Le dimensioni di queste particelle variano da qualche micrometro a qualche centimetro. \nNon era mai stato osservato nulla di simile finora, ma \u00e8 quello che risulta dalle osservazioni e dalle simulazioni fatte quando \"Prometeo\" e \"Pandora\" si allontanano e si avvicinano all'anello ogni 14,7 ore. \nRisulta inoltre un periodo orbitale di 14h 50m 28s."}
{"id": "920231", "revid": "47767", "url": "https://it.wikipedia.org/wiki?curid=920231", "title": "Anglo-Normanno", "text": ""}
{"id": "920233", "revid": "1632387", "url": "https://it.wikipedia.org/wiki?curid=920233", "title": "Carved in Stone (Shadow Gallery)", "text": "Carved in Stone \u00e8 il secondo album della band progressive metal Shadow Gallery, pubblicato nel 1995."}
{"id": "920234", "revid": "287204", "url": "https://it.wikipedia.org/wiki?curid=920234", "title": "Tore Andre Flo", "text": ""}
{"id": "920244", "revid": "1632387", "url": "https://it.wikipedia.org/wiki?curid=920244", "title": "Legacy (Shadow Gallery)", "text": "Legacy \u00e8 il quarto album della band progressive metal Shadow Gallery, pubblicato nel 2001."}
{"id": "920246", "revid": "834", "url": "https://it.wikipedia.org/wiki?curid=920246", "title": "Legacy (album Shadow Gallery)", "text": ""}
{"id": "920247", "revid": "287204", "url": "https://it.wikipedia.org/wiki?curid=920247", "title": "Contea di Hamilton (Florida)", "text": "La contea di Hamilton (in inglese Hamilton County) \u00e8 una contea della Florida, negli Stati Uniti. Il suo capoluogo amministrativo \u00e8 Jasper.\nGeografia fisica.\nLa contea ha un'area di 1.345 km\u00b2 di cui lo 0.86% \u00e8 coperta d'acqua. Confina con:\nStoria.\nLa Contea di Hamilton fu creata nel 1827 e fu chiamata cos\u00ec in onore di Alexander Hamilton, primo Segretario al tesoro degli Stati Uniti."}
{"id": "920251", "revid": "1948203", "url": "https://it.wikipedia.org/wiki?curid=920251", "title": "Pop Kills Your Soul", "text": "Pop Kills Your Soul \u00e8 il terzo album degli Afterhours, uscito nel 1993 per l'etichetta indipendente Vox Pop.\nIl disco.\nCome i due precedenti lavori, anche questo disco \u00e8 cantato interamente in lingua inglese.\nIl disco \u00e8 il primo con il chitarrista Xabier Iriondo in formazione, dalla quale sono usciti invece Cant\u00f9 e Olgiati.\nNell'album sono presenti due cover: \"On Time\" di Bee Gees e \"Hey Bulldog\" dei Beatles.\nStile.\nLo stile ed il suono del gruppo si evolve rispetto al passato e approda a quell'eclettismo che caratterizzer\u00e0 la successiva produzione della band, con pezzi molto aggressivi alternati ad altri ricchi di follia visionaria."}
{"id": "920252", "revid": "59785", "url": "https://it.wikipedia.org/wiki?curid=920252", "title": "Anastasio il Persiano", "text": "\u00c8 venerato come santo dalla Chiesa cattolica e dalle Chiese ortodosse.\nBiografia.\nAnastasio nacque in Persia con il nome di Magundat. Suo padre Han l'aveva educato ai riti della religione mazdea.\nDa adulto, Magundat faceva parte dell'esercito persiano. Nel 614 il re dei re di Persia, Cosroe II, si impadron\u00ec di Gerusalemme. Dalla citt\u00e0 santa trasport\u00f2 la Vera Croce di Ges\u00f9 Cristo in Persia.\nAnastasio, incuriosito dalla reliquia, volle conoscere i fondamenti della religione cristiana.\nNe rimase affascinato e volle abbracciare la fede cristiana. Si rec\u00f2 quindi a Gerusalemme per confermare la propria scelta religiosa e qui ricevette il battesimo assumendo il nome di Anastasio (\u00abIl risorto\u00bb).\nTrascorse sette anni di vita monastica, al termine dei quali si rec\u00f2 a Cesarea marittima. I persiani, che a quel tempo dominavano la zona, lo imprigionarono in quanto cristiano e lo portarono a Sergiopoli, dove sub\u00ec il martirio per decapitazione.\nLe reliquie.\nI resti del corpo di Anastasio vennero trasportati a Roma sotto l'imperatore Eraclio intorno al 640 e si pensa che furono traslati nel monastero detto delle \"Acque Salviae\" (intitolato poi ai santi Vincenzo e Anastasio).\nIl culto.\nSant'Anastasio divenne subito popolare e assunse anche propriet\u00e0 taumaturgiche, riconosciute definitivamente dal concilio di Nicea del 787.\nIl culto si diffuse in tutta Italia, grazie a un accordo che il re dei Longobardi Liutprando consegu\u00ec con il papa Gregorio II, dopo aver restituito la citt\u00e0 di Sutri.\nLiutprando si spogli\u00f2 dell'armatura e delle proprie armi e le deposit\u00f2 sulla tomba di Pietro, poi, indossati gli abiti del pellegrino, visit\u00f2 i santuari della citt\u00e0.\nPaolo Diacono, nella sua \"Historia\", afferma che il re, probabilmente colpito dal culto del santo, al suo ritorno a Pavia fond\u00f2 alcuni monasteri intitolati al martire persiano.\nSant'Anastasio viene festeggiato nel martirologio romano insieme a san Vincenzo diacono."}
{"id": "920257", "revid": "149727", "url": "https://it.wikipedia.org/wiki?curid=920257", "title": "Comunit\u00e0 di convenzione Ruwer", "text": ""}
{"id": "920258", "revid": "21880", "url": "https://it.wikipedia.org/wiki?curid=920258", "title": "Matricaria parthenium", "text": ""}
{"id": "920259", "revid": "27853", "url": "https://it.wikipedia.org/wiki?curid=920259", "title": "Fascia di Clarke", "text": ""}
{"id": "920262", "revid": "767487", "url": "https://it.wikipedia.org/wiki?curid=920262", "title": "Ekklesiast", "text": "Gli Ekklesiast sono un gruppo musicale funeral doom metal/christian metal band russa.\nBiografia.\nLa storia.\nLa band si forma nel 1994 a Velikij Novgorod in Russia, grazie ad Alexandr Senin (chitarrista del gruppo) e Artyom Dolina (bassista); in un momento successivo \u00e8 entrato a far parte del gruppo Alex Alexandrov come batterista.\nDopo alcuni anni passati fra la composizione dei primi brani ed i festival live, gli Ekklesiast, nel 1998, riescono a realizzare il primo demo, intitolato \"Touch of Snowstorm\". Questi primi nove brani permettono al terzetto russo di incominciare a farsi conoscere ed apprezzare anche al di fuori della loro realt\u00e0 locale. Nello stesso periodo entra a far parte della band Alex Nekrasov (tastierista) chiamato a rivestire un ruolo importante all'interno del sound generale del gruppo, che cerca di raggiungere delle sonorit\u00e0 ricercate e personali.\nNel 1999 viene realizzato \"Oblivion. Live 1998-99\" che, oltre a raccogliere molti brani live, annovera, all'interno della track list, anche il singolo \"Oblivion\" (registrato in studio). Nello stesso anno Nekrasov abbandona la band.\nIl 5 maggio del 2001, dopo diversi turni di registrazione, gli Ekklesiast presentano il loro secondo LP autoprodotto \"When the Dead Boughs Will Awake from the Dreams\", album dal sound pi\u00f9 complesso e personale rispetto al primo demo \"Touch of Snowstorm\".\nDopo il buon successo del disco e dopo alcuni mesi impiegati alla ricerca di un nuovo batterista, la band si dedica alla registrazione del nuovo materiale, sempre nella speranza di suscitare l'interesse di un'etichetta discografica. Nel 2005 la Solitude Production decide di pubblicare il nuovo lavoro della band \"Cold\", che era precedentemente stato edito come autoproduzione.\nIl sound.\nIl sound proposto dal gruppo \u00e8 sostanzialmente un Funeral doom metal che annovera all'interno un complesso numero di influenze provenienti, soprattutto, dal black metal e dal death metal. Peculiarit\u00e0 \u00e8, certamente, la scelta delle tematiche dei testi, gli Ekklesiast, infatti, sono una delle poche band (bench\u00e9 il fenomeno sia in crescita) doom metal che si rif\u00e0 a principi e tematiche tipicamente cristiane, tanto da essere comunemente inserita nella corrente christian metal"}
{"id": "920267", "revid": "1522738", "url": "https://it.wikipedia.org/wiki?curid=920267", "title": "Provincia di Zara", "text": "La Provincia di Zara fu una provincia italiana esistita in Dalmazia tra il 1923 e il 1944. La sua targa automobilistica era ZA. Tutta la costa dalmata fu occupata militarmente dal Regio Esercito in seguito alla resa dell'Impero Austro-ungarico il 4 novembre 1918. Dato che le trattative svoltesi a Versailles durante la Conferenza di pace non riuscirono a trovare un punto di equilibrio fra le parti, le decisioni definitive sul confine orientale furono rinviate un successivo dibattito bilaterale diretto col Regno dei Serbi, Croati e Sloveni, che sfoci\u00f2 poi nel Trattato di Rapallo (1920). \nZara venne dunque annessa all'Italia tramite la legge n\u00ba1778 del 19 dicembre 1920, ma si dovette attendere il regio decreto legge n\u00ba54 del 18 gennaio 1923 per istituire la nuova e omonima provincia, che aveva un'estensione di soli 120\u00a0km\u00b2. La neo costituita Provincia di Zara era la pi\u00f9 piccola d'Italia e quella con meno comuni, avendone solo due: Zara e Lagosta. Nel 1938 la provincia aveva una superficie di 110,21\u00a0km\u00b2 con una popolazione di 22.000 abitanti e una densit\u00e0 di 230 ab./km\u00b2. Essendo stata istituita in epoca fascista, la provincia di Zara non ebbe mai un suo consiglio provinciale n\u00e9 un presidente della provincia.\nCon la seconda guerra mondiale e l'occupazione della Jugoslavia da parte delle Potenze dell'Asse, la Provincia di Zara cambi\u00f2 confini durante il biennio 1941-1943. Con questo ampliamento, il suo territorio provinciale raggiunse una superficie di 3.179\u00a0km\u00b2 e una popolazione di 211.900 abitanti distribuiti in 20 comuni, tra cui la citt\u00e0 di Sebenico, che era la pi\u00f9 popolata dato che superava anche Zara. Alla citt\u00e0 di Zara fu incluso l'intero suo entroterra (costituendo cos\u00ec un'exclave), fino a quel momento jugoslavo, pi\u00f9 le isole di fronte alla citt\u00e0, che passarono sotto sovranit\u00e0 italiana. Nell'occasione fu istituito il Governatorato della Dalmazia, che comprendeva anche la provincia di Spalato e la provincia di Cattaro, che furono costituite nell'occasione.\nStoria.\nLa provincia originaria.\nFino al 1941 la Provincia di Zara comprendeva:\nLa Provincia di Zara, con un'estensione di 120\u00a0km\u00b2, era la pi\u00f9 piccola d'Italia e quella con meno comuni avendone solo due: Zara e Lagosta. Circa la met\u00e0 (55\u00a0km\u00b2) era costituita dal comune della citt\u00e0 di Zara. All'ultimo censimento ufficiale italiano del 1936, Zara contava 22.844 abitanti, Lagosta 2.458 residenti.\nNel corso degli anni trenta entrambi i comuni ed in particolare il capoluogo, grazie soprattutto alla zona franca e all'arrivo di numerosi esuli italiani dalle altre localit\u00e0 dalmate sottoposte al Regno di Jugoslavia, registrarono un cospicuo incremento demografico, che perdur\u00f2 fino all'inizio degli anni quaranta.\n\u00c8 perci\u00f2 altamente probabile che alla fine del 1940, a guerra scoppiata, il comune di Zara superasse i 25\u00a0000 abitanti, mentre l'intera provincia ne contava circa 28\u00a0000.\nDal punto di vista amministrativo, i comuni della Provincia di Zara erano i seguenti:\nL'ampliamento territoriale del 1941.\nCon la Seconda guerra mondiale e l'occupazione della Jugoslavia da parte dell'Asse, la Provincia di Zara cambi\u00f2 confini durante il biennio 1941-1943, tanto che con l'ampliamento del suo territorio provinciale si ebbe una superficie di 3.179\u00a0km\u00b2 e una popolazione di 211.900 abitanti. La provincia cos\u00ec ampliata comprendeva la citt\u00e0 di Sebenico come la pi\u00f9 popolata.\nAlla citt\u00e0 di Zara veniva incluso il suo entroterra, fino a quel momento jugoslavo, pi\u00f9 le isole davanti a Zara che passarono sotto sovranit\u00e0 italiana, e divenne parte del Governatorato della Dalmazia che fu istituito secondo il Regio Decreto Legge del 18 maggio 1941 n. 452 e quanto stabilito dal Regio Decreto Legge del 7 giugno 1941 n. 453.\nAll'interno dello stesso governatorato, tuttavia, le isole di Cazza, Lagosta e Pelagosa passarono alla neo-istituita provincia di Spalato, e Saseno a quella di Cattaro.\nDopo l'Armistizio di Cassibile dell'8 settembre 1943 l'intero territorio fu occupato e controllato militarmente dall'esercito tedesco. Le annessioni del 1941 vennero annullate, sia per il Governo Badoglio I che dovette soggiacere alle esplicite clausole armistiziali in materia, sia per la Repubblica Sociale Italiana che dovette obbedire all'ordine militare nazista accondiscendente verso le richieste dello Stato Indipendente di Croazia. Tuttavia la sovranit\u00e0 e l'amministrazione civile italiana su Zara, nei suoi confini precedenti al 1941, fu mantenuta: il prefetto Vincenzo Serrentino il 2 novembre 1943 venne nominato Capo della Provincia di Zara dal governo della Repubblica Sociale Italiana.\nI 20 comuni dell'ampliata Provincia di Zara erano i seguenti: I dati sulla popolazione dei sottoindicati comuni sono i seguenti:\nIl Comune di Lagosta, comprendente oltre all'isola omonima anche quelle di Cazza e Pelagosa, fu trasferito alla Provincia di Spalato. La situazione precedente venne poi ripristinata sotto la Repubblica Sociale Italiana.\nPrefetti della provincia.\nIl 19 novembre 1918, in seguito allo sbarco delle truppe italiane, l'ammiraglio Enrico Millo venne nominato governatore militare di tutta la costa dalmata occupata. Tale situazione si protrasse fino alla ratifica del Trattato di Rapallo (1920), in seguito al quale il 23 gennaio 1921 entrarono in vigore i nuovi confini con la Jugoslavia e, per la parte di territorio annessa dall'Italia, la suprema autorit\u00e0 pass\u00f2 dal Ministero della Guerra al Ministero dell'Interno.\nGovernatori civili.\nLa normalizzazione amministrativa del territorio avvenne tramite il regio decreto legge 17 ottobre 1922 n\u00ba1353, che istitu\u00ec la normale prefettura in luogo del commissariato civile, ed in seguito alla pubblicazione in Gazzetta Ufficiale del decreto di istituzione della nuova provincia, il RD 18 gennaio 1923 n\u00ba54.\nCapo della Provincia.\nIn seguito all'armistizio di Cassibile la Wehrmacht occup\u00f2 Zara sottoponendo la Dalmazia al governatore militare Karl Eglseer. In seguito alla nascita della RSI fu tuttavia permesso a Mussolini di nominare un \"Capo della Provincia\", la nuova figura prefettizia che nella visione del dittatore avrebbe dovuto superare ogni altra carica amministrativa e politica nelle varie province.\nL'occupazione jugoslava e la fine della provincia.\nLa provincia di Zara fu gravemente colpita dalla Seconda guerra mondiale, durante la quale il 90% degli edifici venne distrutto in 54 bombardamenti aerei, provocando almeno 2.000 morti. Zara venne completamente occupata all'inizio di novembre del 1944 dalle truppe jugoslave, che entrarono in citt\u00e0 il 31 ottobre 1944 ponendo fine, \"de facto\", all'esistenza della provincia.\nSi stimano in diverse centinaia i sequestri e le deportazioni e in circa 200 i morti o scomparsi tra la popolazione italiana della provincia durante l'occupazione militare jugoslava, convertita unilateralmente nell'annessione alla Repubblica Socialista Federale di Jugoslavia ben prima della firma del trattato di pace, sebbene il riconoscimento del diritto internazionale giunse solo nel 1947."}
{"id": "920271", "revid": "1568601", "url": "https://it.wikipedia.org/wiki?curid=920271", "title": "Ruwer (fiume)", "text": "La Ruwer \u00e8 un fiume tedesco che scorre nella Renania-Palatinato, Germania. \u00c8 un affluente della Mosella nella quale sfocia presso Treviri.\nAffluenti.\nGli affluenti principali del Ruwer sono:"}
{"id": "920272", "revid": "7617350", "url": "https://it.wikipedia.org/wiki?curid=920272", "title": "Treviri-Ruwer", "text": ""}
{"id": "920276", "revid": "767487", "url": "https://it.wikipedia.org/wiki?curid=920276", "title": "Maradona - La mano de Dios", "text": "Maradona - La mano de Dios \u00e8 un film del 2007 diretto da Marco Risi, incentrato sulla vita del calciatore argentino Diego Armando Maradona.\nTrama.\nIl film inizia con una brevissima sequenza in cui appare un giovanissimo Maradona che, scavalcando un muretto, cade in un pozzo. Salto temporale e la scena rimanda ad una festa in occasione del capodanno dell'anno 2000. In una stanza della villa dove si svolge la festa sono presenti il protagonista, Claudia Villafa\u00f1e, la moglie del calciatore, e Guillermo Coppola. Maradona prende un'arancia da un cesto posto su un tavolo e, usandola come un pallone, comincia a palleggiare. Spostandosi verso la porta Diego ha un malore. A questo punto comincia un lungo flashback sulla vita di Maradona, a cominciare da quando \u00e8 bambino.\nNella prima scena Maradona ha nove anni ed \u00e8 impegnato a portare l'acqua nella sua casa di Villa Fiorito, passando davanti ad un campo di calcio dove stanno giocando i suoi amici viene invitato a giocare, e lui senza pensare all'incarico assegnatogli dalla sua famiglia abbandona i bidoni e si tuffa nel gioco. Alla fine della partita i bidoni dell'acqua sono scomparsi e il piccolo Diego \u00e8 costretto a subirne le conseguenze. Subisce l'ira del padre che gli proibisce di giocare a pallone per una settimana, il peggiore castigo che potesse capitargli. Il film prosegue con nuova breve sequenza dove Maradona, che si trova ancora nel pozzo, cerca di uscirne, quindi con la sua vita calcistica, dall'Argentinos al Napoli, fino ai Mondiali di calcio 1986, 1990 e 1994.\nColonna sonora.\nDurante una delle scene iniziali del film, ambientata negli anni settanta, in cui gli adolescenti Diego, Jorge e Claudia sono in discoteca, \u00e8 possibile ascoltare la celebre \"Disco Inferno\" dei Trammps e \"Yo te propongo\" di Roberto Carlos Braga. Nella scena della discoteca di Barcellona, invece, il brano dei Blondie \"Heart of glass\". Le scene relative ai goal segnati col Napoli, negli anni ottanta, sono accompagnate musicalmente dal brano \"Je so' pazzo\" di Pino Daniele. Nella sequenza del matrimonio \u00e8 distinguibile \"Happy Together\" del gruppo statunitense The Turtles. Inoltre verso la fine del film \u00e8 presente il brano Barrio di KC and the Sunshine Band.\nDistribuzione.\nL'anteprima italiana del film si \u00e8 svolta il 29 marzo 2007 al cinema \"Modernissimo\" di Napoli con la presenza in sala del regista Marco Risi e dell'attore principale Marco Leonardi (che interpreta Maradona adulto)."}
{"id": "920277", "revid": "22356", "url": "https://it.wikipedia.org/wiki?curid=920277", "title": "Terapsidi", "text": ""}
{"id": "920279", "revid": "767487", "url": "https://it.wikipedia.org/wiki?curid=920279", "title": "Argyle Park", "text": "Gli Argyle Park sono una christian metal / industrial metal band fondata nel 1994 e attiva fino al 1996. Successivamente, hanno cambiato nome in AP2, per il periodo che va dal 1998 fino allo scioglimento avvenuto nel 2000.\nLa band ha pubblicato il suo primo album nel marzo 1995 per la R.E.X. Records, chiamandolo Misguided. L'album mischia molti elementi diversi fra loro, come la techno, assoli di chitarra e altre particolarit\u00e0 della musica metal. Nell'estate dello stesso anno, il gruppo si esibisce nel primo ed unico concerto della propria carriera, al \"Cornerstone Festival\" di Bushnell (Illinois). Nel 1996 gli Argyle Park fanno una comparsa nell'album tributo ai Stryper (\"Sweet Family Music: A Tribute to Stryper\") con la traccia \"Lonely\". L'anno successivo la band conclude la carriera.\nDal 1998 per\u00f2, il gruppo \"rinasce\" sotto il nome AP2 (Argile Park 2), e pubblica un unico album Suspension of Disbelie, nel 2000, anno anche del secondo e ormai definitivo scioglimento."}
{"id": "920282", "revid": "339392", "url": "https://it.wikipedia.org/wiki?curid=920282", "title": "La mano de dios", "text": ""}
{"id": "920294", "revid": "1305772", "url": "https://it.wikipedia.org/wiki?curid=920294", "title": "AP2", "text": ""}
{"id": "920299", "revid": "339392", "url": "https://it.wikipedia.org/wiki?curid=920299", "title": "Maradona - La mano de dios", "text": ""}
{"id": "920353", "revid": "767487", "url": "https://it.wikipedia.org/wiki?curid=920353", "title": "Ashen Mortality", "text": "Gli Ashen Mortality sono un gruppo doom metal britannico, formato nel 1993 da Ian Arkley (ex-Seventh Angel) e Melanie Bolton. Il gruppo ha registrato e in seguito pubblicato due demo, due album, svolgendo concerti anche in paesi come Inghilterra, Paesi Bassi e Germania. Utilizzano voci sia maschili che femminili accompagnati con growl e suonando quindi una musica molto pesante e heavy metal, influenzato da tematiche tipiche del doom, death e gothic metal e quelle legate al cristianesimo. Il gruppo si \u00e8 diviso nel 2005, quando Arkley se ne and\u00f2 per formare i My Silent Wake.\nNello stesso anno, il bassista Tim Cooper mor\u00ec di leucemia."}
{"id": "920356", "revid": "547034", "url": "https://it.wikipedia.org/wiki?curid=920356", "title": "Un cavallo un po' matto", "text": "Un cavallo un po' matto (\"Ready to Run\") \u00e8 un film per la televisione del 2000.\nTrama.\nLa quattordicenne Carrie Ortiz ha sempre sognato fin da piccola di diventare una famosa fantina. Il suo sogno sembra che stia per avverarsi quando fa la conoscenza di Thunder Jam, un cavallo da corsa, e scopre che tra di lei e l'animale c'\u00e8 un'intesa perfetta."}
{"id": "920362", "revid": "121940982", "url": "https://it.wikipedia.org/wiki?curid=920362", "title": "Golfo di Sant'Eufemia", "text": "Il golfo di Sant'Eufemia anche conosciuto come golfo di Lamezia Terme \u00e8 una insenatura situata sulla costa tirrenica calabrese, si estende da Campora San Giovanni (frazione di Amantea in provincia di Cosenza) fino a Capo Vaticano (frazione di Ricadi in provincia di Vibo Valentia). Dal Golfo di Sant'Eufemia al Golfo di Squillace, sul versante jonico, si estende l'istmo di Catanzaro, largo appena , la porzione pi\u00f9 stretta della penisola italiana.\nGeografia fisica.\nIl golfo di Sant'Eufemia ha una profondit\u00e0 media di , su di esso si affaccia la piana lametina e sfociano da nord a sud vari corsi d'acqua tra cui i fiumi Savuto, Amato e Angitola. Nel territorio di Gizzeria il golfo \u00e8 molto angolato e forma alcuni laghi di acqua salmastra detti i laghi La Vota, sito di interesse comunitario. Il golfo \u00e8 abbastanza pescoso e vi si praticava la pesca del tonno che oggi \u00e8 principalmente allevato.\nHa una lunghezza di e una larghezza di .\nStoria.\nAnticamente il golfo di Sant'Eufemia veniva chiamato \"Hipponiates\" \"e Vibonesis,\" dalla citt\u00e0 di Hipponion, chiamata Vibo Valentia dai Romani, e \"Taerineus,\" dalla citt\u00e0 greca di Terina, ormai distrutta in et\u00e0 romana, altra denominazione legata alla presenza del torrente Amato \u00e8 Napetinos/Lametinos, derivante dagli antichi nomi del corso d'acqua. La sua posizione nel Mediterraneo unita al fatto che insieme con il golfo di Squillace disegna il pi\u00f9 stretto istmo d'Europa, ne ha assegnato un ruolo importantissimo nella storia tanto da essere narrato da Omero (la terra dei Feaci dell'Odissea), infatti un tratto di costa che si affaccia sul golfo \u00e8 nota come costa dei Feaci, inoltre \u00e8 stato oggetto dello sbarco degli inglesi nel 1806 per fronteggiare i francesi nella battaglia di Maida.\nComuni del golfo di Lamezia.\nDi seguito si riporta l'elenco dei comuni che si affacciano sul golfo di Sant'Eufemia."}
{"id": "920412", "revid": "228587", "url": "https://it.wikipedia.org/wiki?curid=920412", "title": "Karl Renz", "text": "Dapprima agricoltore nell'azienda di famiglia, ebbe poi una formazione artistica. Dal 1980 svolge l'attivit\u00e0 di musicista e artista visivo, e divide la sua esistenza tra Berlino e le Isole Canarie, quando non \u00e8 in giro per il mondo per conferenze, che lui chiama talks.\nIl suo credo, maturato in seguito a un'esperienza di pre-morte simile a quella accaduta a Ramana Maharshi \u00e8 che nessuno pu\u00f2 mai raggiungere l'illuminazione, dal momento che quando questa avviene dissolve la falsa idea di essere un \"io\" separato da tutto il resto del creato, ovvero il s\u00e9. E nei suoi \"talks\" Renz, appunto, afferma di non essere lui a parlare ma il s\u00e9 che parla a se stesso.\nDurante un satsang in cui era presente la ricercatrice spirituale Isabella Di Soragna, Renz spieg\u00f2 al suo pubblico come l'evento che l'avrebbe portato alla trascendenza cominci\u00f2 col suo proposito di provare la teoria letta in un libro di Carlos Castaneda, cio\u00e8 quella di guardarsi le mani prima di dormire, in modo da poterle visualizzare anche durante i sogni. In seguito vi fu un periodo di alcuni anni durante i quali Renz ebbe fortissime emicranie che nessun farmaco riusciva a calmare, impedendogli qualsiasi attivit\u00e0 e portandolo quasi alla morte. Poi, bruscamente, queste cessarono e Renz si sent\u00ec invadere da un'incredibile energia, quasi elettrica, \"a mille volt\".\nSi pu\u00f2 supporre che questa esperienza sia stata dovuta a una \"risalita\" dell'energia Kundalini dai chakra inferiori (quelli alla base della spina dorsale) a quelli superiori - fino alla testa - che nell'umanit\u00e0 attuale normalmente sono chiusi.\nDai suoi incontri col pubblico sono stati tratti diversi libri, tra cui \"Pour en finir avec l'\u00e9veil et autres conceptions erron\u00e9es\" e \"The myth of the enlightenment\", finora non ancora tradotti in italiano.\nI suoi satsang europei si svolgono in Germania, Svizzera e Croazia.\nOgni anno, intorno a gennaio, fa un satsang di molti giorni a Bangalore.\nHa tenuto e tiene conferenze in Israele, Messico, Australia, America del Sud, America del Nord.\nDa uno dei suoi talks;\n\"La conoscenza di s\u00e9 \u00e8 la comprensione dell'impossibilit\u00e0 di una via d'uscita. \nL'assoluta rassegnazione a capire se stessi, non potersi mai conoscere, \nquesta \u00e8 l'assoluta quiete. Dove non esiste pi\u00f9 nessun desiderio di conoscere se stessi.\nQuesta \u00e8 la vera conoscenza di se stessi. \nChe non potr\u00f2 mai sfuggirmi e che non potr\u00f2 mai afferrarmi\"."}
{"id": "920417", "revid": "287204", "url": "https://it.wikipedia.org/wiki?curid=920417", "title": "Scalinata Potemkin", "text": ""}
{"id": "920460", "revid": "78273", "url": "https://it.wikipedia.org/wiki?curid=920460", "title": "LuaLua", "text": ""}
{"id": "920542", "revid": "124849058", "url": "https://it.wikipedia.org/wiki?curid=920542", "title": "Athl\u012btik\u012b En\u014ds\u012b Ponti\u014dn \u012arakl\u012bs 1908", "text": "L'Athl\u012btik\u012b En\u014ds\u012b Ponti\u014dn \u012arakl\u012bs 1908, meglio noto come Iraklis, (in greco \u0391\u03b8\u03bb\u03b7\u03c4\u03b9\u03ba\u03ae \u0388\u03bd\u03c9\u03c3\u03b7 \u03a0\u03bf\u03bd\u03c4\u03af\u03c9\u03bd \u0397\u03c1\u03b1\u03ba\u03bb\u03ae\u03c2 1908) \u00e8 una societ\u00e0 polisportiva greca con sede a Salonicco, nota soprattutto per la sezione calcistica, che milita nella Souper Ligka Ellada 2, la seconda serie del campionato greco di calcio.\nDisputa le partite interne allo stadio nazionale Kaftanzoglio di Salonicco.\nStoria.\nLa squadra trae le proprie origini dall\"'Omilos Filomouson\" (\"Amici del club musicale\"), una societ\u00e0 musicale e sportiva fondata a Salonicco nel 1899. Nel 1902 il sodalizio si dot\u00f2 di un dipartimento sportivo, che prevedeva anche una sezione calcistica. La prima partita di calcio dell'Omilos Filomouson fu giocata il 23 aprile 1905 contro una squadra di nome Union Sportive e fu vinta dall'Omilos per 3-0.\nQualche tempo dopo il club attravers\u00f2 una serie di difficolt\u00e0 finanziarie, superate grazie alla fusione con l'Olympia, da cui nacque, il 29 novembre 1908, il \"Makedonikos Gymnastikos Syllogos \" (\"Club ginnico macedone\"), il cui primo presidente fu un medico, Alkiviadis Maltos. Dopo la rivoluzione dei Giovani Turchi, partita proprio da Salonicco nel 1908, il club fu costretto a cambiare nome e divenne \"Othomanik\u00f3s Ellinik\u00f3s Gymnastik\u00f3s S\u00fdllogos o Irakl\u00eds Thessalon\u00edkis\" (, \"Club ginnico greco ottomano Eracle di Salonicco\"), in nome del semidio della mitologia greca Eracle (in lingua greca \u0397\u03c1\u03b1\u03ba\u03bb\u03ae\u03c2, \"Irakl\u00eds\"). La denominazione fu approvata insieme ad un nuovo statuto e a una nuova dirigenza il 13 aprile 1911, in occasione dell'assemblea generale del club. Dopo che Salonicco conflu\u00ec nel Regno di Grecia, l'operazione di ridenominazione ricevette il placet degli organi giudiziari greci nel 1914 e l'11 gennaio 1915 l'Iraklis divenne un club sportivo pienamente legittimato.\nL'8 maggio 2011 fu declassata in seconda divisione per debiti.\nNel maggio 2017 retrocesse sul campo in seconda divisione, ma fu declassata in terza serie con sentenza della giustizia sportiva a causa di problemi finanziari. Nell'ottobre del 2017 fallisce a causa di problemi finanziari e abbandona il campionato.\nOrganico.\nRosa 2021-2022.\n\"Rosa aggiornata al 3 gennaio 2022.\"\nRosa 2018-2019.\n\"Rosa aggiornata al 22 gennaio 2019.\"\nRosa 2016-2017.\n\"Rosa aggiornata al 2 settembre 2016\"\nRosa 2015-2016.\n\"Rosa aggiornata al 14 febbraio 2016\"\nStatistiche.\nStatistiche nelle competizioni UEFA.\nTabella aggiornata alla fine della stagione 2017-2018."}
{"id": "920584", "revid": "339392", "url": "https://it.wikipedia.org/wiki?curid=920584", "title": "Iraklis FC", "text": ""}
{"id": "920589", "revid": "339392", "url": "https://it.wikipedia.org/wiki?curid=920589", "title": "FC Iraklis", "text": ""}
{"id": "920634", "revid": "161374", "url": "https://it.wikipedia.org/wiki?curid=920634", "title": "Classe Alyay (nave appoggio)", "text": ""}
{"id": "920642", "revid": "15756", "url": "https://it.wikipedia.org/wiki?curid=920642", "title": "Alan Wake", "text": "Alan Wake \u00e8 un videogioco di genere avventura dinamica e survival horror, sviluppato da Remedy Entertainment e pubblicato originariamente il 14 maggio 2010 per Xbox 360, poi portato anche su Microsoft Windows in versione digitale il 16 febbraio 2012. La versione retail per Microsoft Windows \u00e8 invece uscita il 2 marzo 2012. Il protagonista \u00e8 modellato sull'attore finlandese Ilkka Villi.\nUna versione rimasterizzata di Alan Wake, prodotta e pubblicata da Remedy in collaborazione con Epic Games, \u00e8 stata rilasciata il 5 ottobre 2021 per Microsoft Windows, Xbox One, Xbox Series X e Series S, PlayStation 4 e PlayStation 5. Dopo undici anni dalla sua pubblicazione originale, Alan Wake \u00e8 dunque arrivato anche sulle console di Sony.\nIl 10 dicembre 2021 viene ufficialmente annunciato il sequel del gioco.\nTrama.\nLa storia di Alan Wake si articola in sei episodi.\nEpisodio 1: L'incubo.\nAlan Wake, scrittore statunitense, inizia la sua storia raccontando un suo sogno. Di notte, sfrecciando con la macchina diretto ad un faro, investe ed uccide accidentalmente un autostoppista, che di l\u00ec a poco viene posseduto da una Presenza oscura, avvolto nell'ombra e armato di un'ascia, rivelandogli di essere un personaggio dei suoi romanzi e accusandolo di essere uno scrittore scadente. Fuggendo, Alan viene avvicinato da una luce abbagliante, che gli spiega come sconfiggere le tenebre e le persone che, come l'autostoppista, vengono possedute, avvertendolo che la Presenza oscura verr\u00e0 a cercarlo con le sembianze di una donna, Barbara. Alan raggiunge il faro, ma qualcosa di mostruoso piomba su di lui sibilando: \"\u00c8 qui!\".\nAlan si risveglia di colpo accanto alla moglie Alice nella loro auto, a bordo di un traghetto giunto alla cittadina di Bright Falls, dove la coppia ha deciso di trascorrere una vacanza per rilassarsi; in particolare lo scrittore soffre ormai da due anni di un blocco creativo che gli impedisce di lavorare. Ottenute le chiavi da una misteriosa donna vestita a lutto alla tavola calda del posto, si sistemano in un cottage su un isolotto che sorge su Cauldron Lake, l'immenso lago vicino alla cittadina. Tuttavia, Alan scopre che Alice gli aveva procurato una macchina da scrivere e aveva preso contatti con il dottor Emil Hartman, uno psicologo per artisti, per aiutarlo a combattere il suo blocco pensando di fargli cosa gradita. Infuriato perch\u00e9 non aveva nessuna intenzione di pensare al lavoro durante la vacanza, Alan si allontana dalla casa per sbollire ma, attirato dalle improvvise urla di Alice, torna di corsa nel cottage. Affacciatosi sul retro la scorge sott'acqua nel lago e si tuffa.\nAlan rinviene ferito nella sua macchina, distrutta a causa di un incidente del quale per\u00f2 non ha memoria. Poco dopo, trova le pagine di un manoscritto intitolato \"Departure\", del quale \u00e8 egli stesso l'autore, ma che non ricorda di aver scritto. Cercando aiuto incontra Carl Stucky (il suo vero affittuario che, alla tavola calda, aveva cercato invano di consegnargli le chiavi del vero cottage prenotato dalla coppia, che ormai era gi\u00e0 partita), il quale, avvolto come da una misteriosa ombra scura, assieme a orde di \"posseduti\" - ovvero operai e boscaioli del luogo - lo bracca, fino a quando non viene ucciso nei pressi della propria stazione di servizio. Realizzando che dal tuffo nel lago per salvare Alice al risveglio nella sua auto \u00e8 passata un'intera settimana, Alan chiama lo sceriffo Sarah Breaker, evitando di raccontare le assurde cose che ha visto durante la notte e limitandosi a denunciare la scomparsa della moglie. Ma quando le racconta dell'isola su Cauldron Lake, apprende che \u00e8 stata distrutta da un'eruzione vulcanica pi\u00f9 di 35 anni prima: difatti quando ritorna sul posto insieme allo sceriffo, non trova nessuna traccia del luogo in cui alloggiava con Alice.\nEpisodio 2: Posseduti.\nNew York, 3 anni prima: in seguito a un blackout nel loro appartamento, Alan regala ad Alice, da sempre acluofobica, un vecchio interruttore portatile che gli aveva dato sua madre quando era piccolo per aiutarlo a scacciare i mostri quando faceva buio, il \"Clicker\".\nBright Falls, oggi: durante un breve interrogatorio con lo sceriffo, Alan viene contattato per telefono alla centrale da uno sconosciuto che dice di essere il rapitore di Alice, e gli intima di raggiungerlo a mezzanotte a Lover's Peak. Dopo un breve battibecco col dottor Hartman, memore del litigio con la moglie la notte in cui scomparve, Alan viene prelevato dalla stazione di polizia dal suo manager e migliore amico Barry Wheeler, giunto a Bright Falls dopo aver cercato inutilmente di contattare l'amico per una settimana, e lo informa della situazione. Barry tuttavia \u00e8 scettico e lo prende per esaurito.\nAffittato un cottage da Rusty, il guardiacaccia locale, Alan si reca quella sera al luogo dell'appuntamento, braccato nuovamente dalla Presenza Oscura e dai posseduti, tra cui lo stesso Rusty, che Alan \u00e8 costretto a uccidere. Messo alle strette, Alan viene aiutato da quello che riconosce come il rapitore, che chiede il manoscritto come riscatto per Alice. Dopo una breve colluttazione il rapitore fugge, per poi ricontattare Alan dicendogli di presentarsi due giorni dopo alla miniera di carbone per lo scambio.\nAl mattino Rose, la giovane cameriera della tavola calda e grande fan di Alan, lo chiama dicendogli di avere lei il manoscritto. Accanto a lei per\u00f2 c'\u00e8 la misteriosa donna vestita di nero.\nEpisodio 3: Riscatto.\nMentre Alan e Barry si recano da Rose, il secondo espone il risultato di alcune ricerche che ha fatto su Bright Falls: i precedenti occupanti del cottage di Cauldron Lake erano Thomas Zane, un noto poeta e scrittore, e la sua amante Barbara Jagger, entrambi scomparsi misteriosamente in seguito all'eruzione negli anni settanta.\nArrivati alla roulotte di Rose, ad Alan e Barry viene offerto un t\u00e8 che per\u00f2 li narcotizza. Alan riprende i sensi durante la notte vicino a Barry ancora incosciente e ad una Rose in stato di shock, ma nel frattempo il proprietario del camping, allarmato dal prolungato soggiorno dei due sconosciuti dalla ragazza, aveva chiamato la polizia. Alan viene cos\u00ec inseguito dallo spietato agente Nightingale, un poliziotto senza scrupoli e dal grilletto facile, e attaccato da poliziotti posseduti dalla Presenza oscura.\nIl giorno seguente, Alan si reca alla miniera di carbone per incontrare il rapitore, ma dopo averlo atteso invano per tutto il giorno, l'uomo viene richiamato da questi, che gli intima di raggiungere un nuovo punto di osservazione, Mirror Peak, minacciando sua moglie. Quando per\u00f2 Alan arriva sul posto, il rapitore gli confessa di non avere Alice. Improvvisamente i due vengono assaliti da una nube di oscurit\u00e0, ma Alan evita di farsi portare via grazie alla luce di un bengala che aveva con s\u00e9, finendo nell'acqua del fiume sottostante e venendo tratto in salvo da qualcuno.\nEpisodio 4: La verit\u00e0.\nAlan si sveglia presso la clinica di Hartman, dal quale gli viene spiegato che tutte le sue visioni di \"oscurit\u00e0\" e \"creature d'ombra\" sono solo un'allucinazione dovuta ai sensi di colpa per il suicidio della moglie, ma lui sente che il dottore gli sta nascondendo qualcosa. Tra gli artisti ricoverati ci sono i fratelli Anderson, Thor e Odin, due ex rock star che raccontano ad Alan di come l'oscurit\u00e0 li abbia usati e privati dei loro ricordi. Prima di dimenticare, i due hanno scritto ci\u00f2 che sapevano e nascosto tutto nella loro vecchia fattoria.\nInoltre, Alan scopre che il rapitore si chiamava Mott e lavorava per Hartman, che aveva orchestrato il finto rapimento di Alice per impossessarsi del manoscritto, che riteneva avere poteri magici (in effetti, gli eventi raccontati nelle pagine trovate si erano avverati). Il dottore viene poi minacciato da Alan e lo convince a sfruttare il manoscritto per fini superiori, ma la Presenza oscura colpisce con violenza il suo ufficio e Alan nella confusione vi rinchiude Hartman, abbandonandolo a una fine orribile. Fuggito assieme al sopraggiunto Barry, Alan spiega che il lago ha il potere di avverare ci\u00f2 che gli artisti creano, ma nelle cui profondit\u00e0 dimora l'oscurit\u00e0, che aveva manipolato gli Anderson e Thomas Zane e aveva cercato di farlo anche con Alan stesso.\nGiunti alla fattoria dopo aver sconfitto dei posseduti, i due ascoltano un disco, il cui testo invita a '\"trovare la signora della luce impazzita nella notte\"', ovvero Cynthia Weaver, un'anziana donna incontrata alla tavola calda che porta sempre con s\u00e9 una lanterna e vive nella centrale elettrica locale, considerata da molti un po' \"strana\" per via della sua avversione ossessiva per il buio.\nI due poi approfittano del liquore fatto in casa degli Anderson per sbronzarsi e lasciarsi un po' andare, e qui Alan ricorda tutto: la notte in cui Alice cadde nel lago la Presenza oscura, con le sembianze di un'anziana Barbara Jagger, ovvero la donna vestita di nero che aveva orchestrato tutto, lo persuase a scrivere una storia che potesse salvare la moglie, ma che in realt\u00e0 l'avrebbe solo resa pi\u00f9 potente. Alan, resosi conto dell'inganno anche se in stato di trance, inser\u00ec nella trama Thomas Zane che, nelle vesti di un palombaro avvolto nella luce, scacci\u00f2 la Presenza oscura permettendo ad Alan di fuggire.\nAl suo risveglio, Alan si ritrova davanti Nightingale che gli punta addosso la pistola.\nEpisodio 5: Il Clicker.\nAlan e Barry si risvegliano nella cella della stazione di polizia. L'agente Nightingale irrompe con l'intenzione di uccidere Alan, che ritiene responsabile degli orrori avvenuti in citt\u00e0 poich\u00e9 raccontati nelle pagine del suo manoscritto. Lo sceriffo Breaker cerca di fermare Nightingale, che per\u00f2 ricorda di aver letto di questo momento in una pagina, che ne precede l'orribile morte per mano di una nube oscura, che pochi secondi dopo sopraggiunge e lo trascina via. Alan spiega a Sarah che deve raggiungere la centrale elettrica e trovare Cynthia Weaver. La ragazza accetta di aiutarlo e i due attraversano la citt\u00e0 allestita per l'imminente Festa del Cervo e completamente infestata dalla Presenza oscura, facendosi aiutare da Barry, ed insieme partono alla volta della centrale sulla diga con un elicottero.\nArrivato sul posto, Cynthia accoglie Alan rivelandogli che lo aspettava da molto tempo e che lei stessa conosceva Zane, di cui era innamorata, e fu testimone di ci\u00f2 che gli accadde: Zane, conscio dei poteri del lago, scrisse della resurrezione di Barbara Jagger, che era annegata accidentalmente nelle sue acque. Ma cercare facili scorciatoie e tradire la coerenza del racconto ebbe un prezzo: Barbara infatti torn\u00f2 in vita, ma sotto forma di un involucro per l'oscurit\u00e0. Poi accadde qualcosa che Cynthia non seppe, e Zane spar\u00ec assieme all'isola. Prima per\u00f2, le diede qualcosa da custodire per Alan. L'oggetto non \u00e8 altro che il Clicker, assieme a cui Zane lasci\u00f2 una pagina dove racconta le circostanze in cui Alan ha ricevuto il particolare oggetto da bambino, scrivendo quel segmento della sua vita.\nEpisodio 6: Departure.\nAlan decide di raggiungere da solo il cottage e concludere con un \"suo\" finale \"Departure\", utilizzando la pagina bianca rimasta inserita nella macchina da scrivere. Il mattino dopo, usando un fuoristrada, si reca verso Cauldron Lake contando di raggiungerlo prima di sera, ma quando arriva ad una breve galleria non illuminata, la Presenza oscura approfitta di quel tratto buio per far calare la notte. Dopo aver raggiunto il lago, superando gli ostacoli posti sulla sua strada dalla Presenza, Alan si getta nel lago stringendo a s\u00e9 il Clicker.\nRimasto in una sorta di dimensione oscura che ha le sembianze della sua casa a New York, Alan preme il Clicker e l'oscurit\u00e0 viene scacciata dalla luce, dopodich\u00e9 si avventura in una versione oscura di Cauldron Lake. Il sopraggiunto Zane dice ad Alan che il corpo di Barbara non ha cuore e che dovr\u00e0 riempirlo con la luce per sconfiggerla, mentre lo scrittore si ritrova di fronte a un suo doppio, il \"signor Graffio\", dal volto ghignante e poco rassicurante, che secondo Zane incontrer\u00e0 i suoi amici.\nAlan si ritrova nel cuore del lago, circondato da parole che fluttuano nell'aria e che si materializzano se illuminate, dove sente Zane urlare alla sua Barbara che \u00e8 tornata \"sbagliata\" e che, preso dalla furia, accoltella al petto la donna, e poi, tra rimorso e follia, indossa la sua tuta da palombaro e si lascia calare nel lago buio con il corpo di Barbara in braccio. Giunto al cottage, Alan si trova di fronte la donna, che gli dice che \u00e8 inutile provare a fermarla perch\u00e9 lei \u00e8 pi\u00f9 forte di lui. Senza dire una parola, lo scrittore inserisce il Clicker nel buco al centro del petto di Barbara, dove un tempo c'era il suo cuore, e preme l'interruttore. Tutto intorno a lui viene invaso dalla luce.\nRimasto solo, Alan si siede alla macchina e si mette a scrivere, cercando di non commettere l'errore di Zane e mantenere coerente la narrazione, pagandone cos\u00ec il prezzo: Alice riemerge dalle profondit\u00e0 del lago, ma lui rimane intrappolato nell'oscurit\u00e0, mentre a Bright Falls si svolgono i festeggiamenti per la Festa del Cervo.\nIn fondo al lago, Alan sta continuando a scrivere, ed improvvisamente dice: \"Non \u00e8 un lago... \u00c8 un oceano.\"\nDopo i titoli di coda, accompagnati da \"Space Oddity\", famosa canzone di David Bowie, compare la frase \"Il viaggio di Alan attraverso la notte proseguir\u00e0\".\nContenuti scaricabili.\nLa trama principale di Alan Wake si espande attraverso due episodi aggiuntivi distribuiti sotto forma di DLC per la versione Xbox 360, gi\u00e0 incluse nel gioco invece per le versioni Microsoft Windows.\nEpisodio 7: Il segnale.\nAlan \u00e8 intrappolato nel Luogo Buio, il mondo di oscurit\u00e0 dal quale proviene l'\"oscura presenza\" all'interno del lago. In questo luogo misterioso Alan rivive grottesche sequenze della sua esperienza a Bright Falls senza ricordarsi di averle vissute. In questo \"loop mentale\" riesce ad insinuarsi la voce di Zane. Sembra volerlo aiutare. Anche lui \u00e8 da anni prigioniero di quel luogo, ma col tempo ha trovato un modo per comunicare con l'esterno, come fece con Alan mediante i sogni, ed ora pu\u00f2 insegnarlo anche a lui. Gli lascia un GPS dicendogli di seguire il segnale che vi compare sopra fino a destinazione. Il tragitto \u00e8 lungo e si dipana lungo un confuso scenario di frammenti e ricordi che diventa sempre pi\u00f9 malato e pericoloso. Ovunque il luogo \u00e8 disseminato di schermi televisivi che riproducono l'immagine di Alan che racconta cosa sta accadendo in forma apocalittica, come se Alan non potesse realmente scappare da quel luogo. Persino un'immagine fantasmatica di Barry lo accompagna dicendogli come tutto ci\u00f2 che sta vivendo \u00e8 solo nella sua testa. \u00c8 lui a far accadere tutto. Il segnale lo conduce fin verso la riproduzione della sua vecchia casa di New York. Qui incontra Zane. Quest'ultimo gli dice che deve combattere contro s\u00e9 stesso, che tutto ci\u00f2 che sta accadendo \u00e8 lui a farlo accadere e che sta sprofondando sempre di pi\u00f9 nell'oscurit\u00e0. Il s\u00e9 stesso che vede negli schermi televisivi \u00e8 la parte di s\u00e9 che ha deciso di arrendersi, che vuole smettere di lottare contro l'oscurit\u00e0 e lasciarsi andare nell'abisso della propria immaginazione. Per farlo, crea per il s\u00e9 stesso combattivo una realt\u00e0 dalla quale \u00e8 impossibile fuggire. Alan si scontra contro decine di schermi televisivi che raffigurano un Alan che d\u00e0 vita e si abbandona alle sue paure, come un autore che sta iniziando ad odiare la sua stessa creazione. Alan riesce a sconfiggerlo, ma non pu\u00f2 ucciderlo. La voce dell'altro Alan proviene da ogni direzione, in un turbine di caos e follia inestinguibile. Alan perde i sensi. Vede Hartman che sembra canzonarlo nel ripetergli \"\u00e8 tutto nella tua testa\". Alan si risveglia: \u00e8 ancora nel cottage, ancora nel cuore del \"luogo buio\". Forse non c'\u00e8 veramente scampo.\nEpisodio 8: Lo scrittore.\nAlan \u00e8 nel giardino della clinica del dottor Hartman. Il suo viaggio attraverso l'oscurit\u00e0 non \u00e8 ancora finito, ma stavolta sta iniziando a capire come funziona il luogo buio. Proprio per questo riesce a far prevalere la sua volont\u00e0 di sopravvivere in alcuni frangenti, creandosi delle vie di fuga e riuscendo a stabilire un contatto con Thomas Zane. Questi gli dice che sta andando bene, che la sua volont\u00e0 potrebbe aiutarlo a riemergere dall'oscurit\u00e0, ma che dovr\u00e0 lottare. Come si \u00e8 visto nel precedente episodio, l'Alan che sta portando avanti questo percorso \u00e8 una parte dell'interiorit\u00e0 del vero Alan, la parte razionale e combattiva che deve opporsi a quella rinunciataria e autodistruttiva che vuole arrendersi all'oscurit\u00e0. Ma il vero Alan, il suo corpo fisico, \u00e8 ancora nel cottage, e quale delle due parti di s\u00e9 riuscir\u00e0 a raggiungerlo e possederlo per prima decider\u00e0 il fato dell'uomo. Il \"luogo buio\" sta progressivamente smettendo di assumere connotati riconoscibili attinti dai ricordi di Alan, andando sempre di pi\u00f9 a descrivere una realt\u00e0 allucinata ed impossibile, simile ad un campo di battaglia disseminato di \"frammenti di memoria\". Ma Alan stavolta ha un obiettivo. In lontananza vede il faro, lo stesso che doveva raggiungere nel sogno avuto all'inizio della storia. Ma la parte di s\u00e9 autodistruttiva non si d\u00e0 per vinta continuando a palesarsi in schermi televisivi e a rendere la realt\u00e0 circostante una trappola mortale per l'Alan razionale. Alan \u00e8 sempre pi\u00f9 distrutto, e chiede a Zane delle spiegazioni: \"Cosa sono queste \"versioni di s\u00e9\"? Chi \u00e8 il signor Graffio? Zane \u00e8 ancora umano dopo aver passato tanti anni nel \"luogo buio\"? Sono reale?\". Zane risponde dicendo \"sei reale quanto qualsiasi cosa in questo posto\" e sprona Alan a continuare.\nDurante il suo percorso, Alan finisce in una riproduzione dello studio di Emil Hartman. Qui assiste ad un'allucinante seduta psicologica tra l'affermato psicologo ed il s\u00e9 autodistruttivo (visualizzato come un ibrido col corpo di Alan ed un televisore come testa). In questa seduta si porta avanti l'idea che la cosa migliore sia rimanere nel \"luogo buio\", che non \u00e8 altro che una finzione della sua mente, un mondo fittizio e rischioso che Alan si \u00e8 creato per rendere pi\u00f9 reali i propri problemi interiori e giustificare la scarsa attenzione che lo scrittore aveva nei confronti di quelli della moglie. Qui si sente anche la voce di Alice che dice di odiare Alan per come gli abbia reso la vita un inferno, e che spera solo di non vederlo mai pi\u00f9. L'Alan razionale \u00e8 ferito da questa possibilit\u00e0 e dal dolore che effettivamente ha causato all'amata moglie, ma sa che tutto questo \u00e8 solo una trappola e si sente spronato a proseguire il suo viaggio verso la salvezza.\nIlluminato dalla luce del faro che lo aiuta, Alan lo raggiunge e lo risale. Alla fine della scalinata, Alan trova il faro spento ed una botola che lo porta proprio dinnanzi al cottage. Qui intraprende l'ultima battaglia con l'altra parte di s\u00e9 che possiede e corrompe il ricordo dei suoi amici scagliandoglieli contro sotto forma di rabbiosi e velocissimi posseduti. Alan sconfigge Hartman, i fratelli Anderson, Barry, ed infine entra nel cottage. A terra vede il suo stesso corpo in preda a deliri. Si china su di lui e vi si ricongiunge. Ora Alan pu\u00f2 agire, e sa che non vuole rimanere in quel luogo, n\u00e9 con la mente, n\u00e9 col corpo, come ha fatto invece Zane. Rimuove dalla sua macchina da scrivere l'ultima pagina di Departure e vi inserisce un foglio nuovo, bianco. Inizia cos\u00ec a scrivere un nuovo romanzo intitolato \"Return\", il seguito di Departure scritto dal grande scrittore Alan Wake.\nSviluppo.\nIl gioco ha avuto uno sviluppo travagliato: annunciato all'E3 2005 per PC, nel 2006 Microsoft sigl\u00f2 un accordo con gli sviluppatori, la Remedy Entertainment, e cos\u00ec il gioco divenne esclusiva Windows Vista e Xbox 360.\nDel gioco non si ebbero pi\u00f9 notizie, ma prima torn\u00f2 in occasione del lancio a fine 2008 del film di Max Payne con un nuovo trailer, poi all'E3 2009 sotto forma di demo giocabile. All'E3\u00a02009 fu annunciata la sospensione dei lavori della versione per Windows, per concentrare le forze sulla versione Xbox 360.\nTuttavia le ambizioni di Remedy furono stroncate dalle limitazioni dell'hardware di Xbox 360, costringendo gli sviluppatori a scendere a numerosi compromessi tecnici, primo fra tutti, una risoluzione nativa di 960x544 pixel; una delle risoluzioni \"sub-HD\" pi\u00f9 basse della settima generazione, che rispetto allo standard, 1280x720, perde un totale di quasi 400.000 pixel.\nSfruttando le buone performance antialiasing della scheda grafica Xenos, Remedy \u00e8 riuscita ad integrare un MSAA 4x allo scopo di ammorbidire al massimo i bordi, e rendere l'evidenza del sub-HD meno marcata. Inoltre, molti accorgimenti sono stati adottati per risparmiare sulle prestazioni della versione Xbox 360, come l'ambient occlusion ridotta e il filtro anisotropico limitato, ma nonostante questo il gioco spesso era vittima di cali di framerate e notevole screen tearing.\nLe ambientazioni e le atmosfere del videogioco sono ispirate alla serie televisiva \"I segreti di Twin Peaks\" e alle opere di Stephen King, e il gioco presenta numerosi riferimenti ad essi.\nNel maggio 2017 Remedy fa sapere che a causa di un problema di licenza scaduta con la colonna sonora, sia il capitolo principale che lo spin-off sono stati rimossi temporaneamente da alcuni store online. Pochi mesi dopo i problemi legati alle licenze sono stati risolti.\nColonna sonora.\nLa colonna sonora del gioco \u00e8 composta da Petri Alanko. Essa contiene brani come \"War\", dei Poets of the Fall, e \"Space Oddity\" di David Bowie.\nI Poets of the Fall fanno anche una breve comparsa stringendo la mano al conduttore e agli altri ospiti al termine dell'intervista di Wake nell'episodio 6.\nAltri media.\nDal soggetto di Alan Wake \u00e8 stato realizzato un telefilm dal titolo \"Bright Falls\", una sorta di prequel delle avventure che avverranno nel videogioco. A settembre 2018 \u00e8 stata annunciata da Remedy, tramite una feature su Variety, la realizzazione di una serie tv. La serie \u00e8 scritta e portata avanti da Peter Calloway, mentre Sam Lake ne \u00e8 il produttore esecutivo. La produzione \u00e8 in collaborazione con Contradiction Films. Lake in un'intervista ha riferito che la serie avr\u00e0 come punto di partenza e ispirazione la storia del videogioco, ma che ci saranno nuovi elementi e verr\u00e0 espansa per arrivare a creare un mondo interessante che possa farla durare pi\u00f9 stagioni.\nUn libro, intitolato \"Alan Wake\", ripercorre l'intera storia del videogioco attraverso le stesse vicende, ma aggiungendoci dettagli e riuscendo a seguire pi\u00f9 approfonditamente i personaggi e i risvolti nascosti della trama: \u00e8 il primo ed unico romanzo scritto da Rick Burroughs. \"Il caso Alan Wake,\" invece, \u00e8 un libro contenuto nella \"Limited Collector's Edition\" del gioco, scritto da un fittizio Clay Steward, uno scrittore che ha strani sogni e incubi riguardanti Alan Wake e che decide quindi di raccontarli. Nel libro inserisce anche particolari e aggiunte sul protagonista dei suoi sogni e dello stesso videogioco.\nMicrosoft Studios ha pubblicato un hardcover dove viene descritta tutta la fase di creazione del videogioco, l'ispirazione per Bright Falls, la storia di Remedy, il cast del gioco e lo sviluppo della storia. Il volume si intitola \"Alan Wake Illuminated\".\nSpin-off.\nUno spin-off del gioco \u00e8 stato annunciato alla premiazione dei \"Videogame Awards 2011\". Si tratta di \"Alan Wake's American Nightmare\", ed \u00e8 disponibile per il download su GOG.com, Steam (Valve), Xbox Live Arcade e Origin. Nonostante la trama segua direttamente gli eventi del primo gioco e dei suoi DLC, gli sviluppatori asseriscono che non si tratta propriamente di un \"Alan Wake 2\".\nAl PlayStation State of Play 2020, Remedy ha presentato la sua seconda espansione per il gioco Control, 'AWE'. All'interno del trailer di lancio ci sono chiari riferimenti al mondo di Alan Wake e si vede anche la presenza dello stesso Alan.\nDi fatti all'interno di Control ci sono tanti rimandi, citazioni ed easter egg, relativi ad Alan Wake. Sono tutti elementi e conferme che fanno capire come entrambi i titoli facciano parte dello stesso universo di gioco. In AWE ci sono collegamenti diretti con Alan Wake e sono raccontati alcuni retroscena del gioco. Infatti gli eventi accaduti nel 2010 in Alan Wake sono al centro di un'indagine del Federal Bureau of Control\nIl sequel cancellato.\nNel 2015, la testata Polygon, pubblic\u00f2 sul proprio canale YouTube un gameplay del prototipo di Alan Wake 2, fornito proprio da Remedy stessa. Il gameplay si presenta sostanzialmente come quello del primo capitolo, con l'aggiunta di nuove animazioni e di un'intelligenza artificiale nettamente migliorata (segno che Remedy ci aveva lavorato per diverso tempo). L'ambientazione mostrata nel gameplay \u00e8 il deserto dell'Arizona, riutilizzata poi per lo spin off del 2012, Alan Wake's American Nightmare. Lake disse che del sequel erano stati strutturati i personaggi, la storia e i dettagli del mondo di gioco. Aggiunse inoltre che in Alan Wake 2 avrebbe continuato la storia dal cliffhanger dove terminava il titolo originale e il giocatore avrebbe avuto la possibilit\u00e0 di ridisegnare il mondo che lo circondava.\nRemedy dichiar\u00f2 di aver iniziato a lavorare al concept del gioco subito dopo la pubblicazione del primo capitolo: present\u00f2 il progetto a Microsoft che, tuttavia, non lo approv\u00f2 chiedendo all'azienda finlandese di creare una nuova IP che sarebbe diventata di loro propriet\u00e0 (Remedy detiene i diritti di Alan Wake). Nessun publisher si dimostr\u00f2 interessato al gioco.\nRemedy riutilizz\u00f2 allora parte delle idee e delle meccaniche per un nuovo videogioco, e dalle ceneri di Alan Wake 2 nacque cos\u00ec Quantum Break, pubblicato per PC e Xbox One nel 2016. Dopo la pubblicazione di Quantum Break la Remedy discusse con diversi partner la possibilit\u00e0 di sviluppare il seguito, dato che, secondo le parole di Lake il passare del tempo affinava le idee e rendeva il progetto pi\u00f9 interessante.\nRemedy ha dichiarato di avere molto a cuore Alan Wake e di voler realizzare un sequel, a patto di trovare sia i finanziatori per il progetto, sia un concept base.\nA luglio 2019, in un'intervista a IGN il creatore Sam Lake ha affermato di voler realizzare il progetto e che dopo ogni loro titolo hanno sviluppato dei prototipi del gioco. Di fatti dopo Quantum Break non rimasero convinti n\u00e9 Remedy, n\u00e9 i partner, del concept e il lavoro fu accantonato per iniziare lo sviluppo di Control. Il gioco comunque rimane da sempre nelle idee di Remedy, perch\u00e9 la compagnia n\u00e9 \u00e8 molto affezionata. Sempre a luglio hanno anche dato la notizia della ri acquisizione della propriet\u00e0 intellettuale su Alan Wake. Sam Lake ha confermato le parole degli investitori dal suo account Twitter, scrivendo in un post \"Remedy Games ora detiene i diritti di pubblicazione di Alan Wake\" \".\"\nL'8 ottobre 2020 viene aggiornata, dopo dieci anni, la pagina Facebook del fittizio gruppo Old Gods of Asgard, la band composta dai fratelli Odin e Tor Anderson, anziani rockettari che nel gioco originale si trovano in cura presso la clinica di Emil Hartman a Cauldron Lake per demenza senile.\n\"Alan Wake: Remastered\".\nIl 9 settembre 2021, in occasione del \"Playstation Showcase,\" viene annunciata una versione rimasterizzata di Alan Wake, pubblicata, oltre che per PC e console della famiglia Xbox, anche per PS4 e PS5, e distribuita sul mercato il 5 ottobre successivo.\nAlan Wake 2.\nIl 10 dicembre 2021, durante i The Game Awards viene ufficialmente annunciato Alan Wake 2, dopo oltre dieci anni dal primo capitolo. Il gioco, che vede ancora una volta protagonista Alan (interpretato dall'attore finlandese Ilkka Villi), verr\u00e0 pubblicato nel 2023 su Xbox Series X/S, PlayStation 5 e Microsoft Windows (su quest'ultimo in esclusiva per Epic Games Store).\nSam Lake, in una breve intervista rilasciata subito dopo il reveal trailer del gioco, ha inoltre rivelato che si tratter\u00e0 di un survival horror, a differenza del primo capitolo che era un action-adventure. Si tratta, quindi, del primo approccio al genere survival della software house finlandese. Maggiori informazioni saranno rilasciate nel corso dell'estate 2022."}
{"id": "920649", "revid": "1534511", "url": "https://it.wikipedia.org/wiki?curid=920649", "title": "Spettro (matematica)", "text": "In matematica, in particolare nell'ambito dell'analisi funzionale e della teoria spettrale, lo spettro di una trasformazione lineare tra spazi vettoriali \u00e8 la generalizzazione del concetto di insieme di autovalori per le matrici.\nIl concetto di spettro viene solitamente introdotto in algebra lineare nell'ambito delle trasformazioni lineari (limitate) tra spazi vettoriali di dimensione finita, e viene esteso dall'analisi funzionale al caso di operatori lineari limitati, e anche non limitati, in spazi vettoriali infinito-dimensionali. Agli operatori non limitati spesso si richiede che siano chiusi.\nSe formula_1 \u00e8 un operatore lineare limitato definito su uno spazio di Banach formula_2 sul campo formula_3, e con formula_4 si indica la funzione identit\u00e0 su formula_2, lo spettro di formula_1 \u00e8 l'insieme dei numeri formula_7 tali per cui formula_8 non possiede un inverso che \u00e8 un operatore lineare limitato. Se formula_9 \u00e8 un autovalore di formula_1, allora formula_11 non \u00e8 una funzione biunivoca e dunque la sua inversa formula_12 non \u00e8 definita. Tuttavia, l'operatore formula_13 pu\u00f2 comunque non avere un operatore inverso: perci\u00f2 lo spettro di un operatore contiene tutti i suoi autovalori, ma non si limita ad essi. \nSi pu\u00f2 dimostrare che ogni operatore lineare limitato su uno spazio di Banach complesso ha uno spettro non vuoto. Inoltre, operatori su spazi infinito dimensionali possono non avere autovalori, ad esempio sullo spazio di Hilbert \u21132 l'operatore di shift unilaterale formula_14 non ha autovalori.\nSpettro di operatori limitati.\nSia formula_1 un operatore lineare limitato definito su uno spazio di Banach complesso formula_16.\nSi definisce \"insieme risolvente\" di formula_1 l'insieme formula_18 dei numeri complessi formula_9 tali per cui l'operatore formula_8 \u00e8 invertibile, ovvero ha un inverso che \u00e8 un operatore lineare limitato.\nSi definisce \"risolvente\" di formula_1 la funzione:\nLo spettro di formula_1 \u00e8 l'insieme formula_24 dei numeri complessi formula_9 che non appartengono all'insieme risolvente, ovvero tali per cui l'operatore formula_8 non \u00e8 invertibile. \nDal momento che formula_8 \u00e8 un operatore lineare, se il suo inverso esiste esso \u00e8 lineare. Inoltre, per il teorema del grafico chiuso l'inverso di un operatore lineare limitato \u00e8 limitato. Segue che l'insieme risolvente \u00e8 l'insieme dei valori che rendono formula_8 bigettivo.\nLo spettro di un operatore non pu\u00f2 essere vuoto, e si possono distinguere tre suoi sottoinsiemi disgiunti:\nLo spettro include l'insieme degli autovalori detti \"autovalori approssimati\", che sono i formula_9 tali che formula_45 non \u00e8 limitato oppure non esiste. Questo rende possibile una differente suddivisione dello spettro:\nSi dimostra che l'insieme risolvente formula_18 \u00e8 un sottoinsieme aperto di formula_60, e che il risolvente formula_61 \u00e8 una funzione analitica definita su un sottoinsieme formula_62 aperto e connesso del piano complesso a valori nello spazio degli operatori limitati su formula_16. In particolare, formula_61 \u00e8 analitica per ogni sottoinsieme massimale connesso di formula_62.\nInoltre, per ogni formula_66 le funzioni formula_61 e formula_68 commutano e si ha:\nTale relazione \u00e8 detta \"prima formula risolvente\".\nLa limitatezza dello spettro segue dall'espansione in serie di Neumann in formula_9. Lo spettro \nformula_71 \u00e8 limitato da formula_72, ed un risultato simile ne dimostra la chiusura: lo spettro di un operatore limitato \u00e8 compatto.\nAlgebra di Banach.\nUn operatore limitato pu\u00f2 essere visto come un elemento di una algebra di Banach formula_73 complessa contenente l'unit\u00e0 formula_74. Lo spettro di un elemento formula_36 di formula_73, spesso scritto come formula_77 o semplicemente formula_71, consiste nei numeri complessi formula_9 tali per cui l'operatore formula_80 non \u00e8 invertibile in formula_73. Se formula_16 \u00e8 uno spazio di Banach complesso allora l'insieme di tutti gli operatori lineari limitati su di esso forma un'algebra di Banach, chiamata formula_83.\nRaggio spettrale.\nSi definisce raggio spettrale di formula_1 il numero formula_85 dato da:\nSi dimostra che:\ne tale limite esiste sempre. In particolare, se formula_16 \u00e8 uno spazio di Hilbert e formula_1 \u00e8 autoaggiunto si ha:\nSpettro dell'operatore aggiunto.\nLa definizione di operatore aggiunto si diversifica a seconda che ci si trovi in uno spazio di Hilbert o in uno spazio di Banach. A causa di ci\u00f2, lo spettro ed il risolvente di un operatore definito su uno spazio di Banach coincidono con quelli del suo aggiunto, mentre in uno spazio di Hilbert, denotando l'aggiunto di formula_1 con formula_92, si ha che:\nInoltre, se formula_9 appartiene allo spettro residuo di formula_1, allora formula_9 appartiene allo spettro puntuale dell'aggiunto formula_92. Se invece formula_9 appartiene allo spettro puntuale di formula_1, allora esso appartiene sia allo spettro puntuale e sia allo spettro residuo di formula_92.\nSe formula_1 \u00e8 autoaggiunto su uno spazio di Hilbert, si ha inoltre:\nUn operatore autoaggiunto di una C*-algebra formula_105 \u00e8 detto \"positivo\" se il suo spettro formula_106 contiene soltanto numeri non negativi reali. Inoltre \u00e8 positivo se e solo se esiste un elemento formula_107 tale che formula_108. Un operatore positivo in uno spazio di Hilbert (dunque sul campo complesso) \u00e8 autoaggiunto, ed in particolare normale. Questo non vale su uno spazio vettoriale reale.\nIl teorema spettrale stabilisce inoltre che un operatore limitato su uno spazio di Hilbert \u00e8 normale se e solo se \u00e8 un operatore di moltiplicazione. Si pu\u00f2 mostrare che, in generale, lo spettro continuo di un operatore di moltiplicazione limitato \u00e8 l'intero spettro.\nSpettro di operatori compatti e normali.\nIl teorema di Riesz-Schauder asserisce che se formula_109 \u00e8 un operatore compatto definito su uno spazio di Hilbert formula_110 allora lo spettro formula_106 \u00e8 un insieme finito o numerabile che ammette al pi\u00f9 formula_112 come punto di accumulazione. Inoltre, ogni formula_113 non nullo ha molteplicit\u00e0 finita. Lo spettro si presenta in questa forma:\nSi osservi che nulla esclude che anche formula_115 potrebbe essere autovalore con molteplicit\u00e0 finita o infinita.\nIl teorema spettrale afferma che ogni matrice normale \u00e8 simile ad una matrice diagonale tramite una matrice unitaria. In altre parole, per ogni matrice normale formula_110 esistono una matrice unitaria formula_117 ed una diagonale formula_62 per cui:\nCome corollario segue che se e solo se l'operatore formula_1 \u00e8 autoaggiunto la base ortonormale conta solo autovalori reali, mentre se formula_1 \u00e8 unitario il modulo degli autovalori \u00e8 1. In particolare, gli autovalori di una matrice hermitiana sono tutti reali, mentre quelli di una matrice unitaria sono di modulo 1.\nSpettro di operatori illimitati.\nSi pu\u00f2 estendere la definizione di spettro per operatori illimitati su uno spazio di Banach formula_16, operatori che non sono pi\u00f9 elementi dell'algebra di Banach formula_83, e si procede in maniera simile al caso limitato. Un numero complesso formula_9 si dice essere nell\"'insieme risolvente\" di un operatore lineare formula_125 se l'operatore:\nha un inverso limitato, ovvero se esiste un operatore limitato formula_127 tale che:\nIl complementare dell'insieme risolvente \u00e8 lo spettro di formula_1. Un numero complesso formula_9 \u00e8 quindi nello spettro se la precedente propriet\u00e0 non vale, e si pu\u00f2 classificare lo spettro esattamente allo stesso modo del caso limitato. Lo spettro di un operatore illimitato \u00e8 in generale un sottoinsieme chiuso, possibilmente vuoto, del piano complesso.\nDalla definizione segue che formula_131 pu\u00f2 non essere invertibile nel senso degli operatori limitati. Dato che il dominio formula_62 pu\u00f2 essere un sottoinsieme proprio di formula_16, l'espressione:\nha senso solo se l'immagine di formula_131 \u00e8 contenuta in formula_62. In modo simile:\nimplica che formula_62 \u00e8 contenuto nell'immagine di formula_131. \nIl fatto che formula_9 stia nell'insieme risolvente di formula_1 significa che formula_142 \u00e8 bigettiva. Il viceversa \u00e8 vero se si introduce la condizione addizionale che formula_1 \u00e8 un operatore chiuso. Per il teorema del grafico chiuso, infatti, se formula_144 \u00e8 bigettiva allora la sua applicazione inversa (algebricamente) \u00e8 necessariamente un operatore limitato. Si noti che la completezza di formula_16 \u00e8 richiesta nell'invocare il teorema del grafico chiuso. \nIn contrasto col caso limitato, quindi, la condizione che un numero complesso formula_9 stia nello spettro di formula_1 diventa puramente algebrica: per un operatore chiuso formula_1, formula_9 \u00e8 nello spettro di formula_1 se e solo se formula_11 non \u00e8 bigettiva.\nL'operatore risolvente.\nIl risolvente formula_152 pu\u00f2 essere valutato a partire dagli autovalori e dalle autofunzioni di formula_1. Applicando formula_152 ad una funzione arbitraria formula_155 si ha:\nTale funzione ha poli nel piano complesso in corrispondenza degli autovalori di formula_1. Utilizzando allora il metodo dei residui si ottiene:\ndove l'integrale \u00e8 preso lungo un bordo formula_159 che include tutti gli autovalori. Supponendo che formula_155 sia definita sulle coordinate formula_161, ovvero:\nsi ha:\nLa funzione formula_164 definita come:\n\u00e8 la funzione di Green per formula_1 e soddisfa:\nEsempio.\nSi consideri lo shift bilaterale formula_1 su formula_169 dato da:\ndove ^ denota la posizione zero. Un calcolo diretto mostra che formula_1 non ha autovalori, ma ogni formula_9 con formula_173 \u00e8 un autovalore approssimato. Ponendo formula_53 un vettore:\nallora formula_176 per ogni \"n\", ma:\nPoich\u00e9 formula_1 \u00e8 un operatore unitario, il suo spettro appartiene al cerchio unitario. Quindi lo spettro continuo di formula_1 \u00e8 tutto lo spettro, e questo vale per una classe pi\u00f9 generale di operatori."}
{"id": "920653", "revid": "287204", "url": "https://it.wikipedia.org/wiki?curid=920653", "title": "Por Larra\u00f1aga", "text": "Por Larra\u00f1aga \u00e8 una delle marche di sigari cubani pi\u00f9 antiche, e la prima in assoluto tra quelle ancora in attivit\u00e0.\nStoria.\nFondata nel 1834 dallo spagnolo I\u00f1acio Larra\u00f1aga, la marca ebbe sub\u00ecto una discreta notoriet\u00e0, tanto da aprire una manifattura nel centro di L'Avana dove risiedevano quelle di altre grandi marche come H. Upmann e Bolivar. Tra i suoi pi\u00f9 grandi estimatori possiamo annoverare lo scrittore Rudyard Kipling e l'attore-regista Orson Welles.\nIn seguito, durante il processo di concentrazione delle marche nelle mani di poche societ\u00e0, Por Larra\u00f1aga venne acquisita, unitamente alla H. Upmann dalla societ\u00e0 che gi\u00e0 possedeva Montecristo, fino ovviamente alla rivoluzione cubana di Fidel Castro che nazionalizz\u00f2 anche quest'azienda. Por Larra\u00f1aga \u00e8 di propriet\u00e0 di \"Habanos\", la societ\u00e0 al 51% del Governo cubano ed al 49% della multinazionale del tabacco franco-spagnola Altadis.\nLa marca venne progressivamente abbandonata dai nuovi proprietari, che preferirono puntare su altri marchi o fondarne di nuovi, tanto che agli inizi del 2000 era molto difficile trovare sigari Por Larra\u00f1aga. Tuttavia, la grande popolarit\u00e0 del suo \"petit corona\", divenuto introvabile nel tempo e quasi \"mitizzato\" dagli appassionati, convinsero \"Habanos\" a riprendere la produzione con costanza di almeno due formati.\nProdotti.\nLe due vitola, che sono commercializzate anche in Italia, sono:"}
{"id": "920696", "revid": "709565", "url": "https://it.wikipedia.org/wiki?curid=920696", "title": "Contea di Pinellas", "text": "La contea di Pinellas (in inglese Pinellas County) \u00e8 una contea della Florida, negli Stati Uniti. Il suo capoluogo amministrativo \u00e8 Clearwater.\nL'intera contea fa parte della Metropolitan Statistical Area di Tampa-St.Petersburg-Clearwater.\nGeografia fisica.\nLa Contea di Pinellas sostanzialmente \u00e8 una penisola che divide la baia di Tampa dal Golfo del Messico e comprende anche una piccola parte al di fuori della penisola stessa.\nLa contea ha un'area di 1.574\u00a0km\u00b2 di cui il 53,94% \u00e8 coperta da acque interne. Confina con:\nStoria.\nLa Contea di Pinellas venne creata nel 1911 dalla Contea di Hillsborough e fu chiamata cos\u00ec dallo spagnolo \"Punta Pi\u00f1al\".\nComuni.\nLa contea di Pinellas conta 24 amministrazioni comunali, di cui 17 con lo status di \"city\" e sette con quello di \"town\":\nMonumenti e luoghi d'interesse.\nFort De Soto Park, \u00e8 un parco esteso su 5 isole a sud ovest della contea, in passato usate per fortificazioni militari e ad oggi trasformate in museo."}
{"id": "920721", "revid": "767487", "url": "https://it.wikipedia.org/wiki?curid=920721", "title": "Adua e le compagne", "text": "Adua e le compagne \u00e8 un film italiano del 1960 diretto da Antonio Pietrangeli.\nIl film affronta il tema della prostituzione in Italia, dopo l'approvazione della legge Merlin (1958) che disponeva la chiusura delle case di tolleranza.\nTrama.\nLa chiusura delle case di tolleranza lascia Adua, Milly, Lolita e Marilina prive della loro abituale fonte di sussistenza. Le quattro giovani decidono di aprire una trattoria nella periferia di Roma, allo scopo di creare una casa clandestina dietro il paravento di un'onesta attivit\u00e0.\nA causa del passato delle quattro donne, schedate come prostitute, il comune nega la licenza. Per superare il problema Adua si rivolge ad un certo Ercoli, aspirante lenone, che richiede la licenza a suo nome. L'accordo \u00e8 che, nei primi mesi, le donne dovranno mantenere un comportamento irreprensibile, per poi riprendere la solita attivit\u00e0 e corrispondere a questi la somma di 1 milione al mese quale \"affitto\".\nPer Adua e le compagne inizia una nuova vita e inaspettatamente cominciano a trarre dal lavoro una serenit\u00e0 d'animo sino ad allora sconosciuta. Gli affari prosperano e alle donne si apre una nuova ed insperata prospettiva di un lavoro dignitoso e di un possibile reinserimento nella societ\u00e0. Decidono quindi di non mantenere i patti, rifiutandosi di ricominciare a prostituirsi. Per vendicarsi dello sgarro, Ercoli minaccia di far chiudere immediatamente la trattoria, facendo sfumare le speranze di riabilitazione delle quattro donne che invano chiederanno disperatamente aiuto, ricevendo invece una denuncia e il foglio di via.\nAbbandonate da tutti, denunciate dalla stampa locale e allontanate dalle autorit\u00e0, nell'impeto della delusione, le donne distruggono la trattoria per ritornare mestamente alla vita da marciapiede.\nCritica.\nFilm omesso anche a livello di catalogazione alla voce dedicata al regista nel colossale e importante \"Dizionario del cinema\" che Georges Sadoul pubblic\u00f2 in Francia a met\u00e0 degli anni Sessanta, cos\u00ec come nella traduzione, revisione e adattamento della versione italiana , \"Adua e le sue compagne\" avr\u00e0 poi un'attenzione notevole nel lavoro enciclopedico curato da Alfonso Canziani, dove si trova una citazione sul \u00abnotevole \"Adua e le sue compagne\" (1960), che pur nell'ambito di una materia melodrammatica e facile ai cedimenti resta sempre un efficace ritratto di emarginazione femminile\u00bb, vena di ispirazione che si esprimer\u00e0 poi anche ne \"La parmigiana\" e in \"Io la conoscevo bene\". \"Adua e le compagne\", quando usc\u00ec sugli schermi cinematografici, d'altra parte, godette di un eccezionale successo commerciale incassando 760 milioni di lire soltanto in Italia . A met\u00e0 strada troviamo il giudizio di Gian Piero Brunetta che giudica il film \u00abDiscontinuo, pieno di cadute con non poche concessioni a un gusto para - goliardico\u00bb che per\u00f2 \u00abconferma l'abilit\u00e0 dell'autore nella caratterizzazione dei personaggi femminili e il suo dominio di pi\u00f9 registri. Nel finale si sfiora la tragedia e in questa occasione, come altrove, una sorta di pudore lo blocca sulla soglia di un registro stilistico che, forse, sente ancora al di fuori della propria portata\u00bb."}
{"id": "920772", "revid": "599013", "url": "https://it.wikipedia.org/wiki?curid=920772", "title": "Fjd", "text": ""}
{"id": "920775", "revid": "599013", "url": "https://it.wikipedia.org/wiki?curid=920775", "title": "Fkp", "text": ""}
{"id": "920805", "revid": "599013", "url": "https://it.wikipedia.org/wiki?curid=920805", "title": "Gmd", "text": ""}
{"id": "920808", "revid": "599013", "url": "https://it.wikipedia.org/wiki?curid=920808", "title": "Gnf", "text": ""}
{"id": "920813", "revid": "599013", "url": "https://it.wikipedia.org/wiki?curid=920813", "title": "Gtq", "text": ""}
{"id": "920815", "revid": "767487", "url": "https://it.wikipedia.org/wiki?curid=920815", "title": "Jack Paradise (Les nuits de Montr\u00e9al)", "text": "Jack Paradise (Les nuits de Montr\u00e9al) \u00e8 un film del 2004 diretto da Gilles No\u00ebl.\nDa un'originale idea del pianista Richard Langlois, \u00e8 un film musicale-drammatico canadese prodotto da Anouk Brault e Aim\u00e9e Danis e distribuito da K Films.\nTrama.\nIn un club jazz di Montr\u00e9al quattro amici musicisti evocano l'eccezionale vita del loro amico e collega pianista bianco: Jack Paradise (Roy Dupuis).\nMentre loro chiacchierano e ridono, sullo schermo passano le prime immagini di Jack da giovane, agli inizi della seconda guerra mondiale a Montr\u00e9al, Jack \u00e8 appena un ragazzino che sogna di diventare un pianista e si esercita sul davanzale della sua finestra.\nJack eredita l'amore per la musica dalla madre che amava infatti trascorrere lunghe ore al pianoforte intrattenendo dei ritardati mentali nel sobborgo di Sanit-Henry di Montr\u00e9al. Il padre li aveva abbandonati e Jeanne, sua madre, non versava in buone condizioni di salute.\nJack fin da bambino girava, a tarda sera, per le strade spiando i musicisti nei club notturni, e proprio in una di queste serate incontr\u00f2 Curly Brown (Dawn Tyler Watson), una giovane ragazzina di colore che segner\u00e0 la sua vita.\nLe immagini giungono al presente, Jack \u00e8 gi\u00e0 un adulto e non ha mai abbandonato la sua passione per la musica, anche se lavora per vivere come cameriere al Terminal, un piano bar jazz. Una sera entra nel locale Curly Brown, la ragazzina di colore che aveva conosciuto da giovane. Ovviamente Jack la riconosce, ma solo quando esce nel vicolo dietro il locale e Curly lo segue canticchiando una canzone che lui condivide, si riconoscono e si salutano. Mentre Jack rientra nel locale i musicisti si prendono una pausa e lui ne approfitta per sedersi al piano. Il pianista della \"band\" sente suonare Jack e ritiene incredibile che quella musica deliziosa sia suonata da un bianco, rientrato nel locale, per\u00f2, si accomoda vicino a lui e suonano insieme. Ma il padrone del locale non vuole che Jack si esibisca perch\u00e9 il pubblico \u00e8 abituato a vedere la musica jazz eseguita da artisti di colore; cos\u00ec Jack riprende in mano il vassoio tra gli applausi degli spettatori e riprende il suo lavoro di cameriere.\nJack per\u00f2 non si arrende all'idea di guardare i musicisti dal bancone del bar, e insistendo convince il padrone del locale a lasciarlo fare tanto che in una serata in cui si esibisce, ritrova un'altra sua vecchia amica con la quale trascorre una focosa notte di passione.\nIl rapporto tra Curly e Jack rimane d'amicizia fino a che una sera Curly entra nel locale con un abito rosso, molto \"sexy\" e si avvicina a Jack mentre sta suonando il piano e gli chiede di poter cantare dato che \u00e8 il suo compleanno e Jack la accontenta. Lo spettacolo piace a tutti, cos\u00ec che Curly e Jack iniziano ad esibirsi insieme.\nIn una delle serate di Jack, entra nel locale un anziano uomo che deve consegnargli una lettera. Curly si fa consegnare la lettera promettendo che l'avrebbe data a Jack, cosa che fa durante la pausa dello spettacolo. Jack rimane molto commosso dalla lettera, scritta da suo padre, tanto che il resto della serata lo passa a bere.\nCurly cerca di convincere Jack a lasciare quel posto e ad emergere per cercare fortuna in posti come New York e Chicago, ma lui non se ne convince. Una sera incontra una giovane donna che lo attrae molto. Jack tenta di sedurla e Gis\u00e8le lo ricambia dando il via ad un'unione che li porta fino al matrimonio. Nonostante lui sembri molto innamorato l'unione non \u00e8 destinata a durare perch\u00e9 l'unica vera ragione di vita per Jack \u00e8 la musica e ben presto sua moglie, che si ritrova a passare intere serate da sola, si trova a dover fare i conti con questa realt\u00e0.\nLa guerra \u00e8 finita e Jack \u00e8 sempre pi\u00f9 impegnato a suonare ovunque, portandosi dietro anche la moglie, cos\u00ec che Curly, per gelosia, smetter\u00e0 di cantare con lui. Jack vive adesso una nuova fase di vita, sono gli anni sessanta e la moglie aspetta un figlio da lui. Jack sente la mancanza di Curly e a volte suona senza nessuna passione. Il padrone del \"Terminal\" se ne rende conto e decide di regalargli un nuovo pianoforte, cosa che fa immensamente felice Jack. Curly invece versa nella disperazione e passa il suo tempo drogandosi. Jack cerca di aiutarla e di coinvolgerla nuovamente nella musica, lei sembra lasciarsi convincere e cos\u00ec riprendono a suonare insieme. Riprendono ad avere successo, aiutati anche dalle nuove possibilit\u00e0 offerte dal boom della televisione. Jack per\u00f2 capisce che Curly non ha mai veramente smesso di drogarsi, anzi presto si rende conto che sta peggiorando. Jack non approva e decide di lasciare Curly per tornare dalla sua famiglia, cercando di dedicarsi di pi\u00f9 al figlio sordomuto e di riconquistare la moglie.\nUna sera per\u00f2 mentre Jack e la moglie sono in intimit\u00e0, riceve una telefonata da Curly che gli chiede aiuto perch\u00e9 sta male. La moglie tenta disperatamente di trattenerlo ma Jack corre nel cuore della notte per arrivare il pi\u00f9 presto possibile a salvare Curly che fortunatamente se la cava. Questo incidente fa capire a Jack quanto in fondo sia sempre legato a Curly, e infatti riprende a frequentarla assiduamente. Jack si allontana definitivamente dalla sua famiglia per rimanere accanto a Curly che sembra essersi rimessa completamente. Ovunque vanno, Jack viene riconosciuto e invitato a suonare, per la gioia di Curly che ha sempre creduto nel loro successo.\nJack scopre che Curly, ha ripreso nuovamente a drogarsi, cos\u00ec decide di allontanarsi da lei e da tutto. Jack rimane vittima anche di un incidente: viene investito da un'auto. Quando si riprende l'unica cosa che cerca \u00e8 la sua vera passione: suonare il pianoforte. Finch\u00e9 una sera, mentre Jack suona il pianoforte nel locale, avverte una presenza, lascia il palco e si dirige in strada dove, dall'oscurit\u00e0, tra la neve, appare Curly.\nI due si ritrovano ancora una volta, e saliti insieme sul palco si esibiscono, con Jack che alla fine alza in alto la mano di Curly facendo capire che il successo \u00e8 stato raggiunto insieme."}
{"id": "920817", "revid": "599013", "url": "https://it.wikipedia.org/wiki?curid=920817", "title": "Gyd", "text": ""}
{"id": "920823", "revid": "599013", "url": "https://it.wikipedia.org/wiki?curid=920823", "title": "Hnl", "text": ""}
{"id": "920828", "revid": "103504398", "url": "https://it.wikipedia.org/wiki?curid=920828", "title": "Atemi", "text": "Nel judo con il termine atemi si indicano le tecniche di percussione dei punti vitali. Tali punti prendono il nome Kyusho e la loro individuazione (gi\u00e0 nelle antiche scuole di jujutsu) fu il risultato di peculiari studi anatomici. In linea con l'intento del suo fondatore (ossia quello di selezionare le migliori tecniche di jujutsu), nel judo \u00e8 contemplato un numero minore di kyusho.\nLa corretta percussione dei punti vitali, impedisce all'avversario di reagire ulteriormente essendo idonea a cagionare gravi lesioni o morte. Tuttavia il termine \"vitale\" non deve trarre in inganno: la percussione dei kyusho di norma non \u00e8 letale, tranne per pochissimi punti raggiungibili solo da praticanti esperti. Infatti, la morte \u00e8 solo una delle possibili conseguenze di \"atemi-waza.\"\nClassificazione nel judo.\nNel judo gli \"atemi-waza\" costituiscono la prima delle tre grandi categorie di tecniche (insieme a \"nage-waza\" e \"katame-waza\"). Data la loro elevata pericolosit\u00e0, le tecniche di questa categoria sono proibite nelle competizioni ed escluse dal randori, per cui il loro insegnamento in molte palestre \u00e8 spesso incompleto. Tuttavia, lo stesso fondatore del judo, Jigoro Kano, ne sottolineava l'assoluta indispensabilit\u00e0 per la crescita del judoka, asserendo in diversi suoi scritti che l'apprendimento e la pratica degli atemi dovessero addirittura precedere quelle del \"nage-waza\" e del \"katame-waza.\" \nStrangolamenti e leve articolari rientrano in queste due ultime categorie anzich\u00e9 in quella degli \"atemi-waza\" (pur essendo astrattamente idonee a produrre le medesime conseguenze) e sono pertanto ammesse nelle competizioni. Tanto gli strangolamenti, quanto le leve infatti consentono all'avversario di arrendersi o all'arbitro di fermare il combattimento un attimo prima che si producano le conseguenze dannose degli atemi. \nGli \"atemi-waza\" sono suddivisi in due macrogruppi, a loro volta suddivisi in sottogruppi:\nUde-ate.\nLe Ude-ate sono le \"tecniche eseguite con gli arti superiori\". Si dividono in:\nAshi-ate.\nLe Ashi-ate sono le \"tecniche eseguite con gli arti inferiori\". Si dividono in:"}
{"id": "920831", "revid": "125240113", "url": "https://it.wikipedia.org/wiki?curid=920831", "title": "Palinurus elephas", "text": "L'aragosta (Palinurus elephas ), conosciuta comunemente come aragosta mediterranea, aragosta spinosa europea, aragosta spinosa comune, \u00e8 un crostaceo dell'ordine Decapoda che vive nei fondali del mar Mediterraneo e dell'oceano Atlantico orientale.\nDescrizione.\nHa una taglia medio-grande con una lunghezza media di 20\u201340\u00a0cm e massima di 50\u00a0cm ed un peso fino a 8\u00a0kg. Il corpo \u00e8 di forma sub-cilindrica, rivestito da una corazza che durante la crescita cambia diverse volte per ricrearne una nuova. Il carapace \u00e8 diviso in due parti - il cefalotorace (parte anteriore) e l'addome (parte posteriore) - con una colorazione da rosso-brunastro a viola-brunastro ed \u00e8 cosparso di spine a forma conica. L'addome \u00e8 formato da 6 segmenti mobili, ed \u00e8 dotato di un minuscolo pungiglione.\nAnteriormente presenta due antenne pi\u00f9 lunghe del corpo, ripiegate all'indietro, gialle e rosse a tratti, che hanno la funzione di organi sensoriali e di difesa; sulla fronte sono anche presenti due spine divergenti a V.\nL'ultimo segmento del pleon, il telson, assieme ai pleopodi del sesto segmento, forma il ventaglio caudale, utile per il nuoto. Possiede diverse zampe, ma solo una parte viene utilizzata per camminare.\nEssendo un \"palinuro\", non possiede zampe chelate: l'aragosta viene spesso confusa con l'astice che invece le ha.\nFilogenesi.\nReinhard F\u00f6rster propose nel 1984 che i Palinuridae possano derivare dal \"Cancrinos\", una forma di transizione fra questi e le Scyllaridae (cicale di mare).\nDistribuzione e habitat.\n\u00c8 diffusa nel mar Mediterraneo e nell'oceano Atlantico orientale.\nVive nei fondali rocciosi dai 20 m fino ai 150 m di profondit\u00e0.\nBiologia.\n\u00c8 una specie gregaria, si trovano spesso insieme numerosi esemplari.\nLa peculiarit\u00e0 delle aragoste \u00e8 che la telomerasi, enzima che ha la funzione di riparare le parti terminali dei cromosomi (telomeri) ad ogni replicazione cellulare, non smette mai di funzionare. \nPer questi motivi le aragoste non muoiono per invecchiamento, ma per lo sforzo e lo stress del cambio di carapace e le probabili infezioni a cui vanno incontro durante questa fase della loro crescita. \nL'alto contenuto di emocianina d\u00e0 alla loro emolinfa una colorazione viola, la quale per\u00f2 \u00e8 mantenuta soltanto quando l'aragosta resta in profondit\u00e0: in superficie il colorito svanisce.\nAlimentazione.\nSi nutre di plancton, alghe, spugne, anellidi, echinodermi, briozoi, crostacei, pesci, balene e alcune specie di coralli, a volte anche carcasse di questi.\nRiproduzione.\nLa riproduzione avviene a fine estate e in inverno nascono le larve, le quali raggiungono subito i fondali che le ospiteranno per il resto della loro vita.\nMinacce e conservazione.\n\u00c8 particolarmente apprezzato in cucina per la bont\u00e0 della sua carne, tuttavia \u00e8 una specie protetta inclusa nell'appendice III della Convenzione di Berna.\nIn alcune ricette viene applicato il metodo della cottura a vivo in acqua bollente, in quanto \u00e8 opinione diffusa che gli invertebrati non percepiscano il dolore. Al riguardo il governo norvegese aveva richiesto nel 2005 uno studio scientifico che pareva aver confermato come il loro sistema nervoso non fosse in grado di elaborare tali sensazioni. Tuttavia nel febbraio 2013 \u00e8 stato pubblicato uno studio di ricercatori irlandesi che afferma come i movimenti del crostaceo al momento dell'immersione non sarebbero dovuti a riflessi automatici, ma a reale percezione del dolore.\nIn Svizzera la pratica di mettere le aragoste vive in acqua bollente \u00e8 stata bandita nel 2018.\nSpecie simili.\nNel bacino del Mediterraneo si trovano altre due specie simili:\nAllergia alimentare.\nNelle aragoste, come per molti artropodi, la proteina tropomiosina \u00e8 allergenica e pu\u00f2 essere causa di allergia alimentare anche grave."}
{"id": "920837", "revid": "729019", "url": "https://it.wikipedia.org/wiki?curid=920837", "title": "Herpes gestationis", "text": "Il pemfigoide gravidico o herpes gestationis \u00e8 una malattia autoimmune della cute che coinvolge le donne durante gravidanza o nel periodo del puerperio. Fa parte della gruppo dei pemfigoidi.\nEpidemiologia.\nLa prevalenza della malattia \u00e8 stimata in un caso ogni 3.000-50.000 gravidanze, con un'incidenza annuale di 0,44 casi per milione di abitanti. La malattia, per definizione, colpisce esclusivamente il sesso femminile.\nEziopatogenesi.\nLa malattia ha una genesi autoimmune e si manifesta in individui geneticamente predisposti, specialmente quelli caratterizzati dalla presenza di un genotipo HLA-DR3 e DR4. Gli autoanticorpi sono classicamente IgG dirette soprattutto verso un antigene del trofoblasto, BP180 o BPAG1, una glicoproteina presente nella placenta ed espressa dopo il I trimestre di gravidanza, e verso BPAG2.\nIl pemfigoide gravidico pu\u00f2 associarsi, seppur raramente, a mole idatiforme e a coriocarcinoma, altre che ad altre malattie quali rettocolite ulcerosa, alopecia areata, cirrosi biliare primitiva e ipertiroidismo.\nAnatomia patologica.\nLa biopsia della cute rivela la presenza di edema sottocutaneo e di un infiltrato infiammatorio caratterizzato da eosinofili e linfociti ed \u00e8 del tutto simile al reperto in corso di pemfigoide bolloso, pertanto non rappresenta una procedura diagnostica specifica.\nClinica.\nSegni e sintomi.\nIl pemfigoide gravidico si manifesta dopo il I trimestre di gravidanza, tipicamente tra il 4\u00ba e il 7\u00ba mese di gestazione, ma pu\u00f2 presentarsi anche dopo il parto e alla ripresa del ciclo mestruale. Clinicamente si presenta con prurito associato a papule orticarioidi eritematose e vescicole spesso confluenti, localizzate principalmente all'addome, in particolare attorno all'ombelico, ma presenti anche sul torace, sulla schiena, sugli arti e sul volto.\nEsami di laboratorio e strumentali.\nIl test diagnostico di riferimento per la diagnosi di pemfigoide gravidico \u00e8 l'immunofluorescenza, diretta e indiretta. La prima dimostra la presenza di depositi lineari di C3 a livello della membrana basale dell'epidermide, formatisi in seguito ad attivazione del complemento in risposta agli autoanticorpi. La seconda dimostra la presenza degli autoanticorpi, appartenenti alla classe IgG1.\nAltri esami, come il Western blot e l'ELISA, possono essere effettuati, tuttavia non riscontrano una reale rilevanza clinica. In particolare il saggio ELISA \u00e8 in grado di rilevare gli autoanticorpi con una sensibilit\u00e0 del 70%.\nDiagnosi differenziale.\nLa malattia deve essere distinta dal pemfigoide bolloso, dalla forma bolloide del lupus eritematoso sistemico e dall'epidermolisi bollosa acquisita.\nTrattamento.\nLa terapia \u00e8 generalmente immunosoppressiva e si basa su corticosteroidi, soprattutto prednisone, assunti per via sistemica. Nelle forme lievi possono essere utilizzati i corticosteroidi topici e la piridossina, eventualmente associata a ritodrina, mentre nelle forme gravi la ciclofosfamidee l'azatioprina, che tuttavia possono avere effetti teratogeni.\nL'anticorpo monoclonale Rituximab \u00e8 stato suggerito, vista la sua efficacia, per sostituire i corticosteroidi sistemici.\nPrognosi.\nLe manifestazioni cutanee tendono a regredire 1-2 mesi dopo il parto, tuttavia sono spesso soggette a recidiva, sia nel corso di ulteriori gravidanze, sia in donne non gravide ma trattate con estroprogestinici. Le recidive in gravidanza sono generalmente pi\u00f9 gravi e pi\u00f9 precoci. Raramente sono stati descritti casi di durata superiore ai sei mesi dopo il parto.\nIl feto non viene se non raramente coinvolto dalla malattia, e in tal caso solo transitoriamente in conseguenza del passaggio degli anticorpi attraverso la placenta. Possono essere presenti prematurit\u00e0 e basso peso, tuttavia non sono descritti rischi di aborto o di mortalit\u00e0 peripartum."}
{"id": "920870", "revid": "1745361", "url": "https://it.wikipedia.org/wiki?curid=920870", "title": "Filide", "text": "Filide o Fillide (in greco \u03a6\u03c5\u03bb\u03bb\u03af\u03c2, \"F\u00f9llis\") figlia di Sitone, Re di Tracia, \u00e8 un personaggio della mitologia greca. \nMitologia.\nFilide spos\u00f2 Demofonte, figlio di Teseo, e gli port\u00f2 in dote il regno. Nell\"Epitome\" di Apollodoro \u00e8 narrato che Demofonte, desideroso di rivedere Atene, dalla quale mancava da anni, un giorn\u00f2 part\u00ec con la promessa di tornare. Filide gli diede uno scrigno nel quale mise degli oggetti sacri alla Grande Madre Rea, e gli disse di aprirlo soltanto se non fosse potuto tornare. Dimentico della promessa, Demofonte si stabil\u00ec a Cipro. Passato il tempo stabilito per il ritorno Filide maledisse Demofonte e si uccise (si impicc\u00f2 e fu mutata in mandorlo). Demofonte torn\u00f2 e con il suo pianto irror\u00f2 la pianticella che incominci\u00f2 subito a germogliare. Tempo dopo Demofonte apr\u00ec lo scrigno, e terrorizzato da ci\u00f2 che vi vide fugg\u00ec a cavallo, ma inciampando, cadde sulla sua spada e mor\u00ec trafitto.\nIgino racconta che, giunto il termine entro il quale Demofonte sarebbe dovuto tornare, Filide scese sul litorale di Anfipoli nove volte prima di uccidersi: per questo i Greci chiamano quel luogo \"\"le nove vie\"\". Sul suo sepolcro nacquero poi degli alberi che, nella stagione in cui Filide era morta, perdevano le foglie; dal suo nome infatti verrebbe la parola \"foglia\" (in greco \u03c6\u03cd\u03bb\u03bb\u03b1, \"f\u00f9lla\").\nNella letteratura.\nIl mito di Filide \u00e8 narrato anche da Callimaco, negli \"Aitia\", ma di quei versi ci \u00e8 giunto solo un frammento. Parla di Filide anche Ovidio, che la cita in due opere. Il disperato amore della fanciulla per Demofonte \u00e8 l'argomento della seconda \"Eroide\"; e nei \"Remedia amoris\" si racconta della solitudine di Filide che, percorso per la nona volta il sentiero fino al mare, si uccide."}
{"id": "920885", "revid": "36426", "url": "https://it.wikipedia.org/wiki?curid=920885", "title": "ATAF, Firenze", "text": ""}
{"id": "920905", "revid": "33751", "url": "https://it.wikipedia.org/wiki?curid=920905", "title": "Space Star", "text": ""}
{"id": "920906", "revid": "775372", "url": "https://it.wikipedia.org/wiki?curid=920906", "title": "Franco del Burundi", "text": "Il franco (codice ISO 4217 BIF) \u00e8 la valuta del Burundi. Sebbene sia nominalmente suddiviso in 100 \"centime\", le monete in centesimi non sono mai state emesse da quando il Burundi si \u00e8 dotato di una valuta propria. Solo quando il Burundi usava il franco del Congo belga c'erano monete in centesimi.\nStoria.\nIl franco \u00e8 diventato la valuta del Burundi nel 1916, quando il Belgio ha occupato l'ex colonia tedesca e ha sostituito la rupia dell'Africa orientale tedesca col franco del Congo Belga. Quest'ultima valuta \u00e8 rimasta fino al 1960, quando fu introdotto il franco del Ruanda e Burundi. Burundi ha iniziato ad emettere una moneta propria nel 1964.\nEsistono progetti per introdurre una valuta comune, un nuovo scellino dell'Africa orientale, per i cinque stati membri della Comunit\u00e0 dell'Africa Orientale alla fine del 2015.\nMonete.\nNel 1965, il \"Royaume de Burundi\" emise una moneta di bronzo da 1 franco. In 1968, \"Banque de la Republique du Burundi\" prese in carico la coniazione ed emise monete in alluminio da 1 e 5 franchi ed in cupro-nickel da 10 franchi. Le monete da 1 franco ha il bordo zigrinato mentre quelle da 5 e 10 franchi lo hanno liscio. Secondi tipi delle monete da 1 e 5 franchi sono state introdotte nel 1976, con lo stemma del Burundi.\nLe monete in circolazione in Burundi sono:\nBanconote.\nNel 1964 le banconote della \"Banque d'Emission du Ruanda et du Burundi\" dai tagli di 5, 10, 20, 50, 100, 500 e 1000 franchi furono sovrastampate con la parola \"Burundi\" per l'uso nel paese. Queste furono seguite nel 1964 e nel 1965 da emissioni regolari negli stessi tagli dalla \"Banque du Royaume du Burundi\".\nNel 1966 le banconote da 20 franchi e nei tagli superiori furono sovrastampate con la scritta di \"la Republique\" che copriva la dizione precedente di \"Royaume\".\nEmissioni regolari di questa banca iniziarono nei tagli di 10, 20, 50, 100, 500, 1000 e 5000 franchi. La banconota da 10 franchi fu sostituita da monete nel 1968. La banconota da 2000 franchi fu introdotta nel 2001, seguita da quella da 10\u00a0000 franchi nel 2004. Il verso del biglietto da 10\u00a0000 franchi presenta un'immagine di bambini a scuola, opera del fotografo statunitense Kelly Fajack.\nI tagli attualmente disponibili sono:\nTassi di cambio storici.\nIl 3 gennaio 2006 il franco era valutato 925 per US$1. Il 1\u00ba gennaio 2008 invece era valutato 1129,40 per dollaro statunitense."}
{"id": "920918", "revid": "110157", "url": "https://it.wikipedia.org/wiki?curid=920918", "title": "Orust (comune)", "text": "Orust \u00e8 un comune svedese di 15.252 abitanti, situato nella contea di V\u00e4stra G\u00f6taland. Il suo capoluogo \u00e8 la cittadina di Hen\u00e5n.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "920928", "revid": "125709835", "url": "https://it.wikipedia.org/wiki?curid=920928", "title": "Nate Dogg", "text": "\u00c8 stato famoso per i suoi flow melodici ed \u00e8 stato uno dei pochi artisti hip hop che scandiva rime melodiche anzich\u00e9 semplicemente rappate. Era il cugino di Snoop Dogg.\nBiografia.\nInizi\u00f2 a cantare da bambino nel coro di una chiesa a Clarksdale, nel Mississippi, dove suo padre Daniel Lee Hale era prete (il celibato arriv\u00f2 nel 1980). A 16 anni abbandon\u00f2 il liceo a Long Beach e se ne and\u00f2 da casa per entrare nella Marina Militare Americana. Rimasto nell'esercito per tre anni, Nate form\u00f2 nel 1991 il trio rap 213, insieme a suo cugino Snoop Dogg e all'amico Warren G, tutti dai Rollin' 20's Crips. Fino al 2004 non hanno pubblicato nessun album.\nNate Dogg debutt\u00f2 da solista nel 1992, con l'album di Dr. Dre \"The Chronic\". Molto stimato da fan e critici per il suo stile vocale, firm\u00f2 per la Death Row Records nel 1993. Nel 1994 produsse il suo primo singolo \"Regulate\", con Warren G. Per la Breakaway Records, nel 1998 pubblic\u00f2 il suo primo album. Tre anni dopo usc\u00ec il suo doppio album \"G-Funk Classics Vol. 1 &amp; 2\", che insieme a \"Music &amp; Me\" fu registrato per la Elektra Records. \"Music &amp; Me\" raggiunse il terzo posto delle classifiche hip hop di Billboard.\nNate ha avuto successo soprattutto grazie alle collaborazioni con altri artisti, e ha contribuito alla popolarit\u00e0 di oltre 60 singoli. Ha anche scritto molte di queste canzoni.\nIn origine da pubblicare nell'aprile del 2004, il suo album omonimo \"Nate Dogg\" \u00e8 stato pubblicato a met\u00e0 del 2005. Nel giugno dello stesso anno, le tracce sono state messe in vendita sul sito ufficiale della Elektra.\nDopo essere ritornato in studio per la registrazione di un nuovo disco, il 18 gennaio 2008 Nate Dogg fu colpito da un ictus. Il cantante rimase paralizzato in tutta la parte sinistra del corpo; sarebbe riuscito a recuperare la mobilit\u00e0 con una riabilitazione, ma il 5 settembre 2008 fu colpito da un secondo ictus, che lo ridusse a uno stato di immobilit\u00e0 completa dal collo in gi\u00f9. Fu nutrito con un tubo gastrico dal settembre 2008 al dicembre dello stesso anno, ma non pot\u00e9 pi\u00f9 muovere n\u00e9 braccia n\u00e9 gambe.\nMor\u00ec il 15 marzo 2011 all'et\u00e0 di 41 anni a causa di quest'ultimo ictus.\nGrammy Awards.\nNate Dogg \u00e8 stato nominato quattro volte ai Grammy Awards."}
{"id": "920934", "revid": "228587", "url": "https://it.wikipedia.org/wiki?curid=920934", "title": "Uddevalla (comune)", "text": "Uddevalla \u00e8 un comune svedese di 51.836 abitanti, situato nella contea di V\u00e4stra G\u00f6taland. Il suo capoluogo \u00e8 la citt\u00e0 omonima.\nNel capoluogo venne aperto un nuovo impianto, nel 1989, in cooperazione con la Pininfarina, dove vengono principalmente prodotte le auto di nicchia della Volvo.\nAd esempio ad Uddevalla \u00e8 stata prodotta la decimilionesima volvo: una C70.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "920937", "revid": "767487", "url": "https://it.wikipedia.org/wiki?curid=920937", "title": "Trick-Trick", "text": "Biografia.\nOriginario di Detroit, fu incoraggiato a fare musica grazie alla madre, ex corista per l'autrice jazz Alberta Adams. Inizi\u00f2 ad ascoltare gospel, soul e funk, e soprattutto artisti come Phil Collins e George Clinton. In seguito divenne anche appassionato di gruppi hip hop quali Public Enemy, N.W.A. e Run DMC.\nQuando era adolescente, suo padre lo invit\u00f2 alla vita di strada e lo rese membro di una gang, che lo coinvolse in una rissa. Per quell'episodio fu accusato di omicidio e fin\u00ec in prigione. Fu poi mandato in custodia dopo che si era scoperta la sua innocenza, e da allora decise di dedicarsi alla musica.\nIl suo primo soprannome, Trick, deriva dal modo particolare di corteggiare le vicine di casa. Pi\u00f9 tardi lo cambi\u00f2 in Trick-Trick, per prendere in giro l'amico e collega di etichetta Click-Click. Nel 1992 firm\u00f2 per l'etichetta discografica di Click, la Click Boom Records.\nNel 1995 registr\u00f2 con la Goon Sqwad il singolo \"Booty Bounce\". La canzone arriv\u00f2 subito al numero uno della radio di Detroit FM 98 WJLB in Detroit, e di altre stazioni radio vicine. Con l'etichetta di Atlanta Innersound, il singolo vendette pi\u00f9 di 400.000 copie, ed altre 30.000 senza contratto discografico. Con la Click Boom Records, guidata da lui e dal collega Click-Click, uscirono singoli che non andarono sotto la terza posizione sulle radio di Detroit.\nNegli anni novanta Trick-Trick incise pi\u00f9 di 500.000 singoli e pi\u00f9 di 2 milioni di vendite in mixtape, con la sua Wonder Boy Entertainment. Nel 2000 attir\u00f2 l'attenzione grazie al documentario \"Street Life\".\nNel 2004 fin\u00ec la sua semilibert\u00e0; cos\u00ec inizi\u00f2 subito a lavorare sull'album \"The People vs.\", che \u00e8 uscito per la Motown/Universal Records. Il singolo di lancio \"Welcome 2 Detroit\", realizzato insieme ad Eminem, arriv\u00f2 al numero 90 di Billboard. Nel 2007 Trick Trick ha firmato un contratto per la G-Unit Records, su consiglio di Eminem: infatti per la Shady Records, a cui voleva passare inizialmente, vi sono gi\u00e0 molti altri artisti midwest rap. Sotto la G-Unit Records, dopo l'arrivo di Trick \u00e8 stata creata anche la sussidiaria G-Unit MidWest.\nSuccessivamente ha firmato per la Koch Records.\nStile musicale.\nLo stile vocale di Trick-Trick \u00e8 spesso descritto come un tono robusto e gutturale, potenziato da un'attitudine minacciosa e da battute sarcastiche."}
{"id": "920941", "revid": "1645759", "url": "https://it.wikipedia.org/wiki?curid=920941", "title": "Guillermo Mordillo", "text": "\u00c8 stato tra i cartoonist maggiormente pubblicati in numerosi paesi del mondo durante gli anni settanta. I suoi disegni, apparsi su puzzle, diari e poster - sono caratterizzati da colori vivaci e, soprattutto, da uno spiccato senso umoristico. I personaggi delle sue vignette sono perlopi\u00f9 buffi ometti che non si esprimono a parole ma attraverso la gestualit\u00e0, in scene sviluppate particolarmente nell'ambito dello sport (con una preferenza per calcio e golf) e della vita di coppia. Altre sue vignette molto conosciute sono quelle con gli animali dal lungo collo, come ad esempio le giraffe, le cui avventure sono state raccolte in diversi volumi.\nBiografia.\nNato da una famiglia di emigrati dalla Spagna - suo padre, Marcelo Mordillo Lorenzo, era originario di Guijo de Granadilla, (C\u00e1ceres), e sua madre, Oliva Men\u00e9ndez, era asturiana -, trascorse la sua infanzia a Villa Pueyrred\u00f3n, Buenos Aires, dove ebbe un precoce interesse per il disegno.\nAncora adolescente Mordillo diede vita assieme ad Enrique Lipszyc (poi divenuto sceneggiatore di fumetti e ideatore della \"Escuela panamericana de arte\") ad un giornalino scolastico. La sua attivit\u00e0 di illustratore di libri per l'infanzia inizi\u00f2 all'et\u00e0 di diciotto anni. Contestualmente a quel periodo egli cominci\u00f2 ad occuparsi anche di cinema lavorando come pubblicitario e vignettista (attivit\u00e0 che lo port\u00f2 anche a lavorare dal 1955 al 1960 a Lima, in Per\u00f9).\nRisale al 1960, invece, il suo trasferimento a New York. Nella \"Grande mela\" Mordillo lavor\u00f2 alla Paramount fornendo la sua opera di disegnatore per alcuni cortometraggi animati di personaggi dei fumetti destinati a diventare famosi, come \"Popeye\" (Braccio di Ferro) e \"Little Lulu\". Ma tre anni dopo la sua vena artistica intessuta di desiderio di novit\u00e0 lo indusse ad un nuovo trasferimento, stavolta a Parigi, per una collaborazione con il quotidiano \"Paris Match\" e con la rivista \"Lui\"; mentre realizzava cartoni animati per la televisione francese lavor\u00f2 anche per il giornale \"Der Stern\" e per la televisione tedesca. \nNel 1976 prest\u00f2 la sua opera collaborando allo show televisivo brasiliano \"O Planeta dos Homens\".\n\u00c8 morto quasi ottantasettenne il 29 giugno 2019 a Palma di Maiorca.\nVita privata.\nDal matrimonio con Amparo Camarasa, sposata nel 1969, ebbe due figli: un maschio, Sebasti\u00e9n Jer\u00f4me, e una femmina, C\u00e9cile Isabelle."}
{"id": "920949", "revid": "767487", "url": "https://it.wikipedia.org/wiki?curid=920949", "title": "Lloyd Banks", "text": "Uno dei pi\u00f9 noti membri della G-Unit, amico d'infanzia di 50 Cent, lo seguir\u00e0 insieme a Tony Yayo nella fondazione della crew New-Yorkese.\nDopo la collaborazione con Fifty e Young Buck per la realizzazione dell'album \"Beg for Mercy\", pubblica un cd da solista \"Hunger for More\" di grande successo(4 volte disco di platino in USA), infine all'inizio del 2007 esce il suo ultimo lavoro \"Rotten Apple\" nel quale troviamo un Banks pi\u00f9 impegnato e apprezzabile non solo per i beat.\nBiografia.\nLloyd Banks cresce in Jamaica Queens, insieme alla madre di origine portoricana (il padre passa buona parte degli anni dell'infanzia del figlio in carcere). Come molti giovani della periferia trova la consolazione alle sue frustrazioni e alla povert\u00e0 dilagante nel rap, nel suo caso nella musica di rappers come Big Daddy Kane e Slick Rick.\nIl ragazzo ha lo sguardo inespressivo di chi \u00e8 davvero cresciuto nelle strade di Jamaica nel Queens, padre nero sempre dietro le sbarre, la madre \u00e8 una baby-mama portoricana che lo ha cresciuto da sola. Nella sua infanzia conosce Tony Yayo con cui cresce come rapper, e grazie a lui si unisce al promettente 50 Cent. Abbandona gli studi superiori all'et\u00e0 di 16 anni, dedicandosi completamente al rap. Dopo aver partecipato a molti mixtapes del mercato locale forma una crew, la G-Unit, con gli amici d'infanzia 50 Cent e Tony Yayo. Il gruppo mira a ridefinire le regole dello street marketing, invadendo il mercato nero dell'underground di New York con autoproduzioni. Banks appare nell'LP di 50 \"Get Rich Or Die Tryin\"' (2003). Qualche mese dopo esce \"Best Of Lloyd Banks\", autoproduzione, con le strofe e gli spezzoni pi\u00f9 significativi dell'MC. Nel novembre dello stesso anno \u00e8 sul mercato \"Beg For Mercy\", progetto della G-Unit, ora arricchita della presenza di un altro membro: Young Buck. Lloyd Banks non si adagia sul momentaneo successo, anche se la sua crew ha passato un 2003 da sogno. Sempre nel 2003, Lloyd Banks riceve l'ambito 2003's Mixtape Artist of the Year per le sue continue e qualitatevoli apparizioni (2 mixtape sono tutti suoi: Money in the Bank e More Money in the Bank).\nDue settimane al numero uno di Billboard, gi\u00e0 pi\u00f9 di 500000 copie vendute solo negli States.\nIl debutto solista lo abbiamo sotto G-Unit/Interscope Records, \"Hunger For More\", nel giugno del 2004. L'album presenta \"street anthems\" e brani da club di buon livello. Il primo singolo \u00e8 \"On Fire\", che presenta un videoclip con la b-side del brano \"Warrior\". Il secondo singolo \u00e8 \"I'm So Fly\". Le collaborazioni sono quelle di casa G-Unit (50 Cent, Young Buck e Tony Yayo), di Nate Dogg, Eminem e The Game, nuovo membro Aftermath e G-Unit. Nel frattempo la G-Unit dall'uscita del cd di Tony Yayo ha avuto un periodo di crisi per il calo delle vendite e l'aggiunta di molti beef.\nIl rilancio della credibilit\u00e0 della crew \u00e8 stata iniziata con l'uscita, spesso rimandata del secondo cd di Lloyd Banks, Rotten Apple (si tatuer\u00e0 il nome dell'album sulla schiena). La promo del suo cd \u00e8 iniziato con il singolo \"Hands Up\", tipico pezzo da club con la partecipazione di 50 Cent e la produzione di Eminem, ritmato, facile da ricordare e soprattutto ballabile. Il successivo singolo fu \"Cake\" sempre in collaborazione con Fifty. Nel suo cd ci sono numerosi features, come Rakim, Scarface 8ball e il resto della G-Unit. Non si pu\u00f2 dimenticare il pezzo di Iceman molto potente con un beat molto da club. Grazie al flow incofondibile di Buck c'\u00e8 proprio il clima Dirty South, anche se verso la fine Scarface non d\u00e0 il meglio di s\u00e9. Oltre ai temi \"duri\" ci sono certi pezzi dedicati alle ragazze come Help con il ritornello di Keri Hilson. In generale il cd contiene ottime rime e beat un po' tutti incentrati su un ritmo verso il club.\nStili ed influenze.\nLLoyd Banks ha l'abitudine di cambiare spesso voce: se confrontiamo la voce nelle seguenti canzoni: \"Popping Them Thang's\" (G-Unit 2003) con \"Cake\" o \"Hands Up\" (2006) e per finire con \"Officer Down\" (The Cold Corner 2009) ci si accorge che la voce diventa sempre pi\u00f9 forte e aggressiva. Ci\u00f2 lo avvantaggia molto, poich\u00e9 tutto sommato le sue canzoni sono principalmente di stile gangsta. LLoyd Banks veste ovviamente largo, come tutti i membri della sua crew, vestendo la marca ufficiale della G-Unit e la sua marca: South Side. Il cappellino, (quasi sempre NY) lo porta principalmente all'indietro, con il dureg. Non bisogna per\u00f2 farsi illudere da questa descrizione del vestiario che l'avvicina molto agli altri rappers, infatti egli indossa spesso camicie e polo.\nCold Corner.\nNel 2009 \u00e8 uscito il suo ultimo disco mix-tape \"Cold Corner\" che tuttora sta riscuotendo ottimo successo. Nell'album troviamo anche dissing contro Rick Ross oltre che numerose citazioni in quasi tutte le canzoni (sempre contro Rick). Nell'ultimo album troviamo un Lloyd Banks pi\u00f9 \"agguerrito\"\ncon meno featuring dando pi\u00f9 peso alla sua carriera da solista. Infatti l'unico artista \"estraneo\" nel cd \u00e8 Eminem che canta l'intro del disco.\nContrasti con The Game.\nGi\u00e0 da tempo tutti i membri della G-Unit compreso lo stesso Lloyd Banks sono in contrasto con The Game. The Game ha creato nel 2005 la G-Unot, un gruppo di rappers cercano di rovinarli con dissing e falsa pubblicit\u00e0.\nAttualmente Lloyd Banks ha risposto a The Game nelle seguenti canzoni: \"Show Time\" e \"Beneath Me\", oltre che in molti free-style.\nCollaborazione con i Dj.\nLloyd Banks ha collaborato anche come producer-dj. Ad esempio alcuni suoi album in collaborazione con dj qui sotto riportati:\nMo money in the banks pt I con DJ Whoo Kid\nThe Banks Vault con Dj Woogie\nChashing in con Dj Whoo Kid\nThe City is Mine con Dj ConTroversy\nMo Money in the Bank pt II con Dj Whoo Kid\nAnche \"The Cold Corner\" \u00e8 con il dj Whoo Kid\nPremi.\nNel 2004, a Lloyd Banks \u00e8 stato assegnato il premio per il miglior Mixtape del 2004 dal prestigioso Mixtape Awards. Lloyd Banks comment\u00f2 questo premio, in un'intervista con AOL Sessions, dicendo: \n\"When I won the mixtape artist of the year 2004, after that I didn't want to get away from it because that right there is where I got my satisfaction, from the fans giving me that award. It wasn't like an award show when you got some big fat guys in suits on the podium that never even heard my album giving me a rating or judging what I deserve... that's actually my most proudest trophy right now.\"\nBET Awards \n2006, Migliore collaborazione (\"Touch It [Remix]\") con Busta Rhymes, Mary J. Blige, Rah Digga, Missy Elliott, Papoose, &amp; DMX.\nBET Hip-Hop Awards \n2006, video Hip-Hop dell'anno (\"Touch It [Remix]\") con Busta Rhymes, Mary J. Blige, Rah Digga, Missy Elliott, Papoose, &amp; DMX.\n2005, migliore performance da solo (\"On Fire\")\nNote.\nSito ufficiale di Lloyd Banks"}
{"id": "920962", "revid": "7", "url": "https://it.wikipedia.org/wiki?curid=920962", "title": "Mordillo", "text": ""}
{"id": "920975", "revid": "110157", "url": "https://it.wikipedia.org/wiki?curid=920975", "title": "\u00d6cker\u00f6 (comune)", "text": "\u00d6cker\u00f6 \u00e8 un comune svedese di 12.406 abitanti, situato nella contea di V\u00e4stra G\u00f6taland. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "921022", "revid": "287204", "url": "https://it.wikipedia.org/wiki?curid=921022", "title": "Liu Yunqiao", "text": "Liu Yunqiao \u00e8 il nome in Pinyin. Egli \u00e8 nato nel villaggio Beitoucun \u5317\u5934\u6751 dell'area di Cangxian nella provincia di Hebei nella Cina del Nord nel 1909 ed \u00e8 morto nel 1992 a Taiwan.\nHa studiato fin da bambino Mizongyi \u8ff7\u8e64\u85dd da Zhang Yaoting \u5f35\u8000\u5ead, anche detto Zhang Kuaitui \u5f35\u5feb\u817f, che serviva come Guardia del Corpo la famiglia Liu. Sempre con lo stesso insegnante ha studiato Taizu Changquan \u592a\u7956\u9577\u62f3. Da Li Shuwen ha appreso il B\u0101j\u00edqu\u00e1n, il Piguazhang e la lancia.\nIn seguito ha viaggiato nello Shandong dove ha potuto imparare Liuhe Tanglangquan da Ding Zicheng e Baguazhang da Gong Baotian.\nEntrato nell'esercito ha partecipato alla guerra antigiapponese e alla guerra civile contro i Comunisti. A causa dell'esito favorevole a questi ultimi \u00e8 fuggito a Taiwan dove ha assunto l'incarico di istruttore di Wushu delle guardie del corpo di Chiang Kai-shek.\nFonda la rivista \"Wutan Zazhi\" \u6b66\u575b\u6742\u5fd7."}
{"id": "921036", "revid": "599013", "url": "https://it.wikipedia.org/wiki?curid=921036", "title": "Iqd", "text": ""}
{"id": "921041", "revid": "599013", "url": "https://it.wikipedia.org/wiki?curid=921041", "title": "Irr", "text": ""}
{"id": "921048", "revid": "599013", "url": "https://it.wikipedia.org/wiki?curid=921048", "title": "Jmd", "text": ""}
{"id": "921051", "revid": "1305772", "url": "https://it.wikipedia.org/wiki?curid=921051", "title": "JOD", "text": ""}
{"id": "921057", "revid": "339392", "url": "https://it.wikipedia.org/wiki?curid=921057", "title": "JPY", "text": ""}
{"id": "921074", "revid": "125992282", "url": "https://it.wikipedia.org/wiki?curid=921074", "title": "Taras Hryhorovy\u010d \u0160ev\u010denko", "text": "La sua eredit\u00e0 letteraria \u00e8 ritenuta uno dei pilastri della moderna letteratura ucraina e, in senso pi\u00f9 ampio, della stessa lingua ucraina. \u0160ev\u010denko scrisse anche in lingua russa, lasciando inoltre ai posteri molti manoscritti e lavori preparatori delle proprie opere artistiche.\nBiografia.\nNato in una famiglia di servi della gleba nel villaggio di Moryn\u010di, appartenente al Governatorato di Kiev dell'Impero Russo (oggi parte integrante dell'Oblast di \u010cerkasy, Ucraina), rimase orfano all'et\u00e0 di undici anni. Gli fu insegnato a leggere da un precettore del villaggio, mentre fin da piccolo era solito disegnare non appena gli si presentasse occasione di farlo. In seguito, lasciato il paese paterno, segu\u00ec il proprio signore Pavel Engelhardt dapprima a Vilnius (1828\u20131831) e quindi a San Pietroburgo.\nNotando il talento artistico di \u0160ev\u010denko, Engelhardt permise a quest'ultimo di studiare le tecniche pittoriche per quattro anni da Vassilij \u0160irjaev. A San Pietroburgo lo scrittore incontr\u00f2 inoltre artisti ucraini quali Ivan Maksymovy\u010d So\u0161enko, a cui va il merito di averlo introdotto nella cerchia dei suoi compatrioti, \u0408evhen Pavlovy\u010d Hrebinka e Vasyl Hryhorovy\u010d, e il pittore russo Aleksej Gavrilovi\u010d Venecianov. Grazie alla conoscenza di queste persone \u0160ev\u010denko ebbe la possibilit\u00e0 di incontrare il professor Karl Brjullov, il quale, spinto dall'amicizia verso quest'ultimo, compr\u00f2 la sua liberazione il 5 maggio 1838.\nPrimi riconoscimenti.\nNello stesso anno \u0160ev\u010denko fu accettato come studente nell'Accademia delle Arti nel laboratorio di Karl Brjullov. Durante l'esame annuale dell'Accademia Imperiale delle Arti gli fu conferita la medaglia d'argento per un suo dipinto raffigurante un paesaggio. Nel 1840 gli fu appuntata nuovamente tale onorificenza, questa volta grazie al suo primo dipinto a olio intitolato \"Giovante mendicante porgente il suo pane a un cane\".\nPoich\u00e9 aveva iniziato a scrivere poesie di pregevole fattura mentre era ancora un servo, nel 1840 fu pubblicata una sua prima raccolta di testi poetici intitolata \"Kobzar\". Un poeta della generazione precedente a quella di \u0160ev\u010denko, Ivan Franko, si profuse in commenti entusiasti riguardo a questa raccolta, sottolineando inoltre la presenza di una \"chiarezza, respiro ed eleganza di espressione artistica sconosciute precedentemente nei componimenti ucraini\".\nNel 1841 realizz\u00f2 il poema epico \"Hajdamaky\". Nel settembre di quello stesso anno \u0160ev\u010denko fu nuovamente insignito della Medaglia d'Argento per il suo dipinto \"L'indovina zigana\". Inizi\u00f2 inoltre a scrivere libretti per teatro. Nel 1842, realizz\u00f2 parte della tragedia \"Nykyta Hajdaj\" e nel 1843 complet\u00f2 il dramma \"Nazar Stodolja.\"\nDurante il suo soggiorno a San Pietroburgo, \u0160ev\u010denko comp\u00ec tre viaggi in Ucraina negli anni 1843, 1845 e 1846. Durante tali visite incontr\u00f2 oltre ai propri fratelli e gli altri parenti, i pi\u00f9 grandi scrittori ed intellettuali ucraini quali: \u0408evhen Pavlovy\u010d Hrebinka, Pantele\u0458mon Oleksandrovy\u010d Kuli\u0161 e Mycha\u0458lo Maksymovy\u010d, stringendo inoltre una forte amicizia con la famiglia dei Repnin e in particolare con Varvara Repnina. Le difficili condizioni in cui vivevano i contadini ebbero un profondo impatto sul poeta-pittore.\nNel 1844, afflitto dall'oppressione zarista e dalla progressiva distruzione del suolo ucraino, \u0160ev\u010denko decise di inserire alcune tra le rovine e i monumenti pi\u00f9 belli di questa terra in un album di acqueforti, che chiam\u00f2 \"pittoresca Ucraina\".\nEsilio.\nIl 22 marzo 1845, il Concilio dell'Accademia delle Arti decise di conferire a \u0160ev\u010denko il titolo di artista. Comp\u00ec l'anno successivo un nuovo viaggio in Ucraina dove incontr\u00f2 lo storico Nikolaj Kostomarov e altri membri della Confraternita dei Santi Cirillo e Metodio, una societ\u00e0 segreta creata con l'obiettivo di supportare le riforme politiche all'interno dell'Impero Russo. Dopo la scoperta e la soppressione della Confraternita da parte delle autorit\u00e0, avvenuta nel marzo del 1847, \u0160ev\u010denko fu arrestato insieme ad altri membri il 5 aprile dello stesso anno. Anche se probabilmente l'artista non faceva parte di tale societ\u00e0, durante una perquisizione la Terza sezione rinvenne il suo poema \"Il Sogno\" (\"Figlio\"). In esso veniva aspramente criticata la politica imperiale e, poich\u00e9 tali giudizi erano considerati estremamente pericolosi qualora provenissero da un uomo sospettato di fare parte di un'organizzazione sovversiva, fu punito molto severamente.\n\u0160ev\u010denko fu dapprima rinchiuso in una prigione di San Pietroburgo. e quindi esiliato come soldato semplice nella guarnigione di Orenburg di stanza a Orsk, nei pressi degli Urali. Lo Zar Nicola I, confermando la sua sentenza, vi aggiunse: \"Sotto stretta sorveglianza e con il divieto di scrivere e dipingere.\" Solo nel 1857 \u0160ev\u010denko ricevette la grazia imperiale. Non gli fu tuttavia concesso di tornare nella capitale ma dovette stabilirsi a Ni\u017enij Novgorod. Nel maggio del 1859, \u0160ev\u010denko ebbe il permesso di recarsi in Ucraina. Aveva intenzione di comprare un pezzo di terra non lontano dal villaggio di Pekariv e l\u00ec risiedere. In luglio fu arrestato con l'accusa di blasfemia, ma fu presto rilasciato con l'ordine di recarsi a San Pietroburgo.\nUltimi anni.\nTaras \u0160ev\u010denko trascorse gli ultimi anni della sua vita da un lato lavorando a nuovi componimenti poetici, dipinti e incisioni e dall'altro a pubblicare i suoi primi lavori. Provato dai difficili anni in esilio si spense a San Pietroburgo il 10 marzo 1861. Fu prima sepolto nel cimitero di Smolensk nella capitale dell'impero ma successivamente, secondo i suoi desideri, contenuti nel suo poema \"Testamento\" (\"Zapovit\"), il suo feretro fu traslato dagli amici in Ucraina, su di un treno fino a Mosca e quindi su una carrozza. \u0160ev\u010denko fu quindi sepolto l'8 maggio sulla \u010cernecha Hora (\"Collina del Monaco\"; ora \"Tarasova Hora\" o \"Collina di Taras\") nei pressi del Dnieper vicino a Kaniv.\nPerseguitato da una terribile sfortuna in amore come nella vita, il poeta mor\u00ec sette giorni prima fosse annunciata l'Emancipazione dei Servi della Gleba. I suoi lavori e la sua vita godono della profonda ammirazione della popolazione ucraina e il suo impatto sulla letteratura ucraina \u00e8 ritenuto di estrema importanza.\n\u0160ev\u010denko nella moderna Ucraina.\nImpatto.\nTaras \u0160ev\u010denko ha una posizione importantissima nella storia culturale ucraina: i suoi scritti furono difatti base per la letteratura del suo paese natale nonch\u00e9 contribuirono in maniera significativa alla formazione del moderno linguaggio ucraino. La sua poetica inoltre ebbe come effetto la crescita di una coscienza nazionale all'interno del Paese e ancora oggi \u00e8 possibile ravvisare la sua influenza nella letteratura e nel modo di vivere ucraino. La causa di tale importanza \u00e8 da ricercare nel pensiero stesso dello scrittore il quale, influenzato dal Romanticismo, trov\u00f2 nelle sue opere il modo di amalgamare temi riguardanti l'Ucraina e la sua personale visione del mondo.\nOltre le poesie, Taras \u0160ev\u010denko fu scrittore di lavori teatrali. Il pi\u00f9 noto dramma \u00e8 \"Nazar Stodolja\" (in ucraino \u041d\u0430\u0437\u0430\u0440 \u0421\u0442\u043e\u0434\u043e\u043b\u044f).\nA causa della sua importanza a livello letterario viene spesso dimenticato il suo ruolo di pittore di prim'ordine all'interno del panorama russo, testimoniato dal fatto che i suoi contemporanei lo consideravano pi\u00f9 un artista che uno scrittore. Speriment\u00f2 anche la scienza fotografica, essendo inoltre considerato il pioniere dell'arte dell'Acquaforte nell'impero Russo (nel 1860 gli fu insignito il titolo accademico dall'Accademia Imperiale delle Arti proprio per i risultati raggiunti con questo particolare tipo di tecnica artistica)\nLa sua influenza sulla cultura ucraina fu talmente grande da essere sfruttata a livello propagandistico perfino nell'Unione Sovietica. le sue opere, purgate del loro contenuto nazionalistico, furono infatti utilizzate dalla propaganda evidenziando i contenuti sociali insiti al loro interno e la frequente contrapposizione tra lo scrittore e il potere imperiale. \u0160ev\u010denko, nato servo e perseguitato a causa delle proprie convinzioni politiche, fu infatti presentato dal Partito comunista sovietico pi\u00f9 come un internazionalista ante-litteram intento a rivendicare miglioramenti sociali per le classi svantaggiate che come un fervente nazionalista ucraino.\nQuesta visione \u00e8 stata profondamente rivisitata dalla critica della moderna Ucraina che tende oggi a considerare in secondo piano le rivendicazioni sociali pur insite nelle sue opere, evidenziando fortemente il suo lato patriottico.\nMonumenti e memoriali.\nVi \u00e8 un gran numero di monumenti dedicati a \u0160ev\u010denko sparsi per tutto il territorio ucraino, i pi\u00f9 importanti dei quali si trovano a Kaniv e nel centro di Kiev, vicino all'universit\u00e0 a lui intitolata. In suo onore fu intitolata una stazione della Metropolitana di Kiev, Tarasa \u0160ev\u010denka e fu reintitolata una citt\u00e0 ucraina, Korsun'-\u0160ev\u010denkivs'kyj.\nFuori dall'Ucraina sono presenti numerosi monumenti dedicati allo scrittore soprattutto negli stati facenti parte dell'Unione Sovietica. Il monumento di San Pietroburgo, ad esempio, fu eretto il 22 dicembre 2000 ma l'artefatto raffigurante \u0160ev\u010denko che questi era andato a sostituire era stato innalzato da Lenin subito dopo la Rivoluzione d'Ottobre, nel 1918. Un altro monumento in suo onore \u00e8 presente a Orsk, dove sono a lui dedicate anche una strada, una biblioteca e l'Istituto Pedagogico. Ci sono anche monumenti e memoriali nelle citt\u00e0 del Kazakistan dove fu per poco tempo trasferito prima del provvedimento di grazia: Aqtau (La citt\u00e0 era chiamata \"\u0160ev\u010denko \" tra il 1964 e il 1992) e il vicino Forte \u0160ev\u010denko (fino al 1939 Forte Aleksandrovskij).\nDopo l'indipendenza ucraina alcune citt\u00e0 rimpiazzarono le statue di Lenin con quelle dello scrittore e ribattezzarono strade e piazza con il suo nome, anche se queste non avevano alcuna connessione con la biografia di quest'ultimo.\nFuori dall'ex Unione Sovietica monumenti raffiguranti \u0160ev\u010denko furono eretti in molti paesi, solitamente per iniziativa della locale popolazione ucraina immigrata.\nMonumenti e memoriali in Italia.\nNel 1973 fu inaugurato il monumento di Taras \u0160ev\u010denko a Roma nel territorio della Basilica di Santa Sofia.\nIl 19 marzo 2017 fu inaugurato il monumento di Taras \u0160ev\u010denko a Caserta che \u00e8 stato realizzato dalla scultrice ucraina V. Volkova. \nIl 9 marzo 2021, in occasione dell\u2019anniversario della nascita del poeta, la citt\u00e0 di Kiev ha donato una statua, raffigurante il grande poeta ucraino Taras \u0160ev\u010denko, a Firenze. La statua, in bronzo, \u00e8 stata realizzata dall\u2019artista ucraino Oleh Pin\u010duk. A Kiev nel 2015 fu donato dalla citt\u00e0 di Firenze un monumento dedicato a Dante.\nIl verso modello.\n&lt;poem&gt;&lt;/poem&gt;\n&lt;poem&gt;IL TESTAMENTO\nQuando morir\u00f2, mi interrino\nSull'alta collina\nFra la steppa della mia\nBella Ucraina.\nChe si vedano i campi,\nIl Dniepr con le rive,\nChe si oda il muggito\nDel fiume stizzito.\nQuando porter\u00e0 il fiume\nAl mare azzurro\nIl sangue nero,\nLascer\u00f2 allor la tomba\nEd andr\u00f2 da Dio\nPer pregare\u2026 Prima di ci\u00f2\nNon conosco Dio.\nSepoltomi, insorgete,\nLe caten rompete,\nChe il sangue dei nemici\nSpruzzi la libert\u00e0.\nNella vostra gran famiglia\nNuova, liberata\nVorrei esser ricordato\nCon parola grata.&lt;/poem&gt;"}
{"id": "921080", "revid": "599013", "url": "https://it.wikipedia.org/wiki?curid=921080", "title": "Kpw", "text": ""}
{"id": "921086", "revid": "599013", "url": "https://it.wikipedia.org/wiki?curid=921086", "title": "Kwd", "text": ""}
{"id": "921090", "revid": "599013", "url": "https://it.wikipedia.org/wiki?curid=921090", "title": "Kyd", "text": ""}
{"id": "921094", "revid": "599013", "url": "https://it.wikipedia.org/wiki?curid=921094", "title": "Kzt", "text": ""}
{"id": "921102", "revid": "599013", "url": "https://it.wikipedia.org/wiki?curid=921102", "title": "Lak", "text": ""}
{"id": "921103", "revid": "7336", "url": "https://it.wikipedia.org/wiki?curid=921103", "title": "Imballaggi", "text": ""}
{"id": "921108", "revid": "78273", "url": "https://it.wikipedia.org/wiki?curid=921108", "title": "Practice - Professione Avvocati", "text": ""}
{"id": "921109", "revid": "599013", "url": "https://it.wikipedia.org/wiki?curid=921109", "title": "Lbp", "text": ""}
{"id": "921117", "revid": "599013", "url": "https://it.wikipedia.org/wiki?curid=921117", "title": "Lkr", "text": ""}
{"id": "921123", "revid": "599013", "url": "https://it.wikipedia.org/wiki?curid=921123", "title": "Lrd", "text": ""}
{"id": "921132", "revid": "125430370", "url": "https://it.wikipedia.org/wiki?curid=921132", "title": "Vicer\u00e9 della Nuova Spagna", "text": "Di seguito \u00e8 riportato un elenco dei vicer\u00e9 della Nuova Spagna.\nOltre ai vicer\u00e9, di seguito sono elencati i pi\u00f9 alti governatori spagnoli della colonia della Nuova Spagna, prima della nomina del primo vicer\u00e9 o quando l'ufficio del vicer\u00e9 era vacante. La maggior parte di questi individui ha esercitato la maggior parte o tutte le funzioni del vicer\u00e9, di solito a interim.\nGovernatore delle Indie occidentali.\nQuesto ufficio copriva i territori che furono scoperti da Cristoforo Colombo.\nGovernatore della Nuova Spagna.\nQuesto ufficio copriva i territori rivendicati da Hern\u00e1n Cort\u00e9s. L'ufficio copriva i territori che erano sotto il controllo del Governatore delle Indie dopo il 1524."}
{"id": "921148", "revid": "15756", "url": "https://it.wikipedia.org/wiki?curid=921148", "title": "Linguaggio del corpo", "text": "La mimica facciale.\nUno dei pi\u00f9 grandi esempi di linguaggio del corpo \u00e8 la mimica facciale, in quanto spesso basta un'occhiata per far capire ad una persona se si \u00e8 tristi o felici.\nAd esempio se il signor Tommaso Parmeggiani oggi \u00e8 triste e al lavoro il suo capo gli sta parlando e nota che il suo sguardo \u00e8 molto arrabbiato e deduce che oggi non \u00e8 la sua giornata e rimanda la riunione.\nIl linguaggio del corpo fa parte della comunicazione non verbale. In quest'ambito si interpretano, varie caratteristiche, ai fini dell'interazione sociale, postura, gesti, movimenti, espressioni e mimica che accompagnano o meno la parola rendendo la comunicazione umana pi\u00f9 marcata.\nSpecifiche di Aris.\nIl primo linguaggio studiato \u00e8 stato quello facciale, infatti l'opera pi\u00f9 importante pubblicata prima del '900, \u00e8 stata quella di Charles Darwin del 1872 \"The expression of the emotions in Man and Animals\". Da qui molti studiosi si sono interessati all'argomento e primo fra tutti a confermare lo studio di Darwin \u00e8 stato Paul Ekman, che ha dedicato molti anni allo studio della mimica facciale. Egli ha dimostrato che alcune emozioni come la rabbia, tristezza, felicit\u00e0, sono uguali e condivise da tutti in modo uguale, siano essi appartenenti o meno a culture differenti. Secondo Ekman, attraverso le emozioni del volto si riesce a captare se le espressioni sono sincere oppure no; infatti nel suo libro \" I volti della Menzogna\", parla di poter avere almeno tre chiavi per leggere le emozioni del volto e per capirle:\nIl linguaggio del corpo \u00e8 costituito anche da gesti che si differiscono da cultura a cultura e da gesti che cambiano con l'evolversi dell'et\u00e0 dell'uomo. I gesti che variano da cultura a cultura sono quei gesti che col tempo sono diventati come una sorta di esperanto, ma che in alcune culture assumono un significato diverso. Il segno dell'\"OK\", ha assunto col tempo il significato di \"Okay\", \"tutto bene\", in tutti i paesi di lingua inglese, in Europa e in Asia, tuttavia permangono alcune zone come ad esempio la Francia in cui il segno \"OK\" assume il significato di \"zero\" o \"niente\". Ha infatti origine da un segnale che al termine di uno scontro di guerra serviva a comunicare a distanza \"zero kills\" cio\u00e8 \"zero uccisioni\"; in Giappone vuol dire \"soldi\".\n\"Il pollice in su\", in Australia, Inghilterra e Nuova Zelanda ha pi\u00f9 di un significato, vuol dire: \"Ok, segnale di autostop o insulto\", mentre in Grecia \u00e8 prevalentemente usato in \"senso dispregiativo\". \"Il segno della \"V\"\", \u00e8 stato diffuso durante la \"Seconda Guerra Mondiale\" da Winston Churchill in segno di \"vittoria\", mentre in alcuni paesi europei tale segno indica \"il numero due\", mentre in altri \u00e8 un \"segno di offesa\". Ci sono poi gesti che si modificano con l'evolversi dell'et\u00e0 dell'uomo, ne \u00e8 un esempio il gesto fatto da un bambino che dice una bugia, tendendo a coprire la bocca con le mani; nell'adolescente il gesto cambia, la mano sfiora con le dita la bocca; nell'adulto il gesto diventa pi\u00f9 evoluto e raffinato la mano infatti, sfiora il naso. Il linguaggio del corpo ha una propria grammatica pertanto va letto e interpretato rispettando tutta una sintassi composta da parole, frasi e punteggiatura.\nOgni movimento \u00e8 come una parola, cio\u00e8 assume un significato diverso a seconda dell'uso che se ne fa in una \"frase\" per cui, nell'analizzare il gesto, va tenuto presente soprattutto il contesto in cui si esplica. \"Percettivi\" significa saper interpretare e capire il gesto con tutte le sue sfumature compreso il contesto. Lo sfregare le mani, ad esempio, pu\u00f2 avere un duplice significato. Fatto in una gelida giornata significa che quella persona ha freddo; lo stesso gesto invece, fatto da una persona mentre esprime un desiderio piacevole, risulta sinonimo di gioia, allegria e di aspettativa positiva. Oltre al contesto, bisogna tener presente anche lo spazio che il corpo occupa e con il quale comunica.\nOgnuno di noi possiede la sua \"bolla d'aria\" ci\u00f2 dipende e dall'area in cui una persona \u00e8 cresciuta (alta o bassa intensit\u00e0 di popolazione) e dalla cultura occidentale o orientale. Ad esempio nella cultura orientale dove vi \u00e8 un'alta densit\u00e0 di popolazione e gli spazi sono ristretti le distanze sono pi\u00f9 ravvicinate mentre noi occidentali, che viviamo in ambienti aperti amiamo mantenere le distanze. Infatti la nostra \"bolla d'aria\" riferita alla popolazione bianca che vive in Australia, Nuova Zelanda, Regno Unito ed America Settentrionale si divide in:\nLa ricerca socio-antropologica.\nNel mondo anglosassone i primi studi, a carattere intuitivo, sul linguaggio del corpo erano presenti nei saggi \"Maniere\" (1844) e \"Comportamento\" (1860), di Ralph Waldo Emerson. In seguito antropologi quali Ray Birdwhistell, Margaret Mead e Gregory Bateson avviarono studi metodici sul linguaggio del corpo, con l'esame di filmati che permettevano di cogliere aspetti poco evidenti dell'interazione sociale a livello non verbale.\nBirdwhistell, rifacendosi alla linguistica descrittiva, sosteneva che tutti i movimenti del corpo hanno un senso (non essendo casuali), e che la grammatica di questo paralinguaggio si pu\u00f2 analizzare analogamente al linguaggio verbale. Egli chiama \"cin\u00e8ma\" l'unit\u00e0 minima analoga al fonema. Le discipline atte allo scopo hanno nome: cinesica, prossemica, semiotica.\nRelazione tra linguaggio del corpo e stati mentali.\nSecondo Alexander Lowen i messaggi non verbali provenienti dal corpo dell'individuo sono strettamente collegati a stati psicologici. Nel testo \"Il linguaggio del Corpo\" afferma che la struttura del corpo subisce inevitabilmente modificazioni in seguito a cambiamenti del carattere della persona. Attraverso l'osservazione della struttura corporea e atteggiamenti \u00e8 quindi possibile trarre informazione sugli stati emotivi ed esistenziali.\nIndividui nevrotici presentano equivalenti somatici che descrivono sensazioni come paura, insicurezza, chiusura e angoscia."}
{"id": "921163", "revid": "339392", "url": "https://it.wikipedia.org/wiki?curid=921163", "title": "Panionios NFC", "text": ""}
{"id": "921195", "revid": "1543377", "url": "https://it.wikipedia.org/wiki?curid=921195", "title": "Storia della California", "text": "La California era abitata da pi\u00f9 di tredicimila anni da numerose trib\u00f9 di nativi americani, prima che gli esploratori europei la raggiungessero nel XVI secolo. Dimenticata durante il XVII secolo dagli spagnoli, non fu colonizzata che a partire dal 1765 sotto la spinta di Carlo III di Spagna. Questa colonizzazione poggiava su tre pilastri: le missioni, per convertire i nativi americani, i \"presidios\", che assicuravano la difesa del territorio, e i \"pueblos\", dove risiedevano i coloni. Fu in quest'epoca che i Britannici e i francesi cominciarono a interessarsi alla California, seguiti dai russi all'inizio del XIX secolo.\nIn seguito all'indipendenza messicana, l'Alta California divenne uno Stato messicano, ma gli Stati Uniti si interessarono molto presto alla regione, tanto da annetterla dopo la guerra messicano-statunitense, nel 1848, dando ai territori acquisiti il nome \"Cessione messicana\". La corsa all'oro port\u00f2 pi\u00f9 di duecentomila coloni nel nuovo territorio, e la parte occidentale divenne, a partire dal 1850, il 31\u00ba Stato dell'Unione. La California fu alleata dei Nordisti durante la guerra di secessione e si svilupp\u00f2 rapidamente grazie alle ferrovie. Questo sviluppo continu\u00f2 ininterrotto per tutto il XX secolo, nonostante i problemi dell'approvvigionamento idrico e dell'inquinamento, che restano anche oggi di attualit\u00e0, insieme ai problemi legati all'immigrazione e alle tensioni razziali.\nLa dominazione amerinda.\nLa geografia della California, ricca e varia, e il suo clima, di tipo mediterraneo, hanno permesso agli uomini di installarvisi a partire dalla Preistoria. Infatti, le risorse idriche sono abbondanti (l'Oceano Pacifico e i numerosi della regione) e il clima \u00e8 temperato (estati secche, inverni miti). Tuttavia, gran parte della California \u00e8 montagnosa, poich\u00e9 confina con la Sierra Nevada, di cui il punto culminante \u00e8 il Monte Whitney; essa possiede anche deserti molto caldi come la valle della Morte.\nPoche cose si conoscono della preistoria californiana. I resti dell\"'Arlington Springs Man\", ritrovati sull'isola di Santa Rosa (all'epoca isola Santa Rosae), situata a sud della California, indicano che la regione sia stata abitata almeno a partire dall'ultima glaciazione (Glaciazione W\u00fcrm), cio\u00e8 da circa anni (fine del paleolitico superiore). Si tratta del pi\u00f9 antico scheletro umano ritrovato in tutto il Nord America.\nSecondo gli antropologi, questa popolazione aborigena, discenderebbe dalle popolazioni pi\u00f9 antiche provenienti dall'Asia attraverso la Siberia in Nord America quando i due continenti erano ancora uniti, verso la fine del Pleistocene attraverso un braccio di terra.\nGli Amerindi erano divisi in numerose trib\u00f9 sparse sul territorio, tra le quali i Chumash, i Maidu, i Miwok, i Modoc, i Mohave, gli Ohlone e i Tongva, oltre a un altro centinaio. Questi gruppi parlavano differenti lingue, come \"chimariko, esselen, karok, salinan, washo o yana\". Il loro stile di vita era differente a seconda della posizione: sulla costa, per esempio, i Chumash vivevano di pesca e di raccolta di conchiglie a partire dal III millennio a.C., mentre nell'entroterra, gli Amerindi utilizzavano l'irrigazione e utilizzavano l'acqua per coltivare meloni, mais, fagioli e zucche.\nIl periodo della scoperta.\nAlla ricerca dell'Eldorado.\nIl XVI secolo \u00e8 quello delle prime esplorazioni effettuate dagli Europei sulla costa californiana. Intorno all'anno 1530, giunse all'orecchio di Nu\u00f1o Beltr\u00e1n de Guzm\u00e1n, amministratore coloniale della Nuova Spagna, la notizia che le \"Sette Citt\u00e0 di Cibola\" avevano delle strade lastricate d'oro e d'argento. Nello stesso periodo Hern\u00e1n Cort\u00e9s fu attirato da storie simili che descrivevano Ciguatan, una contrada meravigliosa, situata lontano a nord-ovest, che sarebbe stata popolata da Amazzoni e avrebbe posseduto una grande abbondanza d'oro, di perle e di pietre preziose. Poich\u00e9 le due leggende erano simili e designavano uno stesso luogo, fu inviata una spedizione con la speranza di scoprire tale paese.\nQuesta, nel 1533, scopre una baia, probabilmente quella dell'attuale La Paz, ma \u00e8 costretta a ripartire a causa delle difficolt\u00e0 che si sarebbero presentate durante un'esplorazione di terre pi\u00f9 lontane. Nel 1534 e 1535, Cort\u00e9s condusse un'altra spedizione, senza tuttavia trovare il paese cercato. Il 3 maggio 1535 decide di nominare la regione scoperta e fonda la citt\u00e0 che sarebbe divenuta La Paz.\nNel luglio 1539, le storie che avevano spinto l'esploratore all'avventura risorgono. Cort\u00e9s invia Francisco de Ulloa con tre piccole navi a effettuare una nuova spedizione, che raggiunge l'estuario del fiume Colorado, gira intorno alla penisola e naviga fino all'Isla Cedros. \u00c8 dopo questo viaggio che appare per la prima volta il nome \"California\", utilizzato per designare il nuovo territorio.\nIn cerca di un passaggio per le Indie.\nAltri esploratori, invece, cercarono in questa regione un mezzo per accedere pi\u00f9 rapidamente all'Asia (era il motivo del viaggio di Cristoforo Colombo). A partire dal XVI secolo, galeoni spagnoli provenienti dalle Filippine seguivano le coste californiane per scendere poi verso Acapulco. Il portoghese Jo\u00e3o Rodrigues Cabrilho desiderava anche trovarci il mitico stretto di Ani\u00e1n: operando per la Corona di Spagna, egli organizz\u00f2 una spedizione di due imbarcazioni, il \"Victoria\" e il \"San Salvador\" che partirono dalla costa occidentale dell'odierno Messico, nel giugno 1542. Egli sbarc\u00f2 il 28 settembre sulla baia di San Diego, rivendicando in nome della Spagna quella che credeva essere l'Isola di California\nSeguendo la sua rotta, egli scopr\u00ec l'isola di San Miguel, una delle Channel Islands della California. Cerc\u00f2 inoltre di risalire pi\u00f9 a nord per cercare di scoprire l'ipotetico passaggio, ma mor\u00ec durante il viaggio, e il resto della spedizione fu guidata da Bartolom\u00e9 Ferrelo, pilota della spedizione, che arriv\u00f2 fino all'odierna frontiera tra la California e l'Oregon, nel tentativo esaudire l'ultimo desiderio di Cabrilho, di sapere che la costa sarebbe stata esplorata fino alla fine. Ferrelo dovette tuttavia tornare indietro quando una violenta tempesta danneggi\u00f2 la nave e cost\u00f2 la vita a diversi membri dell'equipaggio. \u00c8 durante questo viaggio, tuttavia, che furono descritti per la prima volta gli Amerindi della California dagli Europei e che l'Alta California fu scoperta.\nIn seguito, nel 1579, l'esploratore inglese Francis Drake, navigando lungo la costa californiana, scopr\u00ec il 17 giugno quello che descrisse come un meraviglioso porto naturale, dove sia la riparazione sia il riapprovvigionamento delle sue navi sarebbe stato possibile. Drake rivendica questa terra e la chiama \"Nova Albion\" in onore della regina Elisabetta I d'Inghilterra. A oggi, tuttavia, non \u00e8 noto quale fosse tale porto, n\u00e9 l'estensione esatta delle terre rivendicate.\nIl XVII secolo.\nNel 1602, Sebasti\u00e1n Vizca\u00edno prosegu\u00ec l'esplorazione della costa fino alla baia di Monterey, in cui arriv\u00f2 il 16 dicembre, e tracci\u00f2 uno schema dettagliato delle acque costiere californiane, che sarebbe stato utilizzato fino all'inizio del XIX secolo.. Egli rinomin\u00f2 numerosi luoghi gi\u00e0 esplorati dagli Spagnoli nel secolo precedente. Altre spedizioni di minore importanza si succedettero: quelle di Tom\u00e1s Cardova nel 1610 e 1636, di Francisco Ortega nel 1632 e 1636, di Luis Cestin de Ca\u00f1as nel 1642, di Porter y Casanate nel 1644, di Bernal de Pinadero nel 1667, e quella d'Ysidro Otondo nel 1683.\nFino al XVIII secolo nessuna colonia fu stabilita in California. La Spagna preferiva concentrare la sua attenzione sul Messico, il Per\u00f9 e le Filippine e se avesse preteso di controllare tutte le terre sulla costa dell'Oceano Pacifico, non ne avrebbe tratto realmente profitto, se non al livello delle diverse esplorazioni citate. Neanche le altre potenze coloniali considerarono la California un territorio interessante: ella era percepita come una regione selvaggia che a prima vista non possedeva che poche risorse, che non interessavano ai coloni. Inoltre, il suo accesso, sia per via terrestre sia per via marina era difficile per i mezzi dell'epoca. Si sarebbe dovuto attendere il secolo seguente affinch\u00e9 la California potesse apparire pi\u00f9 attraente e accessibile.\nLa dominazione spagnola.\nLa colonizzazione.\nLa minaccia di una incursione dei Russi dall'Alaska e di una possibile concorrenza della Gran Bretagna spinse Carlo III di Spagna a organizzare una colonizzazione della California nel 1765. Tuttavia, l'impero coloniale spagnolo non aveva pi\u00f9 i mezzi per procedere a uno sforzo cos\u00ec importante: furono quindi i monaci francescani, protetti da alcune truppe, a essere gli alfieri di questa colonizzazione. Tra il 1774 e il 1791, numerose spedizioni furono condotte per esplorare la regione nord-occidentale del Pacifico, ma il re decise di limitare l'azione spagnola non superando la California del Nord, a causa del costo troppo imponente di un progetto simile.\nNel maggio 1768, l'ispettore generale Jos\u00e9 de G\u00e1lvez organizz\u00f2 una grande spedizione. il capitano Gaspar de Portol\u00e1 si dichiar\u00f2 volontario di dirigerla. La spedizione terrestre arriv\u00f2 sul luogo dell'attuale San Diego il 29 giugno 1769 e vi stabil\u00ec il Presidio di San Diego. Desideroso di raggiungere la baia di Monterey, il gruppo avanz\u00f2 verso nord il 14 luglio, muovendosi rapidamente, e arrivando all'attuale Los Angeles il 2 agosto, a Santa Barbara il 19 agosto, e all'estuario del fiume Salinas il 1\u00ba ottobre. Il 31 ottobre il gruppo raggiunse, per la prima volta, la baia di San Francisco, nonostante le navi spagnole avessero navigato lungo la costa per circa duecento anni, senza scoprirla. Il gruppo ritorn\u00f2 a San Diego nel 1770 e in seguito, dopo aver lasciato il capitano Pedro Fages responsabile del presidio, ritorn\u00f2 da Portol\u00e0 al Messico verso San Blas il 19 giugno.\nIn seguito a questa spedizione, la colonizzazione sarebbe cominciata attraverso tre elementi: l'installazione delle missioni, dei \"presidios\" e dei \"pueblos\".\nLe missioni.\nJun\u00edpero Serra, un francescano spagnolo d'origine maiorcana, fond\u00f2 la catena delle missioni dell\"'Alta California\" con la Mission San Diego de Alcal\u00e1 nel 1769 di cui la chiesa fu consacrata il 16 luglio. In seguito, durante lo stesso anno, egli prosegu\u00ec da Portol\u00e0 verso nord e raggiunse Monterey nel 1770, dove fond\u00f2 una seconda missione, quella di San Carlos Borromeo.\nIl 17 settembre 1776 una spedizione spagnola fond\u00f2 un \"presidio\" (fortino) a San Francisco e il 9 ottobre la missione nuovamente costruita fu dedicata a San Francesco d'Assisi. Nel 1794 le nove missioni in California raggruppavano 4650 Indiani e 38 francescani. Il numero di missioni raggiunse quota 20 nel 1821.\nLe missioni in California comprendevano una serie di avamposti religiosi stabiliti dai gesuiti, francescani e domenicani spagnoli, con lo scopo di estendere la dottrina cattolica tra gli Amerindi locali, ma anche per fornire alla Spagna delle colonie e delle risorse. Le missioni introdussero nella regione l'industria e l'alimentazione europea. Esse erano solitamente piccole, con due preti e sei o otto soldati; erano costruite e mantenute dal lavoro degli Amerindi senza retribuzione; comprendevano dei quartieri per gli Amerindi, degli edifici agricoli, delle officine e una chiesa. Oltre al \"presidio\" (fortino reale) e al \"pueblo\" (citt\u00e0), la missione era uno dei tre pilastri della Spagna per ingrandire e consolidare le sue colonie.\nLe differenti trib\u00f9 indigene non reagirono tutte allo stesso modo all'arrivo delle missioni: alcune cooperarono attivamente con gli spagnoli, mentre altre diedero prova di resistenza, attivamente o passivamente. Il rifiuto di cooperare, la distruzione volontaria del materiale, persino la fuga, costituirono i loro metodi principali; i soldati spagnoli vi risposero in maniera severa. Tuttavia rivolte pi\u00f9 importanti scoppiarono a pi\u00f9 riprese. Cos\u00ec la prima missione fondata da Serra fu incendiata dagli Amerindi pochi mesi dopo la sua fondazione; nel 1775 la missione di San Diego fu attaccata e un francescano ucciso; infine, nel 1781, gli Yuma uccisero una trentina di soldati e quattro missionari: lo storico Kevin Starr descrive la situazione come \"uno stato di guerra tra le colonie spagnole e la maggior parte degli Amerindi della regione\". Come conseguenza diretta della colonizzazione, la popolazione dei nativi americani diminu\u00ec rapidamente a causa delle malattie: se nel 1769 in California si potevano registrare Amerindi, nel 1821 non erano pi\u00f9 di .\nLe opinioni riguardo all'impatto che le missioni ebbero sugli Amerindi sono divergenti. il dibattito \u00e8 tornato di attualit\u00e0 negli anni ottanta quando Giovanni Paolo II ha beatificato Serra.\nI distretti militari e i presidios.\nQuattro \u00ab presidios \u00bb furono creati strategicamente lungo la costa californiana e servivano a proteggere le missioni e le altre installazioni spagnole. Ciascuno di queste quattro fortezze funzionava come una base operativa per una ragione specifica ed erano organizzate come segue:\nI pueblos.\nParallelamente si svilupparono diverse citt\u00e0. La prima a essere fondata fu San Jos\u00e9 nel 1777. \"El Pueblo de Nuestra Se\u00f1ora la Reina de los Angeles del R\u00edo de Porci\u00fancula\" (odierna Los Angeles) nacque nel 1781 e la terza comunit\u00e0 fu Villa de Branciforte nata nel 1797 (odierna Santa Cruz). Le citt\u00e0 erano dirette da un \"alcalde\" (potere esecutivo e giudiziario) o sindaco, il cui potere era pressoch\u00e9 illimitato nel proprio pueblo, nonostante restasse sotto gli ordini del rappresentatnte militare del governatore, il \"comisionado\". L\"'alcalde\" svolgeva le funzioni di presidente del consiglio della citt\u00e0 o \"ayuntamiento\", composto da \"regidores\", e che svolge gli affari generali del pueblo.\nInfluenze straniere.\nIl capitano britannico James Cook, nel 1778 a met\u00e0 del cammino del suo terzo e ultimo viaggio di esplorazione, navig\u00f2 lungo la costa occidentale dell'America del Nord, mappando il lato della California fino allo Stretto di Bering. La citt\u00e0 di Yerba Buena (oggi conosciuto con il nome di San Francisco) fu fondata dall'esploratore britannico George Vancouver, che aveva fatto parte dell'equipaggio di Cook.\nAnche i Francesi si interessarono alla California. Infatti, nella seconda met\u00e0 del XVIII secolo, i contatti tra i mercanti francesi e l'America del Sud si moltiplicarono e arrivarono presto alla California. Il primo Francese a metterci piede fu Jean-Fran\u00e7ois de Galaup, conte di La P\u00e9rouse, che, nel 1786, condusse un gruppo di scienziati e artisti in un viaggio di esplorazione ordinato da Luigi XVI. Il gruppo fu accolto a Monterey e pot\u00e9 registrare numerose informazioni sul sistema delle missioni californiane, del territorio e dei suoi abitanti. Mercanti e missioni scientifiche francesi arrivarono nei decenni seguenti.\nAll'inizio degli anni 1800, dei mercanti di pellicce dell'impero russo, che si era gi\u00e0 impossessato dell'Alaska, esplorarono brevemente la costa californiana e installarono basi commerciali fino all'odierna Contea di Sonoma. Essi cacciarono lontre per le loro pelli fino alle Channel Islands, poich\u00e9 il numero di foche e di lontre in Alaska cominciava a diminuire fortemente. Una delle loro basi pi\u00f9 note fu Fort Ross, costruita nel 1812, dove arrivarono anche intellettuali e naturalisti dell'Accademia imperiale delle Scienze per studiare la California.\nPoich\u00e9 gli Spagnoli vedevano una concorrenza e una minaccia nell'arrivo dei Russi, fu vietato ogni commercio con essi, anche se il contrabbando non rispett\u00f2 tale principio. Quando il conte Rezanov, un nobile russo che dirigeva una nave commerciale, abbandon\u00f2 il presidio di San Francisco, fu dopo aver domandato la mano di sua figlia al comandante spagnolo, nell'intento di migliorare i negoziati. la morte prematura di Rezanov in Siberia imped\u00ec il matrimonio e i russi non avanzarono pi\u00f9 in seguito: essi abbandonarono il territorio il 1\u00ba gennaio 1842.\nGli sconvolgimenti del XIX secolo.\nNel primo quarto del XIX secolo continu\u00f2 la lenta colonizzazione della costa californiana. Nel 1820 l'influenza spagnola si estendeva da sud a nord, da San Diego al nord della Baia di San Francisco. I coloni si erano impadroniti di fasce costiere larghe da 40 a 80\u00a0km, oltre le quali vivevano circa Amerindi lontano dal potere spagnolo. Nel 1819, la firma della trattato d'Adams-On\u00eds rese il 42\u00ba parallelo la frontiera settentrionale della California, che da allora non \u00e8 pi\u00f9 cambiata. Tuttavia, il XIX secolo \u00e8 stato la cornice di grandi sconvolgimenti nella regione, che hanno elevato questa provincia spagnola poco popolata al rango di Stato americano celebre e popoloso.\nLa California messicana: tra malcontento e lussuria.\nBench\u00e9 fosse una regione situata al di fuori delle frontiere della Nuova Spagna, nel 1821 l\"'Alta California\" divenne uno Stato del Messico. La popolazione di circa 3200 coloni era scarsa, se paragonata a quella degli altri Stati del paese. Questa si concentrava soprattutto sul litorale sud-occidentale, tra Los Angeles e San Diego.\nPoich\u00e9 non erano auto-sufficienti, le missioni non ricevevano pi\u00f9 sostegno dalla guerra d'indipendenza del Messico del 1811, e i convertiti venivano lasciati al proprio destino. Nel 1832, il Messico ordin\u00f2 lo scioglimento delle missioni e la suddivisione delle loro terre, che andarono pi\u00f9 spesso ai coloni che agli Amerindi. La vendita di questi vasti territori, chiamati \"ranchos\", al tempo giudicati inabitabili, interess\u00f2 dei nuovi coloni. Questi possedimenti furono spesso utilizzati per l'allevamento del bestiame da parte dei \"rancheros\", che venivano spesso aiutati dagli Amerindi convertiti dalle missioni. Si form\u00f2 allora un'\u00e9lite tra questi \"rancheros\", che assunse rapidamente importanza in capo alla provincia messicana.\nIn questo periodo l'Alta California era controllata da un governatore scelto tra i dirigenti federali del Messico. la politica messicana era quella di dare autonomia limitata alla provincia. Perci\u00f2 un organo legislativo, chiamato \"disputaci\u00f3n\", si riuniva a Monterey, ma i suoi poteri reali erano molto limitati.\nQuesto stato delle cose era mal visto dai californiani, il cui malcontento apparve attraverso la rivolta del presidio di Monterey del 1831 contro il governatore Jos\u00e9 Maria Echeandia inviato nel 1825. La colonia entr\u00f2 in dissidenza e il nuovo governatore messicano Manuel Victoria inviato in seguito fu respinto da tutti, comprese le grandi famiglie che avevano fino a quel momento sostenuto il regime. Nel novembre 1831, un'insurrezione guidata dai nobili s'impossess\u00f2 provvisoriamente di Los Angeles e San Diego cos\u00ec come la \"rivoluzione\" guidata da Juan Bautista Alvarado nel 1836. Costui prese il controllo della capitale, Monterey, e fece deportare la maggior parte degli ufficiali, mentre proclamava l'indipendenza e la sovranit\u00e0 della California. Tuttavia, non rifiut\u00f2 il posto di governatore offerto dal Messico nel 1837, episodio che pose termine a questo periodo di relativa indipendenza. Nel 1842, Alvarado, odiato dalla popolazione a causa del suo comportamento dispotico, fu destituito e fece del generale Michel Torena il nuovo governatore, che non tard\u00f2 a comportarsi come il proprio predecessore. Nella primavera del 1846, gli abitanti della California del Nord si ribellarono nuovamente e piazzarono Don Jos\u00e9 Castro, di origine Californiana, a capo del paese.\nUna regione ambita dallo straniero.\nIl francese Eug\u00e8ne Duflot de Mofras, dopo aver diretto agli inizi degli anni 1840 un'importante spedizione scientifica in California, pubblic\u00f2 nel 1844 un libro che descriveva la regione. In quest'epoca si indebol\u00ec la dominazione messicana, al punto che il capitano Joseph de Rosamel scrisse Infatti, nel 1846, la popolazione spagnola della regione era di sole persone, concentrate soprattutto nei grandi ranch del sud. Circa 1300 americani e un gruppo misto di circa 500 europei erano sparsi tra Monterey e Sacramento. Inoltre, dall'inizio degli anni 1820, cacciatori e viaggiatori franco-canadesi, tra i quali Louis Pichette e Michel Laframboise, viaggiavano per la Compagnia della Baia di Hudson, percorrendo la regione in cerca di pelli di castoro, lontra e orso. Essi tracciarono la futura pista della California, che termina il proprio percorso a French Camp. In seguito, anche americani e britannici cominciarono a entrare in California per cacciare castori. Utilizzando pista Siskiyou, la vecchia pista commerciale spagnola, e, pi\u00f9 tardi, la pista della California, arrivavano nella provincia e vi si trasferivano spesso senza l'approvazione delle autorit\u00e0 messicane o a loro insaputa. Nel 1841, il generale Vallejo scrisse al governatore Avarado che non vi erano dubbi circa la volont\u00e0 della Francia di conquistare la California. I problemi del governo francese impedivano tuttavia di esaudire tale volont\u00e0.\nIn un periodo di disaccordo con i Messicani, il francofilo John Sutter minacci\u00f2 di far innalzare la bandiera francese sulla California, ed egli stesso, insieme alla sua colonia \"New Helvetia\", si mise sotto la protezione francese. Nel 1845 il vice-console francese della California, Louis Gasquet, consigli\u00f2 vivamente al governo francese d'inviare forze navali. Mentre le truppe americane occupavano Monterey, egli cre\u00f2 un incidente diplomatico rifiutando di riconoscere il nuovo governo. Durante i 51 giorni dei suoi arresti domiciliari, continu\u00f2 a sperare che la Francia intervenisse, ma ci\u00f2 non avvenne. Infine, furono gli Stati Uniti a procedere alla conquista della California.\nLa conquista americana del 1846.\nQuando la guerra messicano-statunitense fu dichiarata, il 13 maggio 1846, la notizia non arriv\u00f2 in California che due mesi pi\u00f9 tardi (met\u00e0 luglio del 1846). Il console americano di Monterey, Thomas O. Larkin, dopo aver sentito le notizie della dichiarazione di guerra, tent\u00f2 di salvaguardare la pace tra gli Americani e la piccola guarnigione messicana comandata da Jos\u00e9 Castro. L'esploratore, soldato e cartografo americano John Charles Fr\u00e9mont stava arrivando in California nel dicembre 1845 con una sessantina di uomini ben armati, e si diresse verso l'Oregon quando fu raggiunto dalla notizia dell'imminenza della guerra contro il Messico. Avendo sentito indiscrezioni secondo le quali le autorit\u00e0 messicane volevano arrestare tutti gli americani, 30 coloni si rivoltarono e s'impossessarono della guarnigione di Sonoma e issarono la \"Bear Flag\" della Repubblica della California il 15 giugno 1846. Il 23 giugno Fr\u00e9mont arriv\u00f2 con le sue truppe e assunse il comando delle due forze.\nIl Commodoro John Drake Sloat ordin\u00f2 a quel momento alle sue forze navali di occupare Yerba Buena (San Francisco) il 7 luglio 1846 e di installarvici un drappello americano. Il 15 Sloat cedette il comando a Robert Field Stockton, capo pi\u00f9 aggressivo. Il 19 luglio la guerra fu ufficialmente dichiarata e le forze americane presero rapidamente il controllo della California in pochi giorni.\nIl governatore messicano fugg\u00ec da Los Angeles e quando le forze di Stockton entrarono in citt\u00e0, il 13 agosto 1846, la conquista della California sembrava completata senza esser costata molte vite. Stockton, tuttavia, lasci\u00f2 troppi pochi uomini nella citt\u00e0, e i californiani, di propria iniziativa e senza l'aiuto del Messico, forzarono la guarnigione a ritirarsi alla fine del mese di settembre. I rinforzi inviati da Stockton furono respinti durante una piccola battaglia a San Pedro.\nInfine le forze di Stockton e del generale Stephen Watts Kearny entrarono a Los Angeles senza resistenza il 10 gennaio 1847. Tre giorni pi\u00f9 tardi, la Capitolazione di Cahuenga mise fine alla rivolta californiana.\nAttraverso il Trattato di Guadalupe Hidalgo, firmato il 2 febbraio 1848, i messicani dovettero cedere agli Stati Uniti un vasto territorio (designato come Cessione messicana) di cui faceva parte anche la California.\nLa corsa all'oro.\n A circa 64\u00a0km a est di Sacramento tra le montagne vicino alla citt\u00e0 di Coloma: fu l'inizio della corsa all'oro. John Sutter era uno dei coloni con doppia nazionalit\u00e0 tedesca e svizzera, che aveva colonizzato la regione del fiume Sacramento e di Sutter Creek. Il suo falegname James W. Marshall, fu colui che scopr\u00ec l'oro il 24 gennaio 1848. Nonostante Sutter non volesse che la notizia si diffondesse, voci cominciarono a circolare rapidamente, e furono confermate in marzo dal mercante e venditore di giornali Samuel Brannan, a San Francisco. Il 19 agosto 1848, il \"New York Herald\" fu il primo giornale della costa orientale a confermare la notizia. Il 5 dicembre dello stesso anno, fu il Presidente degli Stati Uniti d'America in persona, James Polk ad annunciarlo davanti al congresso.\nNumerosi emigranti affluirono allora in California, soprattutto dal resto degli Stati Uniti, ma anche degli Europei (Francesi, Britannici, Italiani e Tedeschi) che arrivarono verso la fine dell'anno, dopo la primavera dei popoli. Si stima che nel 1849 arrivarono circa persone, alle quali sarebbe stato dato il nome di \"Forty-Niners\". I minatori francesi furono soprannominati i \"keskydees\" dagli anglofoni, poich\u00e9 la maggior parte di essi, credendo di poter ritornare rapidamente a casa, non impararono l'inglese ed erano spesso accompagnati da interpreti ai quali domandavano in continuazione: \u00ab Qu'est-ce qu'il dit? \u00bb (lett: \u00ab Che cosa dice? \u00bb). nel 1848 e 1849, 76 tonnellate d'oro furono estratte in California\nLa maggior parte arrivarono nella regione sia dopo un lungo e faticoso viaggio terrestre (attraverso il sentiero California Trail), sia al termine di una crociera che effettuava il giro completo del continente e passava per Capo Horn (circa km). Si stima che il numero di persone arrivate sia stato di circa , rendendola la pi\u00f9 grande migrazione di massa della storia americana. Essa ha condotto alla California una popolazione importante mentre era prima impossibile fare della regione uno Stato degli Stati Uniti, a causa dell'esiguo numero di abitanti.\nI mercanti che rifornivano i minatori si stabilirono nelle citt\u00e0, tra cui Sacramento, San Francisco e molte che comparvero per l'occasione, situate lungo quella che oggi \u00e8 la \"State Highway 49\". Dopo un breve periodo durante il quale San Francisco sembr\u00f2 essere poco pi\u00f9 che una citt\u00e0 fantasma, mentre tutti i minatori immigrati si trovavano nelle regioni del nord, questa cominci\u00f2 rapidamente il proprio sviluppo accogliendo i banchieri che finanziavano la ricerca aurifera. Tra il 1848 e il 1850, la sua popolazione pass\u00f2 da a abitanti permanenti. Stockton e Sacramento, nel frattempo, si svilupparono in maniera simile.\nSi considera che la fine della Corsa all'oro ebbe luogo nel 1858 e che solamente una percentuale compresa tra il 10% e il 20% delle riserve aurifere californiane siano state sfruttate durante quel periodo. La corsa fece aumentare la pressione che pesava gi\u00e0 sui Nativi Americani: i minatori forzarono trib\u00f9 intere ad abbandonare le terre ricche d'oro o li arruolarono per scavare. Alcuni villaggi furono anche attaccati dall'esercito e da milizie volontarie. Numerosi gruppi risposero agli assalti: i Miwok e gli Yokut della Sierra Nevada e della Valle di San Joaquin condussero assalti contro i proprietari di colonie nel 1850 e 1851. Questa guerra, chiamata \"guerra di Mariposa\", fin\u00ec nondimeno per rallentare e per estinguersi nel 1860, mentre la malattia, la carestia e la violenza avevano ridotto la popolazione dei Nativi Americani a circa persone. Numerose trib\u00f9 sparirono, per esempio quella degli Yana, di cui l'ultimo rappresentante, Ishi, sarebbe morto nel 1916.\nGli inizi difficili del nuovo stato.\nPrima che la California fosse ufficialmente ammessa nell'Unione, occupava una posizione ambigua in campo politico. Si era autoeletta repubblica libera, quando in realt\u00e0 era stata controllata da un governatore in tutto questo periodo. A dire la verit\u00e0, non era n\u00e9 una repubblica, n\u00e9 un distretto militare e neanche un territorio federale. Bennett Riley, l'ultimo governatore militare, organizz\u00f2 una convenzione costituzionale nel 1849 a Monterey. I 48 delegati erano per lo pi\u00f9 coloni arrivati prima del 1846, di cui 8 erano i cosiddetti \"Californios\". La Convenzione decise all'unanimit\u00e0 di abolire la schiavit\u00f9, mise a punto un governo temporaneo allo scopo di guidare la regione per dieci mesi e redasse la prima Costituzione della California. Finalmente, il 9 settembre 1850, la California raggiunse gli Stati Uniti in qualit\u00e0 di Stato libero, grazie al Compromesso del 1850, solo due anni dopo la fine della guerra contro il Messico. L'unit\u00e0 dello Stato era comunque lontana: nelle regioni poco popolate della California del Sud alcuni abitanti volevano essere separati dalla California del Nord. Di conseguenza, regn\u00f2 nello Stato una forma di instabilit\u00e0 fino all'inizio del 1860. In effetti, l'enorme aumento della popolazione complic\u00f2 innanzitutto l'amministrazione; inoltre costrinse a una scelta troppo rapida per una capitale, ossia dove stabilire il governo, cosa che port\u00f2 a numerosi spostamenti successivi.\nScelta di una capitale e organizzazione dello Stato.\nSan Jos\u00e9 fu la prima citt\u00e0 a esser scelta come capitale: se essa rappresentava un simbolo essendo stata la prima citt\u00e0 fondata in California, tuttavia essa non possedeva le infrastrutture necessarie per divenire una vera capitale e il malcontento crebbe quando l'accesso alla citt\u00e0 divenne difficile in inverno a causa del cattivo stato delle strade. Un anziano generale e Senatore dello Stato, Mariano Guadalupe Vallejo, offr\u00ec delle terre situate nel luogo della futura citt\u00e0 di Vallejo per farne la nuova capitale. La Legislatura vi si riun\u00ec per una settimana nel 1852, poi per un mese nel 1853, ma la stessa situazione si ripet\u00e9: il luogo non poteva accogliere il governo. La capitale fu dunque molto in fretta spostata nei pressi della piccola citt\u00e0 di Benicia, in prossimit\u00e0 della Baia di San Francisco, dove fu costruito un Campidoglio in stile americano antico. Nonostante fosse situata in una posizione strategica tra il territorio della corsa all'oro e San Francisco, porto principale della regione, la localit\u00e0 era considerata inadatta per future espansioni. La capitale fu conseguentemente spostata di nuovo, questa volta nelle terre pi\u00f9 interne, a Sacramento, localit\u00e0 dove \u00e8 ancora oggi situata: vi si costru\u00ec, a partire dal 1860, un Campidoglio neoclassico, ambizioso per il giovane stato ancora poco popolato; questo simbolo di potere accolse la Legislatura dello Stato di California e l'ufficio del Governatore della California.\nLa California si dot\u00f2 rapidamente di istituzioni e si organizz\u00f2 politicamente e amministrativamente. Il 4 gennaio 1850, il comitato costituzionale di California raccomand\u00f2 la creazione di 18 contee: Benicia, Butte, Fremont, Contea di Los Angeles, Mariposa, Monterey, Mount Diablo, Oro, Redding, Sacramento, San Diego, San Francisco, San Joaquin, San Jose, San Luis Obispo, Santa Barbara, Sonoma, e Sutter. Le contee furono in seguito modificate a riprese multiple, fino ad arrivare alle 58 contee attuali. Come divisioni territoriali con poteri a livello locale, esse permisero una migliore gestione del territorio. Lo Stato istitu\u00ec un sistema scolastico, fondando un primo istituto di formazione a San Francisco nel 1862, un secondo a San Jos\u00e9 nel 1870 e fondando parallelamente l'Universit\u00e0 della California nel 1868.\nComitati di vigilanza e sentimenti anti-immigrazione.\nInoltre, per quanto riguarda la legge e l'ordine, l'anarchia sembrava avere la meglio sullo Stato. Nel 1851 e nel 1856 si assistette all'ascesa al potere dei cosiddetti \"Committees of Vigilance\", gruppi che approfittando dell'assenza di autorit\u00e0 - in particolare della debolezza o della totale assenza delle forze di polizia - e dell'instabilit\u00e0 del governo imponevano la propria legge. Questi comitati, che sostenevano che il governo fosse minato dalla corruzione, decidevano di farsi giustizia da soli punendo i criminali, ma cercavano ugualmente spesso di espellere gli immigrati, soprattutto Irlandesi, che subirono numerosi linciaggi. Sebbene questi comitati, molto attivi a San Francisco, sparirono subito dopo il 1856 con la stabilizzazione dello Stato, i sentimenti anti-immigrazione e la discriminazione resistettero ancora per molto tempo.\nUna legge votata dal Congresso federale nel 1851 pose fine a un'altra situazione delicata: numerosi immigrati si erano stabiliti nei \"ranchos\", contro il volere dei loro ricchi proprietari. La legge aveva come scopo quello di verificare la validit\u00e0 dei titoli terrieri dei \"rancheros\", dopodich\u00e9 gli occupanti potevano essere cacciati via legalmente. Tuttavia, il processo durava mediamente 17 anni e nessuna propriet\u00e0 veniva riconosciuta, cosa che fece perdere alla maggior parte dei rancheros una grande fetta dei propri guadagni. Questa antica \u00e9lite messicana, alla quale era stato giurato dopo la conquista americana di non sottrarre le terre, perdette cos\u00ec il predominio sulla California a beneficio degli immigrati e dei loro discendenti.\nLa California durante la guerra di secessione.\nSoltanto una decina d'anni dopo la sua formazione, lo Stato dovette confrontarsi con la guerra di secessione, che divideva il resto degli Stati Uniti. Il ruolo della California in questo conflitto \u00e8 uno dei campi meno documentati della storia degli Stati Uniti e della California. Ci\u00f2 che diamo per certo \u00e8 che ha avuto un ruolo marginale nel conflitto e che somigliava a quell'epoca a una sorta di microcosmo in confronto alla totalit\u00e0 del paese, poich\u00e9 rappresentava sia il Nord sia il Sud. La California, infatti, \u00e8 stata innanzitutto colonizzata dagli agricoltori del Sud e del Mid-West, che sostenevano un governo decentrato e l'estensione dei diritti accordati allo Stato. Tuttavia, una minoranza di capitalisti venuti dal nord-est occupava un ruolo di grande importanza nella politica e nelle finanze dello Stato. Dopo la secessione del territorio dell'Arizona e il suo ingresso nella Confederazione, sembra che anche la California del sud si apprestasse a fare la secessione, cosa che per\u00f2 non si \u00e8 verificata.\nIn totale, 88 battaglie di diversa importanza si sono svolte in California, la maggior parte con lo scopo di prelevare dell'oro per la Confederazione. La California forn\u00ec all'Unione circa soldati volontari, di cui pochi furono impiegati nei conflitti maggiori della Guerra di secessione, ma contribu\u00ec tanto quanto gli altri Stati alle spese della guerra.\nL'accelerazione dello sviluppo e i problemi connessi.\nDopo la fine della guerra nel 1865, la California continu\u00f2 a svilupparsi. I piccoli lavoratori indipendenti vennero largamente sostituiti dalle grandi corporazioni delle miniere. Numerosi lavoratori vennero rimandati perch\u00e9 al loro posto venivano reclutati dalle compagnie molti immigrati cinesi: i \u00ab coolies \u00bb, che hanno realizzato gran parte dei lavori sulle ferrovie. Nel 1859, circa cinesi si sono stabiliti in California; nel 1880, erano 75135. Gli operai disoccupati di origine americana si ribellavano quando perdono il loro impiego, mentre i cinesi manifestavano il proprio malcontento nei confronti del cattivo trattamento che erano costretti a subire, sia da parte dei loro datori di lavoro, sia da parte degli altri californiani. Dal 1850 al 1900, il sentimento anti-immigrazione diede origine a numerose leggi che sono rimaste in vigore fino alla met\u00e0 del XX secolo. Cos\u00ec, nel 1868, il trattato di Burlingame limitava l'immigrazione cinese. Ma l'episodio pi\u00f9 significativo di quest'epoca fu probabilmente la redazione e la ratifica di una nuova costituzione dello Stato nel 1879. Lobby come il Workingmen's Party di Deanis Kearney furono gli iniziatori dell'articolo XIX, sezione 4, che attribuiva a tutte le citt\u00e0 californiane e alle contee il potere di espellere i cinesi o perlomeno di limitare i luoghi in cui potevano risiedere. Questo articolo votato nel 1882 persister\u00e0 fino al 1952 e porter\u00e0 all'\"Atto di Esclusione dei Cinesi\" del 1882. La California fece anche approvare delle leggi che impedivano agli stranieri, in particolar modo agli Asiatici, di ottenere un titolo terriero, in linea con l'\"Alien Land Act\" del 1913.\nLa rivoluzione ferroviaria.\nPrima dell'arrivo della ferrovia, la California era isolata rispetto agli altri stati, nonostante i tentativi del Pony Express, dall'impatto minimo, e l'introduzione di carovane di cammelli che attraversavano i deserti del sud-ovest. Dopo la guerra di Secessione, la costruzione della prima ferrovia transcontinentale nel 1869 contribu\u00ec enormemente al rapido sviluppo dello Stato. I direttori delle compagnie si arricchirono velocemente e costituirono una nuova \u00e9lite che partecip\u00f2 attivamente alla vita californiana. I principali, soprannominati \u00ab Big Four \u00bb, furono Charles Crocker, Leland Stanford, Mark Hopkins e Collis Huntington. L'agricoltura si svilupp\u00f2: dal 1870 al 1880, la California era al primo posto degli Stati produttori di grano. Tutte le altre industrie, tra cui il turismo, approfittarono dell'arrivo dei treni e dell'apertura del canale di Panama che avvicinava la California all'Europa, anche se la fine dei lavori fu seguita da un periodo di depressione. Le linee si moltiplicarono all'interno dello Stato, soprattutto per collegare le grandi citt\u00e0 e le periferie, nel quadro di un'urbanizzazione che tendeva gi\u00e0 fortemente ad aprirsi: la \"Pacific Electric Railway\", per esempio, collegava Los Angeles alla sua periferia; fondata nel 1892, la \"San Diego Electric Railway\" era il suo equivalente per l'agglomerato di San Diego.\nMonopolio delle compagnie ferroviarie e conflitti d'interesse.\nTuttavia, questo sviluppo sub\u00ec molte critiche: alla fine del secolo, molti californiani ritenevano che i \"Big Four\" fossero divenuti troppo ricchi e potenti e che corrompessero il governo. Numerose caricature rappresentavano le grandi compagnie ferroviarie con le sembianze di piovre che controllavano tutta l'economia e le ricchezze della California. Nel suo romanzo \"The Octopus: A Story of California\", Frank Norris descriveva l'asservimento economico che impongono le compagnie - i cui dirigenti erano designati con il termine di \u00ab mostri \u00bb - agli agricoltori dello Stato, e criticava ferocemente le pratiche monopolistiche della \"Southern Pacific\". In effetti, apparivano spesso dei problemi tra le ditte e gli abitanti, soprattutto per quanto riguarda la propriet\u00e0 delle terre attraversate dalle linee, che portavano addirittura a persecuzioni giudiziarie, che si concludevano molto spesso a favore delle compagnie. Il romanzo di Norris si ispirava al tragico avvenimento che segu\u00ec uno di questi processi, l'11 maggio 1880, noto sotto il nome di \u00ab Mussel Slough Tragedy \u00bb, che caus\u00f2 la morte di sei persone all'uscita di uno scontro armato tra coloni, alcuni impiegati delle ferrovie e alcune forze dell'ordine che avevano ricevuto l'ordine di espellere i primi.\nAltra circostanza mal percepita dalla popolazione era il fatto che i direttori delle grandi compagnie avessero un'influenza politica notevole: Leland Stanford, per esempio, venne eletto nel dicembre del 1861 al posto di governatore dello Stato. Alcuni uomini politici e una parte dei californiani protestarono contro questo genere di pratiche: all'inizio del XX secolo, Hiram Johnson, un progressista, divenne il leader di questo movimento; una volta eletto governatore dal 1911 al 1917, mise in atto delle riforme e delle misure per lottare contro di esse. Giornalisti come William Randolph Hearst prendevano come bersaglio preferito la \"Southern Pacific\" durante i decenni successivi. Altro fatto rilevante, le \"frog wars\": questi conflitti erano causati dall'incrocio di due linee guidate da due compagnie differenti, talvolta organizzato di proposito da una compagnia per ritardare la costruzione di una ferrovia da parte della sua avversaria. Possiamo citare l'esempio della \"Southern Pacific\", che bloccava la progressione a ovest del cantiere della \"Sante Fe\" fino al settembre del 1882, finch\u00e9 un gruppo di cittadini infuriati costrinse la direzione ad abbandonare questo metodo. Cos\u00ec, le ferrovie hanno avuto un ruolo ambiguo nella storia dello Stato: hanno contribuito al suo sviluppo, alla sua ricchezza e hanno aumentato il numero della popolazione, ma d'altra parte sono state al centro di affari di corruzione e di conflitti imbarazzanti.\nXX secolo: tra grandi successi e problemi gravosi.\nL'avvenimento maggiore di inizio secolo fu il terremoto di San Francisco, che, nel 1906 distrusse gran parte della citt\u00e0 e provoc\u00f2 la morte di 452 persone. La catastrofe ebbe un grande impatto sulla popolazione della citt\u00e0, ma anche su tutti i californiani, poich\u00e9 le ricerche hanno mostrato che la faglia responsabile del sisma, la faglia di Sant'Andrea, passa anche vicino a Los Angeles. Questa scoperta ha avuto un forte impatto sull'atteggiamento della popolazione californiana: dopo le distruzioni del sisma del 1906, i californiani attendono un nuovo sisma di tale vigore: \"The Big One\".\nSuccessi tecnologici e danni collaterali.\nNel 1900, la California calcolava circa abitanti; nel 1965, divenne lo Stato pi\u00f9 popolato del paese. Diversi fattori permettono di spiegare il successo demografico, economico e culturale, che segn\u00f2 la prima met\u00e0 del secolo. Dal 1920, si scoprirono fonti di petrolio nello Stato, inizialmente nei pressi del Newhall, nel nord della contea di Los Angeles. Pi\u00f9 tardi, se ne trovarono anche nella bassa Los Angeles e in altre regioni della California: rapidamente divent\u00f2 l'industria pi\u00f9 redditizia della California del Sud e attir\u00f2 nuovi immigrati. I primi decenni del ventesimo secolo videro nascere anche le prime compagnie cinematografiche. Tra queste, la MGM, l'Universal e la Warner Brothers acquistarono terreni a Hollywood; questo piccolo quartiere di periferia di Los Angeles noto con il nome di Hollywoodland, diventer\u00e0 pian piano il fulcro dell'industria cinematografica americana.\nL'inizio del ventesimo secolo fu segnato anche da svariati successi tecnologici, tra cui la costruzione dell'acquedotto di Los Angeles, che prelevava l'acqua dall'Owens River e attraversava la California da est al deserto del Mojave all'Antelope Valley fino a portare l'acqua a Los Angeles, situata a sud. Opera di William Mulholland, viene tutt'oggi utilizzato. La sua storia \u00e8 stata tuttavia movimentata: gli agricoltori della valle dell'Owens, che non approvavano il progetto perch\u00e9 avrebbe modificato il corso delle acque che utilizzavano per l'irrigazione, decisero di opporvisi, i pi\u00f9 manifestando, ma altri anche utilizzando la forza: alcune parti dell'acquedotto furono fatte saltare in aria pi\u00f9 volte con la dinamite, nel corso di alcuni avvenimenti raggruppati sotto il nome di \"California Water Wars\". Nonostante ci\u00f2, la costruzione and\u00f2 avanti; una volta terminata, dopo sei anni di lavoro, la valle dell'Owens, divenuta arida, non era pi\u00f9 coltivabile. Inoltre, l'acquedotto Hetch Hetchy, che utilizza le acque del Tuolumne, edificato da O'Shaughnessy per servire San Francisco e la sua regione, e la costruzione di uno sbarramento, causarono l'inondazione della valle di Hetch Hetchy. In entrambi i casi, i lavori furono segnati da molte perdite di vite umane, da conflitti d'interesse, da questioni politico-finanziarie. Questi due giganteschi progetti rappresentano il successo ma anche i problemi che la California incontrer\u00e0 lungo tutto il secolo e porranno il problema di conciliare le infrastrutture e gli sviluppi massicci necessari per l'afflusso di popolazione con la tutela dell'ambiente.\nL'emergere della potenza californiana.\nAltro avvenimento importante che segn\u00f2 l'inizio del XX secolo fu il successo di una serie di uomini politici che, esaminando le differenze tra la legge spagnola e la \u00ab common law \u00bb anglosassone, riuscirono a ottenere per s\u00e9 e per i propri clienti gli antichi territori spagnoli. Una conquista famosa fu quella della citt\u00e0 di Anaheim, spartita e venduta ad alcuni tedeschi e a degli agricoltori americani. Numerosi altri terreni di questo genere furono protetti dai proprietari per un po' di tempo, come l\"'Irvine Ranch\" nella contea di Orange.\nLa Grande depressione colp\u00ec la California negli anni trenta. Il libro di John Steinbeck, \"Furore\", descrive questa epoca, continuamente segnata, come alla fine del diciannovesimo secolo, dalla xenofobia e dal nativismo di una parte della popolazione, che influenzava il governo per rispedire centinaia di migliaia di messicani oltre la frontiera, responsabili secondo loro della crisi economica. Misure simili colpirono gli immigrati provenienti dalle Filippine. Allo stesso tempo la disoccupazione, nel 1931, colp\u00ec pi\u00f9 di persone, di cui met\u00e0 nella sola Los Angeles; mentre la crisi favor\u00ec il declino dell'agricoltura, in particolar modo nella coltivazione degli agrumi. La crescita in California cominci\u00f2 in seguito ad aumentare progressivamente, pi\u00f9 velocemente che nel resto del paese, soprattutto grazie all'agricoltura (nel 1941, la regione produceva il 90% di vino e uva, e veniva considerata il granaio dell'ovest americano) e alla nascita di industrie di difesa. Con il suo clima mediterraneo, la sua terra poco costosa e la sua grande variet\u00e0 di paesaggi, attirava moltissimi americani, in particolar modo quelli del Midwest, ma il turismo all'interno dello Stato era ancora molto importante. Il turismo offriva un'occupazione, a met\u00e0 del decennio, a circa persone; pi\u00f9 di un milione di turisti scoprono la California proprio in questi anni, a cavallo tra maggio e ottobre.\nLa Lincoln Highway, la prima strada transcontinentale d'America costruita per i veicoli a motore, terminata nel 1913, fu un fattore chiave dello sviluppo dell'industria e del turismo nello Stato: infatti, collegava New York a San Francisco; effetti simili seguirono la creazione della Route 66 nel 1926: nel 1940, l'automobile era diventata una componente essenziale e un vero e proprio simbolo della California; Los Angeles, dotandosi di semafori e costruendo molte delle prime autostrade, divenne lo Stato pioniere in questo campo e prefigur\u00f2 l'importanza che acquister\u00e0 lo sviluppo dell'automobile, non soltanto nello Stato, ma in tutto il paese.\nAll'inizio degli anni trenta il settore dello show-business aveva esteso il suo dominio sulla radio e, a met\u00e0 del secolo, la California del sud era diventata uno dei fulcri della produzione televisiva: accoglieva numerosi canali e reti come la NBC e la CBS. Contemporaneamente si stava sviluppando l'industria del cinema: molti western dell'epoca venivano girati nella valle dell'Owens, a est della Sierra Nevada. I film che si svolgevano nel deserto venivano invece girati nella valle della Morte e nel deserto del Mojave; i film sui pirati a Carmel; e quelli ambientati in inverno venivano girati nelle montagne di San Bernardino, oppure negli studi. Dopo la dichiarazione del Terzo Reich, numerosi artisti e intellettuali tedeschi si diressero a Hollywood; tra il 1933 e il 1941, tra le persone che abbandonarono l'Austria e la Germania per gli Stati Uniti, pi\u00f9 di si diressero in California, e soprattutto a Los Angeles.\nLa California durante la seconda guerra mondiale.\nL'attacco di Pearl Harbor segn\u00f2 cos\u00ec profondamente i californiani che i giornali mantennero anche nei giorni successivi un sentimento di timore dovuto alla vicinanza con le isole Hawaii. La minaccia venne poi resa concreta da diversi attacchi dei sottomarini giapponesi che, nonostante la loro relativa inefficacia (come evidente nel naufragio del \"Montebello\"), contribuirono a instaurare un vero e proprio clima di terrore, che rafforz\u00f2 l'allarme di attacco aereo, come per esempio quello del 25 febbraio 1942. L'entrata in guerra fu brutale; i cambiamenti che l'accompagnarono furono di una rapidit\u00e0 che sorprese la stessa popolazione: in appena sette mesi apparve a Sausalito il cantiere navale di Marinship. Molti californiani si offrirono volontari per partecipare a dei programmi civili di difesa. Allo stesso tempo, alimentato da alcune voci, aument\u00f2 il sospetto di incontro con i Giapponesi, anche per quanto riguardava le comunit\u00e0 ben integrate; tale sospetto si ingrand\u00ec sempre di pi\u00f9 finch\u00e9, il 1\u00ba marzo 1942, secondo la proclamazione del generale DeWitt, venne stabilito di assegnare alle autorit\u00e0 il potere di arrestare sistematicamente i Giapponesi, inclusi i Giapponesi naturalizzati Americani, e di rinchiuderli nei campi di detenzione come quelli del Manzanar e di Terminal Island, allo scopo di garantire la sicurezza dello Stato. Si sarebbe dovuto attendere la fine del conflitto affinch\u00e9 questi prigionieri, il cui numero superava le persone nel paese, fossero liberati, secondo l'ordine del presidente Harry Truman.\nDurante la Seconda guerra mondiale lo Stato cominci\u00f2 a far notare la propria importanza all'interno del conflitto: vennero stabilite in California (soprattutto al sud) numerose basi di addestramento, tra cui l'industria aeronautica, che contava lavoratori distribuiti in fabbriche come la Douglas Aircraft Company o la Lockheed, era la prima del paese.\nSan Diego, Long Beach e la baia di San Francisco, chi divenne nel 1943 il centro di comando e il porto principale d'imbarco e rifornimento della costa del Pacifico, accoglievano la maggior parte dei cantieri navali del paese. Le \"Liberty ship\" e le \"Victory ship\" venivano prodotte in massa e anche molto rapidamente (una Liberty ship \u00e8 stata anche costruita in cinque giorni), nei cantieri di Richmond facenti parte dei \"Kaiser Shipyards\": imbarcazioni in totale, uno sforzo mai eguagliato nella storia;\nla popolazione della citt\u00e0 pass\u00f2 da a pi\u00f9 di abitanti, dei quali la maggior parte erano impiegati dai cantieri navali; in tutto, tra il 1940 e il 1945 persone si trasferirono nella baia di San Francisco. Questi massicci arrivi necessitavano di uno sforzo importante da parte delle agenzie federali: per la sola regione di Oakland, fecero costruire pi\u00f9 di alloggi pubblici destinati ad accogliere circa lavoratori con le loro famiglie. La necessit\u00e0 di manodopera fece in modo che le donne e le persone di colore potessero accedere a dei mestieri che gli erano stati fino a quel momento rifiutati. Attirati dagli alti salari e pensando che la California fosse al riparo dal razzismo, numerose popolazioni di colore raggiunsero lo Stato, soprattutto a partire dal 1942: da nel 1940, la popolazione di colore pass\u00f2 a nel 1950, che si trasferirono soprattutto nelle zone urbane come Watts, Los Angeles e Richmond vicino a San Francisco; per la maggior parte di loro il tenore di vita aument\u00f2, ma molti restarono oggetto di pregiudizi razziali che causarono un sentimento di frustrazione: nel 1941, i lavoratori di colore non venivano accettati nelle fabbriche, oppure erano relegati ai lavori meno qualificati; la situazione ebbe tuttavia un'evoluzione a partire dall'anno seguente, anche se le difficolt\u00e0 persistevano, per esempio sotto il profilo abitativo.\nDurante la guerra, il settore della fabbricazione ha visto la sua economia pi\u00f9 che raddoppiare e i guadagni personali almeno triplicare. L'esercito era onnipresente nello Stato; i vasti deserti e le terre aride del Sud furono utilizzati per l'addestramento di pi\u00f9 di di uomini. San Francisco era considerata come la migliore citt\u00e0 della costa dove passare il periodo di licenza e numerosi soldati si ripromisero di andare a vivere in California una volta terminato il conflitto.\nL'epoca del baby boom.\nDopo la guerra, l'industria immobiliare sostitu\u00ec quelle petrolifere e quelle agricole in qualit\u00e0 di campo in maggiore attivit\u00e0 nella California del sud. Lo Stato si modernizz\u00f2 e la sua economia si svilupp\u00f2: a Los Angeles, venne terminata nel 1953 la prima autostrada dell'intero ovest americano, la 110 Freeway, mentre nel 1955, a Anaheim apr\u00ec i battenti Disneyland. Tuttavia si trattava anche di un periodo di tensione: nel 1965 esplosero dei movimenti razzisti a Watts, nel quartiere di Los Angeles chiamato South Central; furono uccise 34 persone e pi\u00f9 di un migliaio rimasero ferite.\nLa popolazione californiana aument\u00f2 rapidamente, fino a raggiungere i di abitanti nel 1970, finch\u00e9 la nuova generazione esplose nel \"baby boom\". Alla fine degli anni sessanta, la popolazione si opponeva alla guerra del Vietnam con numerosi scioperi e manifestazioni, in particolar modo nel famoso campus di Berkeley dell'Universit\u00e0 della California, dove, il 15 maggio 1969, uno scontro che si svolse tra gli impiegati della California Highway Patrol e dei manifestanti nelle vicinanze del People's Park provoc\u00f2 una vittima e centinaia di feriti. Erano in molti a presagire una vera e propria rivoluzione, ma il governo federale promise l'abbandono della guerra, cosa che si verific\u00f2 nel 1974.\nLa California rappresentava in questo periodo l'immagine di uno Stato dove la vita era facile e il clima paradisiaco. Le canzoni pi\u00f9 popolari dell'epoca avevano titoli com \"California Dreamin\", \"If You're Going to San Francisco\", \"Do You Know the Way to San Jos\u00e9\" e \"Hotel California\", mentre sbocciava la cultura del surf. La California assistette anche alla nascita del movimento hippie. Nel 1967 questa tendenza raggiunse il suo parossismo: era la \"Summer of Love\" nel quartiere di Haight-Ashbury a San Francisco.\nNella stessa epoca, il \u00ab \"Golden State \"\u00bb assistette a un'espansione commerciale e industriale senza precedenti. L'adozione di un \"Master Plan for Higher Education\" nel 1960 permise lo sviluppo di un sistema di educazione pubblica molto efficace grazie all'Universit\u00e0 della California. Con questa creazione, la California attir\u00f2 gli investitori, in particolar modo nei settori legati all'alta tecnologia.\nNegli anni cinquanta, le compagnie di alta tecnologia della California del nord cominciano a intraprendere una crescita spettacolare. I prodotti principali erano personal computer, videogiochi e sistemi di rete. La maggior parte di queste compagnie si stabil\u00ec nella Silicon Valley, situata nella valle di Santa Clarita, a sud della baia di San Francisco. Verso la fine del secolo, tuttavia, gli esperti ritengono che ci fossero molte pi\u00f9 persone ad abbandonare la valle per l'India piuttosto che persone che vi si recassero.\nPrima degli anni sessanta, il sistema legale della California era celebre per la sua indole incoerente, repressiva e arretrata nelle sue leggi, e per i suoi decorsi di giustizia caotici e disorganizzati. Durante questo decennio, sotto la guida del capo di giustizia Roger J. Traynor, la California divenne liberale e progressista, e la Corte suprema dello Stato, una delle pi\u00f9 prestigiose del paese. Era nota per le sue numerose innovazioni, in particolar modo nel campo del diritto di famiglia. Tutti questi elementi fecero in modo che la California fosse riconosciuta nel 1980 come l'ottava economia pi\u00f9 florida del mondo.\nVittima del proprio successo.\nFurono necessari milioni di lavoratori per garantire tutti questi numerosi progressi e per non rischiare che il vertiginoso aumento della popolazione causasse dei problemi, come la distribuzione urbana, il traffico automobilistico, l'inquinamento e la criminalit\u00e0.\nI governi delle citt\u00e0 e delle contee avevano l'obbligo di limitare la costruzione al di l\u00e0 di certi confini, cosa che riduceva la grandezza degli spazi adibiti all'edificazione di case o altro. Vennero creati a pi\u00f9 riprese degli \"Open Space Districts\" in modo da preservare i territori allo stato naturale. Ad esempio, nella regione della baia di San Francisco, gli spazi che non si sviluppavano in modo permanente permisero la creazione di grandi parchi naturali.\nL'inquinamento e lo smog che si svilupparono rapidamente a partire dai primi anni settanta furono un altro dei problemi difficili da gestire. Le scuole vennero chiuse nelle aree urbane in occasione di uno \"smog day\", ossia un giorno in cui l'inquinamento era tale che perfino uscire di casa risultava pericoloso per la salute, a causa del livello di ozono presente nell'aria. Comprendendo la necessit\u00e0 di bloccare l'inquinamento, la popolazione fu pronta a cambiare le proprie abitudini. Durante i trent'anni successivi, lo Stato mise in atto una norma tra le pi\u00f9 restrittive degli Stati Uniti per quanto riguarda l'inquinamento e lo smog e favor\u00ec le strategie anti-inquinamento nelle varie industrie, tra cui quella automobilistica. Il risultato fu un calo significativo dello smog, nonostante fosse ancora presente in diversi periodi dell'anno e in diverse regioni.\nSebbene l'inquinamento dell'aria fosse stato ridotto grazie alle nuove norme, i problemi associati alla salute continuarono ad aumentare. La maggior parte dei californiani che risiedevano nei grandi centri urbani svilupparono allergie respiratorie e l'asma era molto diffusa. L'inquinamento dell'acqua cominci\u00f2 a uccidere gli organismi marini che vivevano nelle vicinanze delle coste. L'avvelenamento delle acque causava comportamenti anomali anche nei volatili, nel caso in cui questi si nutrissero di alghe oppure di molluschi contenenti, ad esempio, acido domoico, una neurotossina. Nel 1961, migliaia di volatili contaminati avevano invaso il nord dello Stato; e, nel giugno 2006, ne erano stati calcolati diverse decine di casi.\nNel corso del XX secolo, il volto stesso della California ha subito profonde trasformazioni: alcuni laghi sono scomparsi oppure si sono notevolmente ridotti per via delle varie ristrutturazioni; alcuni corsi d'acqua come il Los Angeles River hanno subito una seria urbanizzazione (le rive del fiume sono state cosparse di cemento per un'ampia parte del suo corso). La rivolta di Los Angeles \u00e8 stato soltanto uno degli esempi dei principali problemi sociali della California, insieme alle tensioni razziste e all'immigrazione.\nXXI secolo.\nIl XXI secolo si apre con una crisi nel campo dell'elettricit\u00e0, a seguito dei cattivi risultati di una semi-deregolamenteazione del mercato dell'elettricit\u00e0 nello Stato. Questa crisi energetica \u00e8 dovuta ai costi estremamente cari e ai continui guasti di corrente nel periodo a cavallo tra il giugno del 2000 e la met\u00e0 del 2001: il 14 giugno 2000, consumatori sono colpiti nella baia di San Francisco durante una canicola; il 19 e il 20 marzo 2001, rimangono colpite di persone. Il 17 gennaio 2001 il governatore democratico Gray Davis dichiara lo stato di allerta, che verr\u00e0 tolto solo il 13 novembre 2003. Davis, governatore dal 4 gennaio 1999, si candida per un secondo mandato nel 2002 e strappa la nomina a Bill Simon con il 47,4% dei voti, nonostante la sua popolarit\u00e0 fosse scesa durante la crisi dell'elettricit\u00e0. Tuttavia, terminate le elezioni, Davis viene accusato di aver nascosto un deficit del budget di di dollari. L'unione di questi due avvenimenti lo rende molto impopolare, e circa di californiani firmano delle petizioni che richiedono di ripetere le elezioni, questa volta a sfavore di Davis. candidati si presentano per sostituire il governatore. Il 7 ottobre 2003, nella prima fase delle elezioni, il 55,4% dei voti sono favorevoli alla cacciata di Davis. La seconda fase \u00e8 caratterizzata dall'elezione del repubblicano Arnold Schwarzenegger con il 48,6% dei voti. Entrato in carica il 17 novembre 2003, viene rieletto per un secondo mandato il 7 novembre 2006 con il 55,8%.\nI mandati di Schwarzenegger.\nSchwarzenegger fa della lotta contro il surriscaldamento del pianeta l'elemento centrale della sua politica, che si distingue da quella di Bush. Cos\u00ec, nel 2006, lo Stato della California vota una legge, il \"Global Warming Solution Act\", il cui scopo \u00e8 quello di limitare le emissioni di gas serra. \u00c8 la prima volta che un paese degli Stati Uniti prende una decisione del genere, nonostante lo Stato federale non accetti il Protocollo di Kyoto. Il governatore intraprende diversi viaggi ufficiali - in Messico nel 2006, in Canada e in Europa nel 2007 - durante i quali elabora delle collaborazioni per quanto riguarda la riduzione dei gas serra e vengono firmati alcuni accordi commerciali. Posiziona la California in testa al dibattito climatico nell'America del Nord creando, il 26 febbraio, l'Iniziativa degli Stati dell'Ovest, che raduna l'Arizona, la Columbia Britannica, il Manitoba, il Nuovo Messico, l'Utah e lo Stato di Washington in un programma regionale.\nIn questi ultimi anni, la California \u00e8 stata segnata da importanti e distruttivi fenomeni climatici, tra cui ondate di freddo come quella del gennaio del 2007 e soprattutto numerosi incendi devastanti, ad esempio nell'ottobre del 2007, nell'estate del 2008 e in quella del 2009, che hanno causato considerevoli danni e che hanno deteriorato la qualit\u00e0 dell'aria nelle regioni colpite. La California \u00e8 stata colpita anche dalla crisi economica del 2008-2009; la disoccupazione, nel mese di luglio del 2009 ha raggiunto un tasso record dalla seconda guerra mondiale (11,9% contro il 7,3% del luglio 2008); inoltre lo Stato ha subito, per quanto riguarda il deficit, una crisi del budget importante, che ha ricevuto come risposta molti tagli del budget stesso e delle iniziative controverse, come il \"Marijuana Control, Regulation, and Education Act\", proposta di legge che potrebbe legalizzare e regolare la vendita della cannabis nello Stato."}
{"id": "921203", "revid": "729019", "url": "https://it.wikipedia.org/wiki?curid=921203", "title": "Battaglia di Raszyn", "text": "La battaglia di Raszyn fu combattuta il 19 aprile del 1809 nei pressi del villaggio di Raszyn, vicino alla capitale polacca Varsavia, nell'ambito della guerra della quinta coalizione delle guerre napoleoniche; la battaglia vide affrontarsi le forze dell'Impero austriaco, comandate dall'arciduca Ferdinando Carlo Giuseppe d'Asburgo-Este, e l'esercito del Ducato di Varsavia, guidato dal principe J\u00f3zef Poniatowski e rinforzato da un piccolo contingente alleato proveniente dal Regno di Sassonia. La battaglia si concluse con una vittoria difensiva delle forze di Poniatowski, che furono in grado di respingere gli assalti austriaci; vista per\u00f2 la posizione precaria, Poniatowski si ritir\u00f2 al termine della battaglia, lasciando Varsavia alle forze di Ferdinando.\nPer questo successo il principe Poniatowski venne insignito dell'onorificenza francese della Legion d'onore.\nLa battaglia.\nA seguito della ritirata austriaca all'altro lato del pantano, il principe Poniatowski ordin\u00f2 alle sue forze di ritirarsi verso Varsavia, tuttavia, dato che le fortificazioni della citt\u00e0 si trovavano in cattivo stato di conservazione e che il corpo di spedizione della Sassonia si ritirava verso il proprio paese, Poniatowki decise di lasciare Varsavia indifesa e ritirarsi nelle citt\u00e0 vicine, soprattutto a Modlin e Serock). Lasci\u00f2 la capitale con una piccola guarnigione per opporre resistenza al nemico che l'assediava, operando una manovra diversiva per obbligare gli austriaci a trascurare altri fronti. Durante le settimane seguenti, le truppe del generale Henryk Dabrowski difesero il territorio polacco e assediarono con la cavalleria la citt\u00e0 di Leopoli. A questo punto, Poniatowski lasci\u00f2 solo una piccola forza vicino a Varsavia per impedire agli austriaci di lasciare la capitale, e si trasfer\u00ec col resto delle sue forze verso il sud, conquistando la citt\u00e0 di Cracovia.\nIl 14 ottobre del 1809 venne firmato il Trattato di Sch\u00f6nbrunn tra Austria e Francia, nel quale si conveniva che la prima perdeva approssimativamente 50.000 chilometri quadrati di territorio, abitati da oltre 1.900.000 persone. I territori annessi al Ducato di Varsavia includevano le terre di Zamos'c' e Cracovia, cos\u00ec come il cinquanta per cento delle entrate delle miniere di sale di Wieliczka."}
{"id": "921215", "revid": "121651700", "url": "https://it.wikipedia.org/wiki?curid=921215", "title": "Contea di Pasco", "text": "La contea di Pasco (in inglese Pasco County) \u00e8 una contea dello Stato della Florida negli Stati Uniti d'America. Il suo capoluogo amministrativo \u00e8 Dade City.\nGeografia fisica.\nLa contea ha un'area di 2.248\u00a0km\u00b2 di cui il 14,18% \u00e8 coperta da acque interne. Confina con:\nStoria.\nLa Contea di Pasco fu creata nel 1887 dalla parte sud della Contea di Hernando. Fu chiamata cos\u00ec in onore di Samuel Pasco che serv\u00ec nell'esercito della Confederazione e venne successivamente eletto alla legislatura statale e poi al senato degli Stati Uniti, dove sedette dal 1887 al 1899.\nLe primissime citt\u00e0 furono Anclote, Blanton, Dade City, Earnestville, Fort Dade, Macon, and San Antonio. L'industria degli agrumi ebbe una notevole importanza al momento della formazione della contea sebbene seguisse un periodo di declino dopo il grande freddo del 1895. Moltissime segherie lavoravano durante i primi anni del ventesimo secolo.\nDurante il grande boom della Florida degli anni venti alcuni personaggi noti di Hollywood comprarono casa qui per la stagione invernale. L'area ha subito un costante e grande incremento della popolazione dal 1960. La crescita \u00e8 cominciata lunga la costa del Golfo del Messico ma ora si sta sviluppando molto pi\u00f9 rapidamente nelle zone a nord di Tampa. La contea ha inoltre sette zone di villeggiatura per nudisti."}
{"id": "921227", "revid": "1305772", "url": "https://it.wikipedia.org/wiki?curid=921227", "title": "Martino Martini", "text": ""}
{"id": "921258", "revid": "320578", "url": "https://it.wikipedia.org/wiki?curid=921258", "title": "James Louis Fletcher", "text": ""}
{"id": "921275", "revid": "599013", "url": "https://it.wikipedia.org/wiki?curid=921275", "title": "Lyd", "text": ""}
{"id": "921279", "revid": "228587", "url": "https://it.wikipedia.org/wiki?curid=921279", "title": "Mad", "text": ""}
{"id": "921293", "revid": "108107", "url": "https://it.wikipedia.org/wiki?curid=921293", "title": "Ariary", "text": ""}
{"id": "921312", "revid": "181699", "url": "https://it.wikipedia.org/wiki?curid=921312", "title": "Oxazine", "text": "Le oxazine sono un insieme di isomeri eterociclici esa-atomici in cui sono presenti un atomo di azoto e uno di ossigeno. Possiedono formula molecolare C4H5NO e peso molecolare 83,09.\nIn generale, col termine \"oxazine\" si tende anche a indicare un insieme di composti eterocicli non aromatici contenenti azoto e ossigeno."}
{"id": "921319", "revid": "81195", "url": "https://it.wikipedia.org/wiki?curid=921319", "title": "Oxazina", "text": ""}
{"id": "921329", "revid": "712828", "url": "https://it.wikipedia.org/wiki?curid=921329", "title": "Borsk Fey'lya", "text": ""}
{"id": "921347", "revid": "933835", "url": "https://it.wikipedia.org/wiki?curid=921347", "title": "Giovanni Guidiccioni", "text": "Biografia.\nStudi\u00f2 a Bologna, a Pisa, a Padova \u2013 dove conobbe Pietro Bembo \u2013 e a Ferrara, laureandosi nel 1525.\nNel 1527 lo zio, Bartolomeo Guidiccioni, lasci\u00f2 in suo favore il proprio impiego tenuto a Parma alla corte del cardinale Alessandro Farnese; nel 1530 \u00e8 a Bologna in occasione dell'incoronazione di Carlo V da parte di papa Clemente VII, dove conosce il Trissino, Francesco Maria Molza e Veronica Gambara.\nDivenuto il 12 ottobre 1534 Alessandro Farnese papa con il nome di Paolo III, Giovanni viene nominato vescovo di Fossombrone e, l'anno successivo, nunzio apostolico alla corte di Carlo V. Nominato nell'agosto del 1537 presidente della Provincia Romandiol\u00e6 (la Romagna), si avvalse della collaborazione di Annibal Caro.\nCome presidente della Romagna, volle l'istituzione della magistratura dei Novanta Pacifici nella citt\u00e0 di Forl\u00ec, che era allora dilaniata da conflitti tra le principali famiglie: lo scopo della nuova magistratura era, come dice il nome, di pacificare la citt\u00e0, cosa che sostanzialmente venne realizzata.\nGenealogia episcopale.\nLa genealogia episcopale \u00e8:"}
{"id": "921355", "revid": "1433186", "url": "https://it.wikipedia.org/wiki?curid=921355", "title": "Pe\u00f1uelas (Porto Rico)", "text": "Pe\u00f1uelas \u00e8 una citt\u00e0 di Porto Rico situata sulla costa meridionale dell'isola. L'area comunale confina a nord con Adjuntas, a est con Ponce e a ovest con Guayanilla. \u00c8 bagnata a sud dalle acque del Mar dei Caraibi. Il comune, che fu fondato nel 1793, oggi conta una popolazione di quasi 30.000 abitanti ed \u00e8 suddiviso in 13 circoscrizioni (\"barrios\")."}
{"id": "921383", "revid": "123343704", "url": "https://it.wikipedia.org/wiki?curid=921383", "title": "Lorenzo Respighi", "text": "Biografia.\nStudi\u00f2 a Parma e a Bologna, dove nel 1847 ricevette la \"laurea honoris causa\" in matematica e nel 1849 fu assistente della cattedra di meccanica razionale e poi professore di ottica ed astronomia.\nA Bologna, ottenne nel 1854 la cattedra di astronomia e, tra il 1855 e il 1864, fu direttore del locale osservatorio astronomico, dove scopr\u00ec ben tre comete (all'epoca terreno di caccia per i professionisti che cercavano di chiarirne la natura): la C/1862 W1, la C/1863 G2 e la C/1863 Y1.\nNel 1865 fu nominato direttore dell'Osservatorio astronomico del Campidoglio in Roma, dove rimase fino alla morte. Scomparso Ignazio Calandrelli, infatti, Respighi fu chiamato per succedergli come titolare della cattedra di astronomia e direttore dell'osservatorio.\nA lui \u00e8 dedicato l'asteroide 16930 Respighi, un cratere della Luna, il cratere Respighi appunto, oltre che il Liceo Scientifico di Piacenza.\nAttivit\u00e0 scientifica.\nTra le varie attivit\u00e0, diede notevole contributo allo studio della fisica solare con sistematiche osservazioni della cromosfera, delle protuberanze, della corona, delle macchie e del diametro del Sole. In particolare, sviluppo lo studio spettroscopico della cromosfera solare col metodo, da lui ideato, della \"fenditura allargata\". Introdusse anche l'uso del prisma obiettivo dopo i tentativi fallimentari di Joseph von Fraunhofer.\nContribu\u00ec anche alle conoscenze sulla scintillazione, sugli spettri delle stelle, sull'aberrazione e sui moti propri delle stelle fisse. Compil\u00f2 anche un catalogo delle declinazioni di 2534 stelle. Notevoli anche i vari studi di matematica pura, tra cui \"Principi di calcolo differenziale\"."}
{"id": "921416", "revid": "599013", "url": "https://it.wikipedia.org/wiki?curid=921416", "title": "Mvr", "text": ""}
{"id": "921420", "revid": "1632387", "url": "https://it.wikipedia.org/wiki?curid=921420", "title": "Rrr\u00f6\u00f6\u00f6aaarrr", "text": "Rrr\u00f6\u00f6\u00f6aaarrr \u00e8 il secondo album della band canadese thrash metal Voivod, prodotto nel 1986 dalla Noise Records."}
{"id": "921424", "revid": "599013", "url": "https://it.wikipedia.org/wiki?curid=921424", "title": "Mxn", "text": ""}
{"id": "921435", "revid": "125600417", "url": "https://it.wikipedia.org/wiki?curid=921435", "title": "Carmelo Zappulla", "text": "Biografia.\nVisse fino all'et\u00e0 di 24 anni nella sua citt\u00e0 natale, iniziando a cantare da bambino. In seguito si trasfer\u00ec a Napoli.\nNel 1979 arriv\u00f2 il suo primo successo, \"Pover'ammore\", brano dedicato alla moglie scomparsa. Il brano, firmato da Nino D'Angelo, fu interpretato per la prima volta da Mario Trevi. Tre mesi dopo il brano verr\u00e0 inciso da Zappulla. Vedendo il successo di Zappulla, Trevi decide di non esibirsi pi\u00f9 con il brano, lasciando il successo al giovane artista siciliano. L'incisione di Carmelo Zappulla vende un milione e mezzo di copie. Nel 1980 il brano viene inciso anche dall'autore Nino D'Angelo, che lo includer\u00e0 nell'album \"Celebrit\u00e0\". Nello stesso anno Zappulla porta il brano in teatro, con una sceneggiata omonima scritta da Alberto Sciotti. Nel 1983 il brano passa dal teatro al cinema. Con la regia di Ciro Ippolito viene girato il film \"Pronto... Lucia\", sar\u00e0 il debutto cinematografico del cantante. Nello stesso anno ritorna al cinema con \"Pover'ammore\" con la regia di Vincenzo Salviani e Fernando Di Leo, oltre a Zappulla, c'\u00e8 Lina Polito, Rosa Fumetto, Nicola Pignataro e Luc Merenda. L'anno successivo girer\u00e0 \"Laura... a 16 anni mi dicesti s\u00ec\", con la regia di Alfonso Brescia, e \"Zampognaro innamorato\", regia di Ciro Ippolito, con Giacomo Rondinella e Angela Luce. Nel 1998 partecipa al Festival di Napoli su Rete4 con il brano \"Sempe\" (Scuotto - Zappulla) vincendo il primo premio della categoria \"big\".\nIl 15 aprile 2005 festeggia i venticinque anni di carriera al Palapartenope di Napoli con il concerto \"Carmelo Zappulla live\", presentato da Gigi Sabani e con Mario Trevi ospite d'onore, che canta con Zappulla \"Pover'ammore\". Nel 2015 pubblica l'album \"Mia\", con la collaborazione di Gianni Fiorellino.\nNel giugno 2008 viene ricoverato d'urgenza per un attacco di cuore presso il secondo policlinico di Napoli. L'11 novembre 2018 \u00e8 di nuovo ricoverato in gravi condizioni in clinica a Castel Volturno per essere sottoposto a un delicato intervento chirurgico.\nVicende giudiziarie.\nAgli inizi degli anni '90 Zappulla fu incolpato di essere il mandante dell'omicidio dell'amante della madre. Rimase latitante per tre anni ma fu infine assolto il 22 luglio 1996.\nDopo aver scritto il libro autobiografico \"Quel ragazzo della Giudecca. Un artista alla sbarra\" nel 1998, nel 2015 inizia a girare il film \"Il ragazzo della Giudecca\", con la regia di Alfonso Bergamo, con Tony Sperandeo, Franco Nero e Giancarlo Giannini. Nel film decide di raccontare la sua esperienza durante gli anni della latitanza."}
{"id": "921437", "revid": "7336", "url": "https://it.wikipedia.org/wiki?curid=921437", "title": "Etichetta autoadesiva", "text": ""}
{"id": "921438", "revid": "125939547", "url": "https://it.wikipedia.org/wiki?curid=921438", "title": "Leonardo Colucci", "text": "Carriera.\nGiocatore.\nCresciuto tra le file del Cerignola, dopo essersi messo in mostra in Serie D poco pi\u00f9 che ventenne, realizzando 103 presenze e 12 gol con i pugliesi, richiama l'attenzione di club professionistici. Cos\u00ec nella stagione 1993-1994 passa tra le file del Siracusa. Qui Colucci, all'esordio in Serie C1 mette a segno 6 reti, trascinando gli aretusei alla salvezza. L'anno successivo gli azzurri nel girone di andata navigano nelle primissime posizioni di classifica, con Colucci autentico protagonista di questa scalata, tanto da attirare su di s\u00e9 le sirene di alcuni club di massima serie. Cos\u00ec nel novembre del 1994 viene acquistato dalla Lazio. Ha esordito in Serie A il 19 marzo 1995 nella partita Lazio- finita 4-0 per i padroni di casa. Nella sua seconda apparizione della stagione 1994-95 ha realizzato al 90\u00ba minuto dell'ultima giornata di campionato il gol della vittoria contro il Brescia allo stadio Olimpico di Roma; grazie a questa rete la Lazio ha terminato quel campionato al secondo posto alle spalle della .\nHa poi militato tra le file della per una stagione, per sei stagioni nel H. Verona, per quattro nel Bologna e nel Cagliari.\nIl centrocampista \u00e8 passato il 12 luglio 2007 alla Cremonese in serie C1, con un contratto biennale.\nDopo aver rescisso il suo contratto con la Cremonese nel mese di settembre 2008, il 13 gennaio 2009 firma con la stessa Cremonese un nuovo contratto semestrale sino al giugno 2009.\nNel settembre 2009 passa a parametro zero al dove firma un contratto di un anno rinnovato a luglio 2010 per un'altra stagione. Il 14 maggio 2011 disputa la sua ultima partita col Modena nella sconfitta esterna per 3-0 contro il dopo aver collezionato 53 presenze in due stagioni senza realizzare nessun gol.\nAllenatore.\nDopo essersi ritirato, il 4 giugno 2011 viene chiamato a fare il vice di Marco Giampaolo, gi\u00e0 suo allenatore ai tempi del Cagliari, sulla panchina del Cesena.\nLa stagione successiva assume la guida degli Allievi Nazionali del Bologna, e il 10 dicembre 2012 inizia a frequentare a Coverciano il corso di abilitazione per il master di allenatori professionisti Prima Categoria-Uefa Pro.\nDopo aver allenato le formazioni giovanili del Bologna, il 12 giugno 2016 diventa il nuovo tecnico della , con cui firma un contratto annuale. Il 23 dicembre, dopo la sconfitta nel derby contro il Parma e il pareggio contro il , rassegna le dimissioni, respinte in seguito dalla societ\u00e0.\nViene esonerato esattamente un mese dopo, in seguito alla sconfitta per 0-3 contro il Venezia.\nIl 26 giugno firma un biennale con il Pordenone. Viene esonerato il 14 febbraio 2018, dopo un periodo fortemente negativo per la squadra friulana con la squadra al decimo posto.\nLa stagione successiva viene ingaggiato dal neopromosso in Serie C dove ottiene un quindicesimo posto. A fine stagione non viene confermato.\nIl 17 novembre 2020 firma un contratto con il subentrando all'esonerato Giuseppe Magi, con la squadra in diciassettesima posizione.. Il campionato si chiude con il peggioramento della posizione e la retrocessione in Serie D dopo i play-out.\nIl 15 novembre 2021 subentra ad Antonio Palo, alla guida dell'.\nStatistiche.\nStatistiche da allenatore.\n\"Statistiche aggiornate al 19 febbraio 2022.\""}
{"id": "921441", "revid": "599013", "url": "https://it.wikipedia.org/wiki?curid=921441", "title": "Myr", "text": ""}
{"id": "921442", "revid": "7336", "url": "https://it.wikipedia.org/wiki?curid=921442", "title": "Etichette autoadesive", "text": ""}
{"id": "921449", "revid": "7336", "url": "https://it.wikipedia.org/wiki?curid=921449", "title": "Etichette di identificazione", "text": ""}
{"id": "921461", "revid": "125729527", "url": "https://it.wikipedia.org/wiki?curid=921461", "title": "Martino Martini (gesuita)", "text": " \nHa operato principalmente nella Cina imperiale. Fu il primo compilatore di una grammatica cinese (nello stile occidentale), il primo storico della Cina premoderna, il primo geografo europeo in grado di attingere alla tradizione geografica della burocrazia amministrativa cinese, attento al gusto barocco nell'arricchire le proprie mappe.\nBiografia.\nPrimi anni.\nNacque da una famiglia di mercanti a Trento, sede dell'omonimo principato vescovile, che faceva parte del Sacro Romano Impero. Terminati gli studi superiori a Trento nel 1631, Martini entr\u00f2 l'anno seguente nella Compagnia di Ges\u00f9 e fu mandato a Roma per studiare lettere classiche e filosofia presso il Collegio Romano (1634-37). Tuttavia, il suo interesse principale era per l'astronomia e la matematica (disciplina che Martini studi\u00f2 con diversi docenti, tra cui anche il giovane Athanasius Kircher). La sua richiesta di andare missionario in Cina (\"indipeta\", secondo la terminologia dell'epoca) gli era gi\u00e0 stata accordata da Muzio Vitelleschi, allora preposito generale della Compagnia di Ges\u00f9. Concluse i suoi studi teologici in Portogallo (1637-39) e fu ordinato sacerdote a Lisbona nel 1639.\nNell'impero cinese.\nNel 1640 salp\u00f2 da Lisbona per le Indie orientali assieme ad altri ventiquattro gesuiti e arriv\u00f2 a Macao nel 1642, dove studi\u00f2 cinese per un certo tempo. Nel 1643 attravers\u00f2 il confine e si stabil\u00ec a Hangzhou, capoluogo della provincia di Zhejiang, dove inizi\u00f2 l'attivit\u00e0 di missionario. Da l\u00ec fece molti viaggi allo scopo di raccogliere informazioni scientifiche, specialmente sulla geografia dell'impero cinese: visit\u00f2 molte tra le 15 Province e alcune delle principali citt\u00e0, tra cui Macao, Canton, Hangzhou, Pechino e la Grande muraglia.\nDurante la sua lunga permanenza in Cina, Martini apprese la lingua locale, avvalendosi anche dell'esperienza maturata dai confratelli, come Matteo Ricci, Michele Ruggieri e Giulio Aleni. Martini, per la prima volta per un europeo, redasse la propria opera geografica e cartografica proprio basandosi sulla precedente conoscenza del territorio elaborata in precedenza accumulando i dati di migliaia di cartografi cinesi, e soprattutto sull'opera di Luo Hongxian \u7f85\u6d2a\u5148 (1504-1564) nella sua mappa \"Guang yu tu\" \u5ee3\u8207\u5716. Nella descrizione della Cina, in generale, ed anche delle singole Province, l'atlante di Martini \u00e8 nettamente pi\u00f9 precisa delle descrizioni geografiche di Ricci. La sua opera pi\u00f9 nota, intitolata \"Novus Atlas Sinensis\" (1655), fu pubblicata non solo in latino, ma anche in spagnolo, francese, olandese e tedesco: il fatto che l'editore, Joan Blaeu, fosse uno tra i maggiori dei Paesi Bassi (essendo cartografo ufficiale della Compagnia olandese delle Indie orientali di Amsterdam) assicur\u00f2 alla sua opera ampia diffusione: anche perch\u00e9 l'Atlante fu incluso all'interno del cosiddetto \"Atlas Maior\", che comprendeva una serie di volumi consecutivi, che molti collezionisti acquistavano in blocco anche senza avere un interesse specifico per l'Asia Estrema - anche se il metodo di vendita usato dai Blaeu permetteva anche di comprare il singolo volume a se stante.\nNel 1651 Martini part\u00ec per Roma come delegato delle missioni superiori cinesi. Approfitt\u00f2 del lungo ed avventuroso viaggio, andando prima nelle Filippine e, da l\u00ec, a bordo di una nave olandese raggiunse il porto di Bergen, in Norvegia, il 31 agosto 1653). Present\u00f2 le informazioni in suo possesso a sovrani ed alti prelati e membri dell'aristocrazia cattolica, tra cui anche l'imperatore Ferdinando III d'Asburgo. \nInoltre, mentre era in viaggio verso Roma, incontr\u00f2 editori e tipografi e grandi mercanti della Compagnia olandese delle Indie Orientali o VOC (calvinisti), ad Amsterdam, Anversa, Vienna e Monaco di Baviera per sottoporre loro gli scritti storici e cartografici che aveva preparato. I suoi lavori stampati e le sue brillanti conferenze pubbliche lo resero famoso\nLe mappe e le descrizioni di Martini edite da Blaeu rimasero il pi\u00f9 preciso riferimento riguardo al territorio cinese disponibile in Europa fino a 1737, anno di pubblicazione dell\"'Atlas de la Chine\" da parte del cartografo francese Jean Baptiste d'Anville.\nLa questione dei riti cinesi.\n. Raggiunse Roma solo nella primavera del 1655.\nA Roma si svolse la parte pi\u00f9 difficile del suo viaggio. Egli aveva portato (per sottoporla agli uffici della Santa Sede) una comunicazione lunga e dettagliata dai gesuiti missionari in Cina, in difesa della loro inculturazione missionaria ed approccio religioso: la cosiddetta \"controversia dei riti cinesi\" (venerazione degli antenati e altre pratiche permesse ai nuovi cristiani). Discussioni e dibattiti andarono avanti per cinque mesi, alla fine dei quali Propaganda Fide promulg\u00f2 un decreto in favore dei gesuiti (23 marzo 1656). La battaglia era vinta, ma la controversia non era placata.\nRitorno in Cina.\nNel 1658 fece ritorno in Cina, dopo un viaggio molto faticoso, portando con s\u00e9 il decreto favorevole. Egli si occup\u00f2 di nuovo delle attivit\u00e0 pastorali e missionarie nella zona di Hangzhou dove costru\u00ec (1659-61) una chiesa a tre navate considerata una delle pi\u00f9 belle tra quelle presenti in Cina, oggi denominata Cattedrale dell'Immacolata Concezione ad Hangzhou. Appena terminata l'edificazione della chiesa, egli mor\u00ec di colera (1661).\nI viaggi di Martini.\nDi seguito un elenco delle citt\u00e0 in cui Martini \u00e8 stato durante i suoi lunghi viaggi, visitando almeno quindici Stati in Europa e sette Province dell'Impero cinese, facendo tappa in India, Giava, Sumatra, Filippine e Sudafrica.\nDopo aver studiato a Trento e a Roma, Martini ha raggiunto Genova, Alicante, Cadice, Sanl\u00facar de Barrameda (porto vicino a Siviglia in Spagna), Siviglia, \u00c9vora (Portogallo), Lisbona, Goa (sulla costa occidentale della penisola indiana), Surat (sulla costa nordoccidentale della penisola indiana), Macao (amministrata dai Portoghesi, sulla costa cinese meridionale), Canton ossia Guangdong (capitale della provincia di Guangdong), Nanxiong (tra le montagne nella parte settentrionale della provincia di Guangdong), Nanchang (capitale della provincia di Jiangxi), Jiujiang (nella parte nordoccidentale della provincia di Jiangxi), Nanchino ossia Nanjing (capitale dell'attuale provincia di Jiangsu, che all'epoca di Martini era chiamata Provincia di Jiangnan), Hangzhou (capitale della provincia di Zhejiang) e Shanghai,\nattraversando la provincia di Shandong ha raggiunto Tianjin (porto nella provincia di Pechino), Pechino (capitale della provincia di Pechino, e dell'Impero), Nanping nella provincia di Fujian, Wenzhou (nella parte meridionale della provincia di Zhejiang, dove ancora le truppe filo-Ming resistevano contro i mancesi), Anhai (porto nel Fujian meridionale), Manila (capitale delle Filippine), Makassar (importante porto sull'isola di Sulawesi, colonia portoghese fino al 1667 poi conquistata dagli olandesi), poi prigioniero oppure ospite dei funzionari protestanti della VOC olandese a Batavia (Giacarta) capitale dell'impero coloniale della VOC olandese, nell'isola di Sumatra, Citt\u00e0 del Capo (una sosta di venti giorni nel forte che il governatore olandese Jan van Riebeeck aveva costruito nel 1652), Bergen in Norvegia, Amburgo in Germania (non risulta sia transitato da Copenaghen in Danimarca, anche se era in contatto epistolare con Ole Worm, conosciuto anche come Olaus Wormius: lettera del 27-2-1654, Opera Omnia vol. 1 1998 pagina 255), Anversa e Bruxelles in Belgio (dove incontr\u00f2 l'arciduca d'Austria Leopoldo Guglielmo, Leida (con lo studioso Jacob van Gool detto Golius) e Amsterdam in Olanda (dove conobbe il famoso cartografo Joan Blaeu), quasi sicuramente alcune tappe in territorio francese, poi Monaco di Baviera, poi il Padiglione di caccia di Ebersdorf (dove incontr\u00f2 l'Imperatore Ferdinando III d'Asburgo, e infine Roma. Per il suo ultimo viaggio (dall'11 gennaio 1656 al 17 luglio 1658) Martini \u00e8 salpato da Genova, per sfuggire ai pirati ha riparato sulle Isole di Hy\u00e8res in Costa Azzurra, poi Alicante, Lisbona, Goa, la colonia portoghese di Larantuka sull'isola di Flores (Indonesia) con una sosta di oltre un mese, Makassar (dove incontr\u00f2 il padre domenicano Domingo Navarrete), Macao, ed infine Hangzhou dove mor\u00ec.\nNel 2014 \u00e8 stato riscoperto e venduto ad un'asta un magnifico ritratto dal vero di Martini (precedentemente catalogato come \"presunto ritratto di Jan Hus\"), dipinto a Bruxelles nel 1654 dalla celebre pittrice fiamminga Michaelina Woutiers, originaria dei Paesi Bassi Spagnoli (attuale Belgio). Il quadro, olio su tela 69,5 x 59 cm, reca una firma in alto a sinistra e la datazione: \"Michaelina Wautier fecit 1654\". Un'altra scritta, in caratteri cinesi, recita \"Wei Kuangguo\" (ossia la grafia del nome che il missionario aveva assunto in Cina). \u00c8 molto probabile che la pittrice abbia ritratto il missionario dal vivo durante un incontro con Leopoldo Guglielmo d'Asburgo a Bruxelles, dove Martini transit\u00f2 nel 1654.\nI suoi scritti.\nTra le opere maggiori di Martino Martini occorre ricordare soprattutto la prima grammatica del cinese mandarino del 1652-53, compilata secondo l'uso occidentale, nonch\u00e9 la prima grammatica del cinese stampata e pubblicata nel 1696: \"Grammatica Linguae Sinensis\". \nNel 1654 scrisse il primo censimento della presenza cattolica in Cina per quell'epoca: \"Brevis Relatio de Numero et Qualitate Christianorum apud Sinas\"\nNel 1654 scrisse la prima cronaca occidentale dell'invasione Qing e del tracollo della dinastia Ming (1644-1646): \"De Bello Tartarico Historia\"s, che suscit\u00f2 molta eco tra i suoi contemporanei: \u00e8 corredata da una carta geografica della Cina molto grossolana. \nLa sua fama come geografo e cartografo (anche per la scelta, rivoluzionaria a quell'epoca, di affidarsi a una casa editrice protestante: Joan Blaeu di Amsterdam, considerata la migliore sia per la qualit\u00e0 dei rami incisi, sia per la capillarit\u00e0 della distribuzione) sar\u00e0 affidata alla pubblicazione, nel 1655, del \"Novus Atlas Sinensis,\" il primo atlante occidentale a stampa basato su fonti cinesi e completo di tutte le mappe della Cina continentale (non solo le coste).\nNel 1658, la prima opera occidentale di storia antica della Cina: \"Sinicae Historiae Decas Prima\" (di cui aveva annunciato che avrebbe scritto anche un seguito)\nNel 1661, la prima antologia di scrittori occidentali sull'Amicizia, in cinese: \"Qiu you pian\".\nInoltre, come tutti i missionari gesuiti di allora, Martino Martini fu autore di un corposo epistolario e di molti scritti brevi (la maggior parte raccolti nel volume I dell\"'Opera Omnia\", 1998, oppure nel volume VI ).\nApprezzamenti odierni.\nGli storici delle discipline scientifiche ed umanistiche del nostro tempo sono sempre pi\u00f9 interessati alle opere di Martini. Il suo contributo nel campo delle conoscenze geografiche europee riguardo alla Cina ha letteralmente segnato un punto di svolta definitivo. Secondo uno storico olandese, \u201cThe ornately decorated \"Novus Atlas Sinensis\" (1655) was an eye-opener [\"apritore-d\u2019-occhi\"] for European readers, including both an improved general map of East Asia, a detailed map for each Province, and extensive textual descriptions. These maps indicate borders both administrative and external, and, for certain areas, included improved data based on in-person observations.\u201d (CAMS, 2017, p. 15).\nA Martino Martini \u00e8 intitolato l'omonimo Istituto d'istruzione di Mezzolombardo in provincia di Trento.\nIn un articolo pubblicato sul \"Corriere della Sera\" il 20 marzo 2019, il presidente cinese Xi Jinping ha menzionato Martino Martini come uno dei principali protagonisti della conoscenza reciproca tra Cina e Italia, assieme a Virgilio, Pomponio Mela e Marco Polo. \nIl Centro Studi.\nNel 1997 un gruppo di docenti dell'Universit\u00e0 di Trento ha fondato l'associazione culturale Centro Studi \"Martino Martini\". Il gesuita \u00e8 stato scelto in quanto \u00abpropugnatore ante litteram del dialogo e della cooperazione fra le civilt\u00e0 europea e cinese.\u00bbL'associazione sta curando la pubblicazione dell'opera omnia di Martini e l'allestimento di alcune mostre, concentrate in particolare sull'importanza della sua opera geografica e cartografica. In occasione di una mostra esposta anche a Pechino nel 2007, la Repubblica Popolare Cinese ha prodotto una serie di francobolli commemorativi con anche un annullo speciale. Nell'ambito delle celebrazioni del quattrocentesimo anno dalla nascita, anche le Poste italiane hanno realizzato un francobollo commemorativo con annullo speciale, a partire da sabato 8 marzo 2014.\nConvegni internazionali.\nDurante un convegno internazionale organizzato nella citt\u00e0 di Trento (sua citt\u00e0 natale) un membro dell'Accademia Cinese di Scienze Sociali, il professore Ma Yon disse: \u00abMartini fu il primo a studiare la storia e la geografia Cinese con obiettivo rigore scientifico, l'ampiezza della sua conoscenza della cultura cinese, l'accuratezza delle sue ricerche, la profondit\u00e0 della sua comprensione dei concetti cinesi sono esempi per i moderni sinologi\u00bb. \nFerdinand von Richthofen defin\u00ec Martini \u00abIl pi\u00f9 grande geografo della missione Cinese, che non \u00e8 stato uguagliato da nessun altro nel XVIII secolo\u2026 Non ci sono stati altri missionari, n\u00e9 prima, n\u00e9 dopo, che hanno fatto un uso cos\u00ec diligente del proprio tempo nell'acquisire informazioni riguardanti il paese.\u00bb (\"China\", I, 674 sq.).\nUn altro Convegno internazionale \u00e8 stato organizzato a Trento dal 15 al 17 ottobre 2014, con titolo \"Martino Martini uomo del dialogo (Trento 1614 - Hangzhou 1661): le sue opere nella cultura tedesca e italiana\"."}
{"id": "921464", "revid": "1632387", "url": "https://it.wikipedia.org/wiki?curid=921464", "title": "Killing Technology", "text": "Killing Technology \u00e8 il terzo album della band canadese thrash metal Voivod, prodotto nel 1987 dalla Noise Records."}
{"id": "921493", "revid": "1632387", "url": "https://it.wikipedia.org/wiki?curid=921493", "title": "Audiovision", "text": "Gli Audiovision sono un gruppo heavy/power e christian metal svedese, formato come side-project nel 2002 da Christian Rivel, frontman dei Narnia.\nIl gruppo ha pubblicato il suo album di debutto, \"The Calling\", nel 2005, per l'etichetta Rivel Records. Il disco contiene apparizioni anche di altri musicisti provenienti da band quali KISS, Candlemass, e Freak Kitchenda.\nMusicalmente, gli Audiovision sono molto simili ai Narnia ed hanno uno stile pi\u00f9 rivolto al power metal."}
{"id": "921501", "revid": "124274118", "url": "https://it.wikipedia.org/wiki?curid=921501", "title": "Dimension Hatr\u00f6ss", "text": "Dimension Hatr\u00f6ss \u00e8 il quarto album della band canadese thrash metal Voivod, prodotto nel 1988 dalla Noise Records.\nTracce.\nTutte le tracce sono state scritte dai Voivod tranne la cover di \"Batman\" di Neal Hefti."}
{"id": "921502", "revid": "599013", "url": "https://it.wikipedia.org/wiki?curid=921502", "title": "Nad", "text": ""}
{"id": "921520", "revid": "1311205", "url": "https://it.wikipedia.org/wiki?curid=921520", "title": "Bride", "text": "I Bride sono un gruppo christian metal/rock formato negli inizi degli anni ottanta dai fratelli Dale e Troy Thompson. Nonostante le tante critiche ricevute a causa dei grandi cambiamenti di sound avvenuti durante gli anni, la band \u00e8 rimasta abbastanza popolare in paesi come Brasile e Stati Uniti. Successivamente hanno pubblicato altri quattro demo.\nBiografia.\nIl gruppo \u00e8 nato negli anni ottanta a Louisville con il nome di \"Matrix\"; i due fratelli Thompson hanno cominciato subito a scrivere e registrare nuove canoni pubblicando poi un demo nel 1983.\nNel 1986 aprirono un concerto in Pennsylvania per la famosa band christian metal \"Daniel Band\"; qui, vengono notati da un agente della \"Refuge Records\", per la quale decidono di firmare.\nIl gruppo allora, formato dal chitarrista Steve Osborne, il bassista Scott Hall e il batterista Stephen Rolland, cambia ufficialmente nome in \"Bride\", registrando tra il 1986 e 1988 i due album \"Show No Mercy\" e \"Live to Die\".\nDopo altri cambi di formazione, nel 1989 pubblicano un nuovo album \"Silence is Madness\", a cui seguir\u00e0 nel 1990 la raccolta \"End of the Age\", che rompe definitivamente il contratto con la Refuge.\nLe dipartite del gruppo e i continui cambi di line-up continuano fino al 1999. Con i fratelli Thompson ora ci sono il bassista Lawrence Bishop e il batterista Michael Loy. Nel 2001 viene pubblicato \"Fistful of Bees\" e nel 2003 il loro album pi\u00f9 recente, cio\u00e8 \"This Is It\".\nDiscografia.\nAltre pubblicazioni"}
{"id": "921521", "revid": "212348", "url": "https://it.wikipedia.org/wiki?curid=921521", "title": "BWV 140", "text": ""}
{"id": "921524", "revid": "599013", "url": "https://it.wikipedia.org/wiki?curid=921524", "title": "Npr", "text": ""}
{"id": "921527", "revid": "599013", "url": "https://it.wikipedia.org/wiki?curid=921527", "title": "Nzd", "text": ""}
{"id": "921528", "revid": "599013", "url": "https://it.wikipedia.org/wiki?curid=921528", "title": "Omr", "text": ""}
{"id": "921531", "revid": "1305772", "url": "https://it.wikipedia.org/wiki?curid=921531", "title": "PEN", "text": ""}
{"id": "921545", "revid": "767487", "url": "https://it.wikipedia.org/wiki?curid=921545", "title": "Metalmeccanico e parrucchiera in un turbine di sesso e politica", "text": "Metalmeccanico e parrucchiera in un turbine di sesso e politica \u00e8 un film del 1996 diretto da Lina Wertm\u00fcller.\nTrama.\nTunin e Zvanin sono due operai metalmeccanici, amici per la pelle e militanti di sinistra (il primo \u00e8 di Rifondazione Comunista, il secondo del PDS), che insieme alle loro famiglie attendono fiduciosi i risultati delle elezioni del 1994; tuttavia, la vittoria arride alla coalizione di centrodestra e i due, sentendo in lontananza un gruppo di leghisti esultare, decidono di \"invadere\" il corteo con le loro auto d'epoca.\nNe nasce un parapiglia in cui Tunin entrer\u00e0 in contatto con Rossella, parrucchiera seducente e fedelissima seguace del Senat\u00f9r, di cui scopre di essere follemente attratto. Dopo essere stato messo in cassa integrazione dalla Ferrari, Tunin ha molto tempo libero e inizia a tampinare la donna in maniera sempre pi\u00f9 esplicita, mandando anche a monte l'appuntamento della shampista con il direttore del Banco di Mantova, da cui otterr\u00e0 un prestito per aprire una sala da ballo insieme all'amica Anitina, che avr\u00e0 un fugace \"flirt\" con Zvanin.\nRossella chiede a Tunin una prova d'amore: ella far\u00e0 sesso con lui solo se egli si iscriver\u00e0 alla Lega Nord, ripudiando quindi la sua fede nel comunismo. Il \"compagno\" sembra accettare la proposta e riesce a coronare il suo sogno erotico, ma in realt\u00e0 nel modulo d'iscrizione al partito ha firmato Carlo Marx, per cui la pratica non \u00e8 valida: furiosa, Rossella lo caccia di casa e lo costringe a tornare nudo nella sua abitazione. Ma non basta: la leghista di ferro vuole una vendetta coi fiocchi e, facendo finta di concedersi un'altra volta all'amante, far\u00e0 scoprire tutto alla moglie di costui, Palmina, che nel frattempo ha aperto un ristorante.\nDecisa a dare un forte dispiacere al marito, Palmina si inventa di sana pianta la storia secondo cui il loro figlio Tazio \u00e8 in realt\u00e0 di Zvanin: accecato dalla gelosia, Tunin va a vivere da solo in un vecchio magazzino e non vuole avere a che fare con nessuno. Dalla televisione scopre che Rossella, diventata adesso assessore alla cultura, ha organizzato una corsa d'auto d'epoca: vedendo tra i partecipanti anche Zvanin, decide di partecipare alla gara col solo scopo di provocare un incidente all'ex migliore amico, a cui sfascia completamente la vettura.\nMentre i due sono a terra, Zvanin dice a Tunin che la storia inventata da Palmina \u00e8 falsa, perch\u00e9 la donna ha avuto rapporti solo col consorte. Preso atto di ci\u00f2, i due tornano amici e in breve tempo montano sull'auto di Zvanin e vincono la competizione. Giunto sul palco a ritirare il premio, il vincitore squarcia un ritratto di Bossi ed esalta i principali eroi del comunismo, venendo per questo fischiato dalla folla. Alla fine, i due protagonisti si riconciliano con le loro mogli e vengono reintegrati nel loro posto di lavoro."}
{"id": "921553", "revid": "599013", "url": "https://it.wikipedia.org/wiki?curid=921553", "title": "Allan McGregor", "text": "Carriera.\nClub.\nRangers.\nDal 1998 ha militato in Scottish Premier League nei Rangers.\nIngaggiato dai Rangers a 16 anni nel 1998, sub\u00ec quasi subito un infortunio al polso durante un incontro del campionato giovanile che lo tenne lontano dal campo per oltre un anno; Ha debuttato in prima squadra nel febbraio 2002 in una gara di Scottish Cup contro il Forfar Athletic Nelle stagioni seguenti McGregor continu\u00f2 ad essere scarsamente utilizzato, ottenendo solo sei presenze di cui due in coppa di lega e quattro in Scottish Premier League.\nNel 2004 viene mandato in prestito al St. Johnstone, mentre la stagione successiva McGregor trov\u00f2 spazio al Dunfermline. Rientrato ai Rangers nell'estate 2006, sotto la guida del tecnico francese Paul Le Guen, nell'ottobre 2006 firm\u00f2 il rinnovo di contratto fino al 2009.\nGioca pi\u00f9 spesso grazie agli infortuni di Lionel Letizi e Stefan Klos. Nella partita casalinga in Coppa UEFA contro il Molde \u00e8 stato il \"Man of the Match\". A seguito di un nuovo infortunio di Letizi (in Coppa UEFA contro il Maccabi Tel Aviv), e il successivo trasferimento dello stesso al Nizza, hanno dato a McGregor il posto da titolare.\nPerde la finale della Coppa UEFA 2007-2008 giocata a Manchester ad opera dei russi dello ; lui era assente a causa di un infortunio subito nelle settimane antecedenti alla partita.\nSuccessivamente ha firmato un nuovo contratto di sei anni. Dopo i problemi finanziari che affliggevano il club di Glasgow, costretto a ripartire dalla quarta serie del calcio scozzese, McGregor si svincola grazie ad un regolamento della Federazione calcistica della Scozia (SFA) e UEFA.\nBe\u015fikta\u015f.\nIl 26 luglio 2012 ha firmato per i turchi del Be\u015fikta\u015f su un contratto biennale e debuttando in una vittoria esterna contro il Karabukspor mantenendo la porta inviolata.\nHull City.\nIl 2 luglio 2013 passa a titolo definitivo all'Hull City e firma un contratto fino al 2016.\nAl debutto con la nuova maglia a Stamford Bridge contro il ha parato un rigore al 6' minuto di gioco a Frank Lampard.\nNazionale.\nMcGregor \u00e8 stato convocato per la prima volta in Nazionale scozzese il 30 gennaio 2007.\nIl 3 aprile 2009 \u00e8 stato escluso per sempre dalla Nazionale scozzese per molteplici comportamenti antisportivi insieme al capitano Barry Ferguson. Successivamente \u00e8 stato richiamato dal nuovo C.T. Craig Levein per difendere la porta della Tartan Army.\nVenne scelto come portiere titolare durante le partite di qualificazione a Euro 2012 Si \u00e8 confermato prima scelta tra i pali anche per le qualificazioni mondiali a Brasile 2014.\nStatistiche.\nPresenze e reti nei club.\n\"Statistiche aggiornate al 22 agosto 2021.\""}
{"id": "921556", "revid": "110157", "url": "https://it.wikipedia.org/wiki?curid=921556", "title": "Wartenberg (Berlino)", "text": "Wartenberg \u00e8 un quartiere di Berlino, appartenente al distretto di Lichtenberg."}
{"id": "921563", "revid": "1305772", "url": "https://it.wikipedia.org/wiki?curid=921563", "title": "PHP (disambigua)", "text": ""}
{"id": "921564", "revid": "729019", "url": "https://it.wikipedia.org/wiki?curid=921564", "title": "Ferdinando Carlo Giuseppe d'Austria-Este", "text": "Biografia.\nFrequent\u00f2 l'Accademia militare di Vienna prima di entrare nella carriera militare. Nel 1805, nella guerra della terza coalizione contro la Francia, Ferdinando fu comandante in capo dell'esercito austriaco, con il generale Mack quale suo Capo di stato maggiore. In ottobre il suo esercito venne circondato ad Ulma. Mack si arrese con l'intera armata, mentre Ferdinando fugg\u00ec verso la Boemia con uno squadrone di 2.000 cavalieri; li prese il comando delle truppe austriache e riusc\u00ec a raccogliere oltre 9.000 uomini. Con questo esercito si diresse verso Iglau per stornare l'attenzione dai movimenti della coalizione. Succedette al comando del principe Karl Philipp von Wrede ad Iglau.\nNel 1809 nella guerra della Quinta coalizione contro la Francia, Ferdinando comand\u00f2 un esercito austriaco di 36.000 uomini. In aprile invase il Granducato di Varsavia sperando di spingere la popolazione locale contro Napoleone, ma i polacchi si strinsero attorno al principe J\u00f3zef Antoni Poniatowski. Ferdinando fu sconfitto alla battaglia di Raszyn, ma riusc\u00ec ad occupare Varsavia. In giugno, comunque Ferdinando fu costretto, per prendere Varsavia, ad abbandonare Cracovia e la Galizia.\nNel 1815 nella guerra del settima coalizione contro la Francia, Ferdinando comand\u00f2 due divisioni della Riserva austriaca. L'anno seguente fu nominato comandante militare in Ungheria.\nIl 12 maggio 1819 accompagn\u00f2 la madre Maria Beatrice d'Este a Modena in vista del parto della cognata Maria Beatrice, duchessa di Modena e Reggio; l'Arciduca Ferdinando era stato incaricato dall'Imperatore Francesco I d'Austria di essere il suo rappresentante alla funzione del battesimo.\nNel 1830 Ferdinando fu nominato governatore militare e civile della Galizia, insediandosi a Leopoli. Dopo il 1848 risiedette quasi sempre in Italia.\nFerdinando non si spos\u00f2 mai.\nNel 1850 mor\u00ec nel castello di Ebenzweier in Altm\u00fcnster, vicino a Gmunden in Austria."}
{"id": "921565", "revid": "28592", "url": "https://it.wikipedia.org/wiki?curid=921565", "title": "Prodotti lanieri", "text": ""}
{"id": "921566", "revid": "599013", "url": "https://it.wikipedia.org/wiki?curid=921566", "title": "Pyg", "text": ""}
{"id": "921567", "revid": "599013", "url": "https://it.wikipedia.org/wiki?curid=921567", "title": "Qar", "text": ""}
{"id": "921569", "revid": "30610", "url": "https://it.wikipedia.org/wiki?curid=921569", "title": "Zheng Manqing", "text": "\u00c8 chiamato il maestro delle cinque arti dato che egli studi\u00f2 medicina tradizionale cinese, taijiquan, calligrafia, pittura e poesia. Esperto di Yangshi Taijiquan, ha creato una forma semplificata di questo stile che conta 37 figure, eliminando le numerose ripetizioni della forma lunga: Zheng zi jian yi taijiquan.\nPrimi Anni.\nRimasto orfano di padre da bambino, all'et\u00e0 di nove anni Cheng fu colpito alla testa da una tegola caduta da un tetto e rimase in coma per qualche giorno. Poich\u00e9 il suo recupero era lento, fu inviato a lavorare da apprendista presso un noto artista, nella speranza che le semplici attivit\u00e0 manuali, come la macinatura dell'inchiostro, potessero giovare alla sua salute. Nel giro di pochi anni, il suo maestro lo lasci\u00f2 andare affinch\u00e9 potesse guadagnarsi da vivere dipingendo. \nDurante la sua infanzia, inoltre, sua madre gli insegn\u00f2 i rudimenti della medicina erboristica cinese. Pi\u00f9 tardi, Cheng Man-ch'ing ricevette anche un'educazione formale in medicina tradizionale cinese da Song You-an, un medico cinese in pensione. \nCheng insegn\u00f2 arte e poesia presso diverse scuole a Pechino ed a Shanghai e divenne un artista di successo. All'et\u00e0 di soli 19 anni, divenne insegnante di poesia tradizionale presso una rinomata scuola d'arte di Pechino. Nei suoi vent'anni contrasse la tubercolosi. Per favorire la guarigione, cominci\u00f2 a praticare t'ai chi ch'uan con regolarit\u00e0. A quel punto, si ritir\u00f2 dall'insegnamento e da quel momento dedic\u00f2 la propria vita alla studio del t'ai chi ch'uan, della medicina tradizionale cinese e della letteratura. \nNel 1930 circa, Cheng incontr\u00f2 il noto maestro Yang Cheng Fu (1883\u20131936), con cui cominci\u00f2 a studiare lo stile Yang di t'ai chi ch'uan, sino a che lo stesso Yang Cheng Fu non mor\u00ec, alcuni anni dopo. \nCheng insegn\u00f2 il t'ai chi ch'uan, esercit\u00f2 come medico e continu\u00f2 a lavorare come artista nella provincia del Sichuan durante gli anni della Guerra Sino-Giapponese. In quel periodo, insegn\u00f2 ad Abraham Liu, mentre questi si trovava all'Accademia Militare Centrale.\nNegli anni del secondo dopoguerra, Cheng Man-ch'ing aveva ormai sviluppato una versione dello stile Yang di t'ai chi ch'uan abbreviata a 37 posizioni (la forma completa ne prevede 108), eliminando molte delle ripetizioni presenti nella forma tradizionale. Aveva anche completato la prima stesura del suo libro \"Tredici Capitoli sul T'ai-Chi Ch'uan\" e l'aveva mostrata al suo collega pi\u00f9 anziano Ch'en Wei-ming, che l'aveva considerata valida ed approvata. \nTaiwan.\nCheng Man-ch'ing si trasfer\u00ec sull'isola di Taiwan nel 1949, continuando ad esercitare come medico e come maestro della nuova forma semplificata di t'ai chi ch'uan, oltre che portando avanti la sua attivit\u00e0 artistica di poeta, calligrafo e pittore. \nA Taipei pubblic\u00f2 la prima edizione di \"Tredici Capitoli sul T'ai-Chi Ch'uan\" (noto in Italia anche come \"Tredici Saggi sul T'ai-Chi Ch'uan\"), che \u00e8 stata tradotta da allora in diverse lingue, tra cui anche l'italiano. Sempre l\u00ec, apr\u00ec l'Associazione di t'ai chi \"Shih Chung\", la sua prima scuola, dove insegn\u00f2 a allievi da tutti il mondo che successivamente portarono la disciplina fuori dai confini della Cina Nazionalista: Benjamin Lo, Liu Hsi-heng, Hsu I-chung, il dottor Qi Jiang Tao, Robert W. Smith, T. T. Liang, William C. C. Chen, Huang Sheng Shyan ed altri.\nStati Uniti D'America.\nNel 1964, Cheng si trasfer\u00ec a New York con la famiglia (moglie e cinque figli, di cui tre femmine), dove insegn\u00f2 il suo stile Yang semplificato a 37 posizioni presso la New York T'ai Chi Association, sita al 211 di Canal Street, Manhattan. \nSuccessivamente, fond\u00f2 una propria scuola, la Shr Jung T'ai Chi school, situata all'87 di Bovery, nella Chinatown di NYC, dove insegn\u00f2 avvalendosi dall'assistenza di sei allievi senior americani, noti come i \"Big Six\": Tam Gibbs, Lou Kleinsmith, Ed Young, Mort Raphael, Maggie Newman e Stanley Israel. Nella Shr Jung T'ai Chi school di New York insegn\u00f2 anche all'esperto di arti marziali inglese Patrick Watson, che --oltre a fondare a New York la School of Tai Chi Chuan (STCC) dedicata alla formazione degli istruttori di t'ai chi ch'uan-- ha per primo portato lo stile di t'ai chi chu'an di Cheng Man-ch'ing in Europa, aprendo le prime scuole a Londra e ad Amsterdam. \nNel frattempo, a Taipei, gli allievi di Cheng continuarono in sua assenza a portare avanti l'insegnamento del t'ai chi ch'uan presso l'associazione \"Shih Chung\" da lui fondata anni prima. \nA New York, spesso Cheng Man-ch'ing insegnava il t'ai chi ch'uan nel primo pomeriggio anche a piccole classi di allievi nei locali della biblioteca dell'Asia Orientale \"C. V. Starr\" della Columbia University. \nCome passatempo, era solito coltivare orchidee.\nIl T'ai Chi Ch'uan di Cheng Man-Ch'ing.\nLe principali caratteristiche della sua \"forma Yang breve\" di t'ai chi ch'uan sono le seguenti: \nQuesti cambiamenti consentirono a Cheng di insegnare la sua forma di t'ai chi ch'uan ad un maggior numero di allievi per volta e questo favor\u00ec una sua rapidissima diffusione nell'isola di Taiwan ed in Indonesia. Cheng Man-ch'ing, inoltre, \u00e8 stato uno dei primi in assoluto ad insegnare il t'ai chi ch'uan pubblicamente negli USA. \nNella sua forma breve di t'ai chi ch'uan stile Yang, il conteggio delle posizioni avviene in modo differente, rispetto a tutti gli altri stili e forme: nella \"forma breve Yang 37\", come viene denominata oggi la sua versione, i movimenti vengono infatti contati soltanto la prima volta in cui vengono eseguiti e raramente o per niente nelle ripetizioni. Inoltre, vi sono alcune posizioni, come per esempio \"Accarezzare la testa del cavallo selvaggio\", che non vengono conteggiate affatto. Di conseguenza, la \"forma breve Yang 37\" conta, in realt\u00e0, oltre 70 tra diversi movimenti e posture. \nI cambiamenti alla forma suggeriti da Cheng Man-ch'ing non sono mai stati riconosciuti ufficialmente dagli eredi della famiglia Yang ed il suo stile \u00e8 ancora oggi oggetto di controversie tra i diversi praticanti di t'ai chi ch'uan. Tuttavia, a detta di Cheng Man-ch'ing, essendo morto il maestro Yang Cheng Fu, tutto ci\u00f2 di cui il suo stile semplificato aveva bisogno era dell'approvazione del suo collega pi\u00f9 anziano Ch'en Wei-ming, posto che tutti gli eredi di Yang Cheng Fu erano pi\u00f9 giovani di lui."}
{"id": "921570", "revid": "834", "url": "https://it.wikipedia.org/wiki?curid=921570", "title": "Raee", "text": ""}
{"id": "921577", "revid": "599013", "url": "https://it.wikipedia.org/wiki?curid=921577", "title": "Rub", "text": ""}
{"id": "921582", "revid": "599013", "url": "https://it.wikipedia.org/wiki?curid=921582", "title": "Rwf", "text": ""}
{"id": "921584", "revid": "834", "url": "https://it.wikipedia.org/wiki?curid=921584", "title": "RAEE", "text": ""}
{"id": "921586", "revid": "122291156", "url": "https://it.wikipedia.org/wiki?curid=921586", "title": "Tony Cavazo", "text": "Conosciuto per essere il fratello di Carlos Cavazo, noto chitarrista dei Quiet Riot, e per aver fatto parte della band per un brevissimo tempo nel 1981, quando era ancora sotto il nome di \"DuBrow\". Tony Cavazo fece parte anche della hair metal band Hurricane assieme al fratello del bassista dei Quiet Riot Rudy Sarzo, Robert Sarzo.\nBiografia.\nTony form\u00f2 la sua prima band assieme a suo fratello Carlos, chiamata \"Speed of Light\". Egli col fratello si spostarono poi a Los Angeles nella band \"Snow\", che realizz\u00f2 una demo. In seguito allo scioglimento della prima formazione dei Quiet Riot nel 1979, il leader Kevin DuBrow decise nel 1981 di dare luce al suo progetto, i DuBrow.\nDuBrow in quell'anno incontr\u00f2 a Los Angeles, il batterista Frankie Banali, il chitarrista Carlos Cavazo, e il fratello Tony al basso.\nLa band inizi\u00f2 a lavorare per il nuovo materiale ma senza trovare sbocchi per un contratto discografico, fino a quando nel marzo 1982, il noto chitarrista Randy Rhoads (ex-Quiet Riot), muore in un incidente aereo durante un tour con Ozzy Osbourne. Rudy Sarzo, anch'egli membro della band di Ozzy, e anch'egli ex membro dei Quiet Riot, decide di ritornare a Los Angeles e reincontra DuBrow che lo inviter\u00e0 nella sua band, ed il progetto torner\u00e0 a prendere il nome di Quiet Riot. Sarzo sostitu\u00ec quindi Tony Cavazo, mentre il fratello Carlos rimarr\u00e0 nella band.\nTony, assieme a DuBrow, Banali e C. Cavazo scrisse inoltre il noto brano dei Quiet Riot \"Bang your Head (Metal Health)\" che apparir\u00e0 nel primo album della nuova formazione, \"Metal Health\" (1983), disco che otterr\u00e0 un enorme successo, rivelandosi il pi\u00f9 noto della band di Los Angeles.\nNel 1985, Tony former\u00e0 gli Hurricane, un'altra glam metal band assieme a Kelly Hansen (voce), Jay Schellen (batteria) e Robert Sarzo (chitarra), fratello del bassista dei Quiet Riot Rudy Sarzo.\nCavazo rimarr\u00e0 nella band fino allo scioglimento nel 1991. Quando la band si riform\u00f2 nel 2000 egli non ader\u00ec al progetto."}
{"id": "921588", "revid": "1782831", "url": "https://it.wikipedia.org/wiki?curid=921588", "title": "Tobin Bell", "text": "Biografia.\nL\u2019attore \u00e8 figlio di Eileen Julia Bell Tobin, attrice di origini inglesi, e Joseph Henry Tobin Sr., fondatore della stazione radio WJDA di Quincy, nel 1947, nonch\u00e9 candidato sindaco a Gloversville, New York, Joseph Henry Jr. \u00e8 cresciuto in Massachusetts, ha studiato presso la Boston University ed ha effettuato la sua formazione presso l'Actors Studio di New York con Lee Strasberg. Ha una sorella ed un fratello.\nBell interpreta spesso il ruolo del cattivo e del serial killer: era infatti il sicario nel film \"Il socio\" di Sydney Pollack e Unabomber nel film TV \"Unabomber: The True Story\"; la notoriet\u00e0 a livello mondiale giunge con il ruolo di Jigsaw (l'enigmista), un serial killer che vuole far apprezzare agli altri il valore della vita per mezzo di \"giochi\", nel film \"Saw - L'enigmista\" e nei successivi, \"Saw II - La soluzione dell'enigma\", \"Saw III - L'enigma senza fine\", \"Saw IV\", \"Saw V\", \"Saw VI\", \"Saw 3D - Il capitolo finale\" e \"Saw Legacy.\" Doppia anche la voce di Billy il Pupazzo. Ha ricevuto, nel 2006, una nomination per il \"Miglior cattivo\" negli MTV Movie Awards e un premio nella stessa categoria ai Fangoria Chainsaw Awards.\nBell ha partecipato come guest star in alcune serie televisive popolari, come \"Seinfeld\", \"Nikita\", \"The X-Files\", \"Stargate SG-1\", \"Streghe\", \"Alias\", \"West Wing - Tutti gli uomini del Presidente\", \"I Soprano\", \"NYPD Blue\" e \"24\". Inoltre \u00e8 possibile riconoscerlo per pochi secondi nella seconda puntata della prima serie di \"E.R. - Medici in prima linea\".\nDoppiatori italiani.\nNelle versioni in italiano dei suoi film, Tobin Bell \u00e8 stato doppiato da:\nDa doppiatore \u00e8 sostituito da:"}
{"id": "921590", "revid": "599013", "url": "https://it.wikipedia.org/wiki?curid=921590", "title": "Sll", "text": ""}
{"id": "921591", "revid": "503924", "url": "https://it.wikipedia.org/wiki?curid=921591", "title": "Std", "text": ""}
{"id": "921593", "revid": "599013", "url": "https://it.wikipedia.org/wiki?curid=921593", "title": "Syp", "text": ""}
{"id": "921594", "revid": "599013", "url": "https://it.wikipedia.org/wiki?curid=921594", "title": "Szl", "text": ""}
{"id": "921595", "revid": "599013", "url": "https://it.wikipedia.org/wiki?curid=921595", "title": "Thb", "text": ""}
{"id": "921597", "revid": "6923", "url": "https://it.wikipedia.org/wiki?curid=921597", "title": "Soci\u00e9t\u00e9 del Chemins de Fer du Burkina", "text": "La Soci\u00e9t\u00e9 del Chemins de Fer du Burkina (SCFB) \u00e8 stata dal 1989 al 1992 l'amministrazione ferroviaria nazionale del Burkina Faso. Aveva sede in Ouagadougou.\nVenne fondata nel 1989 per gestire il troncone della Ferrovia Abidjan-Niger assegnato al Burkina Faso, dopo la rottura dell'accordo internazionale con la Costa d'Avorio: il Burkina a partire dal 1986 avrebbe voluto costruire una deviazione dalla tratta principale Abidjan-Ouagadougou-Niger per collegare le miniere di manganese di Tambao alla rete, per circa 375\u00a0km di distanza.\nLa situazione societaria.\nLa ferrovia, allora sotto controllo della R\u00e9gie des chemins de fer Abidjan-Niger, era gestita da un accordo paritario tra i governi del Niger e della Costa d'Avorio: questi ultimi, non intenzionati a coprire una parte dei costi per un servizio che sarebbe stato a vantaggio principalmente dell'altra nazione si opposero, provocando lo scioglimento del consorzio.\nLa SCFB ha ottenuto dalla separazione delle due amministrazioni una tratta della lunghezza complessiva di 622\u00a0km, detta \"Ferrovia del Mossi\", collegata sia col confine del Niger che con quello ivoriano e passante per la capitale. La restante tratta, 660\u00a0km, fu attribuita alla Soci\u00e9t\u00e9 Ivorienne des Chemins de Fer (SICF). La linea \u00e8 interamente a scartamento da 1000\u00a0mm.\nNel marzo 1988, dopo due anni di operazioni, i governi ricominciarono a trattare la riunificazione delle due ferrovie: la proposta di riunione fu mal vista dalle societ\u00e0 straniere che vantavano interessi finanziari sull'impresa, le quali avanzarono seri dubbi sull'efficienza di una rete unificata, che secondo l'opinione comune non avrebbe potuto affrontare gli interessi contrapposti su questioni quali, ad esempio, la costruzione della deviazione di Tambao.\nLa suddivisione delle due ferrovie provoc\u00f2 gravi problemi organizzativi ad entrambe le amministrazioni, che si ritrovarono indebolite sia nella capacit\u00e0 di movimentare mezzi e persone, sia sulle questioni economiche. Questi problemi si trasformarono in una netta perdita di efficienza, che spinse la clientela a rivolgersi verso il trasporto su strada, rendendo ancora pi\u00f9 precarie le condizioni della societ\u00e0.\nAll'inizio degli anni novanta venne costituito un ufficio per il traffico internazionale, in comune tra le due nazioni, con lo scopo di ottimizzare gli investimenti nel marketing e nella comunicazione societaria, e soprattutto per coordinare lo scambio di carri merci tra le due amministrazioni.\nL'ufficio dimostr\u00f2 come la riunificazione avrebbe potuto eliminare i gravi problemi insorti con la separazione: SCFB e SICF ricominciarono, nel 1992 a discutere una riunificazione. Poich\u00e9 era evidente che un'amministrazione internazionale non avrebbe potuto che crollare di nuovo sotto le contrastanti richieste, si decise di affidare la rinata ferrovia ad una societ\u00e0 commerciale a compartecipazione statale.\nLa societ\u00e0, chiamata SITARAIL, includeva investitori francesi, belgi, ivoriani e burkinab\u00e9, cos\u00ec suddivisi:\nLa formula sembr\u00f2 funzionare, tanto che il 12 dicembre 1994 le precedenti societ\u00e0 (SCFB e SICF) furono liquidate, la SITARAIL rilev\u00f2 il materiale rotabile e le infrastrutture delle due compagnie, cominciando a gestire il servizio operativo. La societ\u00e0 ottenne una concessione quindicennale, con verifiche di operativit\u00e0 a intervalli quinquennali e con ritrattazione sui costi di concessione ogni tre.\nSITARAIL paga ai due governi una tariffa annuale per l'utilizzo delle linee, una per il noleggio dei veicoli e una per il finanziamento degli investimenti sulle linee, realizzati con contributi statali.\nIl servizio.\nIl servizio principale della SCFB era il collegamento giornaliero tra Ouagadougou e Abidjan, passando per Bobo-Dioulasso, Banfora e Koudougou, affiancato da un treno per Kaya che effettuava due corse la settimana, lungo quella che sarebbe dovuta essere la parte iniziale del raccordo con Tambao.\nA met\u00e0 degli anni novanta, la separazione delle amministrazioni, la scarsa coordinazione e la recessione economica hanno disincentivato i collegamenti internazionali tra Burkina e Costa d'Avorio.\nNel 1991 la compagnia vide una flessione del volume d'affari, perdendo quasi il 30% degli introiti: l'anno successivo la situazione miglior\u00f2 leggermente, fino a tornare ai livelli pre-divisione nel 1993. In quell'anno la ferrovia effettu\u00f2 753.000 trasporti passeggeri.\nIl traffico merci, vista l'assenza del collegamento con le miniere, era effettuato prevalentemente via strada, da Tambao a Kiya, per un totale di 200.000 tonnellate/anno nel 1993 (il 33% in meno rispetto all'anno successivo).\nNel 1991 la societ\u00e0 riprese i progetti per la costruzione del collegamento con Tambao, acquistando 6000 tonnellate di binari usati dal Canada. L'ONU finanzi\u00f2 la prima parte della tratta, fino a Kaya, fornendo i fondi per i contratti di consulenza necessari. La tratta venne completata nel 1993, ma i fondi residui non permisero il completamento dell'opera: vennero costruiti solo 110\u00a0km del 375 necessari. L'appalto di consulenza venne acquisito dalla Canac International, la societ\u00e0 che tre anni prima aveva costruito la rete di telecomunicazione a onde corte e a modulazione di frequenza per la gestione del traffico sulla linea.\nNel 1992 una cordata di banche ha finanziato 31,7 milioni di dollari per potenziare la linea tra la capitale e Niangoloko, per rilanciare l'economia della zona.\nGi\u00e0 con la salita al potere, in Costa d'Avorio, del governo corrotto di Henri Konan-B\u00e9di\u00e9 nel 1993, e ancora di pi\u00f9 con i tumulti dei primi anni del XXI secolo, la domanda di collegamenti internazionali si ridusse moltissimo, danneggiando i bilanci dell'azienda.\nLa flotta.\nLa SCFB possedeva nel 1994 29 locomotive e sei automotrici diesel, oltre a 771 vagoni e 61 carrozze: tuttavia, solo meno di 25 carrozze e 350 carri erano in condizione di circolare. Con la concessione a SITARAIL il governo ha acquisito 30 nuovi carri per minerali, 60 carri per trasporto liquidi e tre locomotive diesel elettriche.\nA met\u00e0 degli anni novanta ci fu un progetto congiunto con la Projects &amp; Equipment Corporation of India per la costruzione di una filiera produttiva per rotabili, destinata dapprima ad effettuare il semplice assemblaggio e in seguito l'intero processo produttivo."}
{"id": "921598", "revid": "767487", "url": "https://it.wikipedia.org/wiki?curid=921598", "title": "Gaglioppo", "text": "Il Gaglioppo \u00e8 un vitigno a bacca nera autoctono calabrese, il cui utilizzo \u00e8 previsto dai disciplinari per la produzione del Cir\u00f2 DOC e del Melissa DOC nelle varianti rosso classico, rosato e riserva. Il Gaglioppo, insieme al Greco di Bianco e al Mant\u00f2nico, rappresenta forse l'unico tipo di vitigno calabro rinomato in contesti enologici nazionali ed europei.\nIl clima calabrese caldo e secco, la particolarit\u00e0 del terreno arido e i vigneti non irrigui rappresentano le condizioni necessarie per la produzione di questo vino, caratterizzato da una maturazione precoce e di elevata resistenza.\n\u00c8 un vitigno a bacca rossa, con grappoli di medie dimensioni e di forma conica.\nIl colore del vino rosso ottenuto \u00e8 rubino intenso, che col tempo si evolve in un ricco \"bouquet\", mentre quello del rosato \u00e8 rosa brillante e presenta un \"bouquet\" floreale e fruttato."}
{"id": "921599", "revid": "729019", "url": "https://it.wikipedia.org/wiki?curid=921599", "title": "Flip Records", "text": "La Flip Records \u00e8 un'etichetta discografica statunitense, fondata da Jordan Schur nel 1994. Ha prodotto i lavori di gruppi metal come Limp Bizkit, Staind, Dope e Cold."}
{"id": "921600", "revid": "599013", "url": "https://it.wikipedia.org/wiki?curid=921600", "title": "Try", "text": ""}
{"id": "921601", "revid": "599013", "url": "https://it.wikipedia.org/wiki?curid=921601", "title": "Ttd", "text": ""}
{"id": "921602", "revid": "30232", "url": "https://it.wikipedia.org/wiki?curid=921602", "title": "SCBF", "text": ""}
{"id": "921603", "revid": "599013", "url": "https://it.wikipedia.org/wiki?curid=921603", "title": "Twd", "text": ""}
{"id": "921604", "revid": "599013", "url": "https://it.wikipedia.org/wiki?curid=921604", "title": "Tzs", "text": ""}
{"id": "921605", "revid": "599013", "url": "https://it.wikipedia.org/wiki?curid=921605", "title": "Ugx", "text": ""}
{"id": "921606", "revid": "1776051", "url": "https://it.wikipedia.org/wiki?curid=921606", "title": "Bang Thy Head", "text": "Bang Thy Head \u00e8 una raccolta di videoclip dei Quiet Riot, uscito nel 1986."}
{"id": "921609", "revid": "115844982", "url": "https://it.wikipedia.org/wiki?curid=921609", "title": "Theodor de Bry", "text": "Biografia.\nIl suo primo maestro \u00e8 stato molto probabilmente il padre, l'orafo Thiry de Bry \"il giovane\". Non sembra risponda a verit\u00e0 l'affermazione che si sia rifugiato a Strasburgo per motivi religiosi dopo essere stato bandito dalla citt\u00e0 e condannato alla confisca dei beni per aver aderito alla Riforma protestante: si era infatti stabilito a Strasburgo gi\u00e0 nel 1560, prima di questo bando. Strasburgo era allora una citt\u00e0 prospera, che aveva accettato il Protestantesimo ed era divenuta un importante centro artistico per aver accolto, fra i profughi immigrati per motivi religiosi, numerosi orafi e incisori. A Strasburgo Th\u00e9odore spos\u00f2 Catherine Esslinger ed ebbe una figlia, Maria Magdalena, che nel 1617 spos\u00f2 l'incisore e disegnatore Matth\u00e4us Merian.\nNel 1577 si trasfer\u00ec ad Anversa, anch'egli come orafo, poi soggiorn\u00f2 a Londra tra il 1587 e il 1588, dove insieme al geografo Richard Hakluyt raccolse racconti e illustrazioni di varie esplorazioni europee, ad esempio da opere di Jacques Le Moyne de Morgues, Girolamo Benzoni e Bartolom\u00e9 de Las Casas. Quando si stabil\u00ec a Francoforte sul Meno, ne chiese la cittadinanza. Mor\u00ec a Francoforte il 27 marzo 1598, all'et\u00e0 di settant'anni. L'attivit\u00e0 di editore fu continuata dal genero Matth\u00e4us Merian che complet\u00f2 fra l'altro le edizioni dei \"Grandi Viaggi\" e dei \"Piccoli Viaggi\" che erano state interrotte nel 1590."}
{"id": "921614", "revid": "135224", "url": "https://it.wikipedia.org/wiki?curid=921614", "title": "Ricevitore (teoria dell'informazione)", "text": "In telecomunicazioni il ricevitore \u00e8 quell'apparato o sottosistema elettronico terminale che fa parte di un sistema di telecomunicazioni, adibito a ricevere i segnali informativi ad esso in input provenienti dal canale di comunicazione, rappresentato dal mezzo trasmissivo, e trasmessi a monte dal trasmettitore.\nDescrizione.\nUn ricevitore \u00e8 dunque sempre presente in un impianto di telecomunicazioni sia in sistemi cablati come nelle comunicazioni in fibra ottica (fotorivelatore) e le comunicazioni elettriche sia nelle radiocomunicazioni. Fa parte dunque della catena ricevente assieme al demodulatore e a eventuali sistemi di decodifica tipici delle trasmissioni digitali (decodifica di sorgente e decodifica di canale).\nAl ricevitore giunge l'informazione decodificata dal trasmettitore, che l'aveva inizialmente codificata. In alcuni casi il ricevitore \u00e8 progettato in modo da includere il decodificatore. Ricevitori reali come i ricevitori radio o i telefoni possono ricevere al massimo la quantit\u00e0 di informazione predetta dal secondo teorema di Shannon.\nUn ricevitore opera sempre in maniera duale ovvero opposta o inversa a quanto fa il trasmettitore in modo da ripristinare l'informazione contenuta nella sorgente informativa iniziale depurando il segnale ricevuto dalle operazioni di elaborazione messe in atto dal trasmettitore e necessarie per la trasmissione efficiente sul canale come la modulazione e la codifica di sorgente e di canale.\n\u00c8 caratterizzato da una propria \"sensibilit\u00e0\" ovvero da un livello minimo di potenza del segnale ricevuto che pu\u00f2 essere rivelato, tipicamente espresso o comunque strettamente dipendente da un livello di rapporto segnale/rumore. Trattandosi di un apparato elettronico esso introduce del rumore elettronico (tipicamente rumore termico), misurabile dalla sua cifra di rumore, che tende a degradare pi\u00f9 o meno il segnale in termini di rapporto segnale/rumore in misura variabile a seconda del tipo di modulazione/demodulazione effettuata."}
{"id": "921617", "revid": "188116", "url": "https://it.wikipedia.org/wiki?curid=921617", "title": "Time Code", "text": ""}
{"id": "921619", "revid": "110157", "url": "https://it.wikipedia.org/wiki?curid=921619", "title": "Behind the Lines (David Knopfler)", "text": "Behind the Lines \u00e8 un album del 1985 di David Knopfler."}
{"id": "921621", "revid": "599013", "url": "https://it.wikipedia.org/wiki?curid=921621", "title": "Uyu", "text": ""}
{"id": "921622", "revid": "599013", "url": "https://it.wikipedia.org/wiki?curid=921622", "title": "Uzs", "text": ""}
{"id": "921623", "revid": "599013", "url": "https://it.wikipedia.org/wiki?curid=921623", "title": "Veb", "text": ""}
{"id": "921625", "revid": "599013", "url": "https://it.wikipedia.org/wiki?curid=921625", "title": "Vnd", "text": ""}
{"id": "921626", "revid": "1776051", "url": "https://it.wikipedia.org/wiki?curid=921626", "title": "'89 Live in Japan", "text": "89 Live in Japan \u00e8 un DVD musicale dei Quiet Riot, uscito in commercio il 16 novembre 2004."}
{"id": "921627", "revid": "123157677", "url": "https://it.wikipedia.org/wiki?curid=921627", "title": "Ornitina", "text": "L'ornitina \u00e8 un aminoacido non proteogenico. \u00c8 uno dei prodotti dell'enzima arginasi sulla L-arginina, che crea ornitina e urea. L'ornitina \u00e8 quindi un prodotto fondamentale del ciclo dell'urea, che permette l'eliminazione dell'azoto in eccesso.\nL'ornitina non \u00e8 un amminoacido codificato nel DNA, e in tal senso non \u00e8 direttamente coinvolta nella sintesi proteica. Tuttavia, nei tessuti non epatici dei mammiferi, il ruolo metabolico principale del ciclo dell'urea \u00e8 quello della sintesi dell'arginina. L'ornitina \u00e8 quindi molto importante come prodotto intermedio dei processi metabolici. Ha effetti simili a quelli dell'arginina, ma sembra avere un'efficacia doppia. Tra le sue numerose funzioni \u00e8 dimostrato che insieme all'L-aspartato \u00e8 efficace come disintossicante dell'ammoniaca in alcune malattie con iperammonemia, e favorisce la cicatrizzazione delle ferite.\nStrutturalmente, \u00e8 considerata l'analogo inferiore della lisina, avendo un gruppo \u03b4 amminico, anzich\u00e9 \u03b5.\nUn maggior numero di pubblicazioni punta tuttavia sulla sua associazione all'acido 4-fenilacetico, il quale \u00e8 noto coniugarsi stabilmente alla glutammina, ed essere escreto, prima che questa possa generare ioni ammonio.\nSi pensa che l'ornitina non faccia parte del codice genetico poich\u00e9 i polipeptidi che contengono ornitina vanno incontro spontaneamente a lattamazione. Questo fatto si \u00e8 rivelato un problema quando l'ornitina \u00e8 stata incorporata artificialmente come 21\u00ba amminoacido in sistemi modello.\nOrnitina nello sport.\nDa alcuni decenni, l'ornitina \u00e8 un supplemento popolare nel bodybuilding. \u00c8 un aminoacido libero, ma non si trova comunemente negli alimenti ad alto contenuto proteico. Il corpo produce ornitina dall'arginina attraverso l'attivit\u00e0 dell'enzima arginasi, ed \u00e8 raramente carente nell'uomo. Essa ha un ruolo chiave nel ciclo dell'urea, in cui il catabolismo delle proteine produce scorie azotate. Il ciclo dell'urea \u00e8 fondamentale nel prevenire un aumento di ammoniaca, che si verifica durante l'esercizio ed \u00e8 collegata all'insorgere della fatica. Il principale motivo della popolarit\u00e0 dell'ornitina \u00e8 il fatto che \u00e8 stato considerato un efficace stimolatore dell'ormone della crescita (GH). \u00c8 possibile notare la presenza di ornitina in molti integratori per lo sport, come gli stimolatori del GH, e in alcuni prodotti che favoriscono il rilascio di ossido nitrico.\nLa ricerca.\nUn importante studio in cui vennero analizzati gli effetti dell'assunzione di ornitina sul GH venne condotto dal Bucci et al. (1990). I ricercatori somministrarono ornitina idroclorile per via orale a dei culturisti (tre donne e nove uomini) in tre diversi dosaggi, da 40, 100 o 170 mg/kg durante tre sabati consecutivi. I livelli di GH erano pi\u00f9 elevati rispetto ai valori basali indipendentemente dal dosaggio a quarantacinque e novanta minuti dall'ingestione. Tuttavia i livelli di GH tendevano a elevarsi significativamente solo a novanta minuti e solo con l'assunzione pi\u00f9 alta, da 170 mg/kg.\nUn'altra ricerca recente, suggerisce che alcuni degli effetti pi\u00f9 interessanti dell'ornitina potrebbero essere passati inosservati nella ricerca del passato. Sugino et al. (2008) coinvolsero come soggetti dello studio nove donne e otto uomini (et\u00e0 media quarant'anni), che per un periodo di 8 giorni ricevettero un placebo oppure 2\u00a0000 mg di ornitina al giorno per sette giorni, e 6\u00a0000 mg per un giorno. Il test consisteva in uno sforzo su cicloergometro ripetuto fino alla fatica. Dopo una settimana, i soggetti che assunsero 2\u00a0000 mg di ornitina registrarono un aumento dei trigliceridi sierici, acidi grassi liberi (FFA) e chetoni, che sono sottoprodotti del metabolismo dei grassi. I soggetti del gruppo che assumeva ornitina presentavano anche maggiori livelli ematici di urea e ornitina, suggerendo che l'ornitina possa favorire il ciclo dell'urea. L'implicazione \u00e8 che l'assunzione di ornitina prima dell'esercizio non solo aumenta il rilascio di GH, ma riduce anche l'ammoniaca nel sangue, il che favorirebbe la durata della prestazione attenuando i sintomi della fatica.\nInoltre, i soggetti del gruppo ornitina presentavano maggiori livelli di amminoacidi ramificati (BCAA) rispetto a quelli del gruppo placebo, il che suggerisce che l'ornitina pu\u00f2 sopprimere il rilascio di BCAA muscolari durante l'allenamento intenso. Maggiori quantit\u00e0 di BCAA competono con un altro amminoacido, l'L-triptofano, per l'ingresso nel cervello. Questo \u00e8 importante perch\u00e9 quando il triptofano accede al cervello, si trasforma rapidamente in serotonina, una sostanza chimica cerebrale legata al senso di rilassamento. Il gruppo ornitina presentava anche maggiori livelli ematici di alanina, che pu\u00f2 essere convertita nel fegato in glucosio, per poi tornare al muscolo in attivit\u00e0 come fonte energetica prontamente disponibile. Sulla base di tutto questo, ci si aspetterebbe che i soggetti del gruppo ornitina fossero meno stanchi durante il test da sforzo, ed \u00e8 proprio ci\u00f2 che \u00e8 accaduto, ma solo nelle donne, in cui vennero rilevati maggiori livelli di ornitina. Gli autori conclusero che se l'ornitina plasmatica fosse rimasta pi\u00f9 elevata anche negli uomini, anche questi avrebbero accusato meno la stanchezza. Poich\u00e9 l'ornitina non \u00e8 comune negli alimenti proteici, gli studiosi suggeriscono che potrebbe essere un integratore alimentare efficace per il trattamento dell'affaticamento.\nSinergia con l'arginina.\nL'effetto dell'ornitina sulla stimolazione dell'ormone della crescita pu\u00f2 essere potenziato dall'assunzione in concomitanza con altri amminoacidi come l'arginina, un altro importante stimolatore del GH. Nel 1989 Elam et al. conclusero che l'assunzione concomitante di 1 grammo di ornitina e 1 grammo di arginina, in combinazione con un programma di allenamento coi pesi, pu\u00f2 aumentare la forza muscolare e la massa magra in un periodo di tempo relativamente breve. I due amminoacidi favorivano il recupero dallo stress cronico sopprimendo i processi catabolici abbassando i livelli di idrossiprolina urinaria. In un altro studio recente (Zajac et al., 2010) sono stati analizzati gli effetti dell'assunzione di ornitina e arginina sulla secrezione di GH. Gli atleti allenati assunsero un mix di 3\u00a0000 mg di arginina e 2\u00a0200 mg di ornitina per due volte al giorno tre volte a settimana allenandosi coi pesi. I risultati mostrarono che l'assunzione dei due amminoacidi produceva la maggiore elevazione dei livelli di GH post-esercizio in confronto al gruppo placebo. Il gruppo arginina/ornitina presentava inoltre, rispetto al placebo, maggiori livelli di IGF-1, un altro ormone sinergico del GH importante per la crescita muscolare. L'assunzione sinergica di ornitina e arginina pu\u00f2 avere un effetto favorevole anche sulla riduzione del grasso corporeo. Elam (1988) stabil\u00ec che il gruppo che assumeva un mix di ornitina e arginina, in combinazione con l'esercizio coi pesi, fu soggetto ad una maggiore riduzione della massa grassa rispetto al gruppo che non li assumeva.\nOrnitina \u03b1-chetoglutarato (OKG).\nL'\u03b1-chetoglutarato (alfa-chetoglutarato) \u00e8 un trasportatore che potenzia l'effetto dell'ornitina. L'ornitina \u03b1-chetoglutarato (OKG) \u00e8 un prodotto ottenuto da due molecole di ornitina e 1 molecola di \u03b1-chetoglutarato, un metabolita del ciclo di Krebs. Il sale \u03b1-chetoglutarico \u00e8 stato sviluppato negli anni sessanta e viene definito come lo scheletro carbonioso ottenuto dalla deaminazione dell'amminoacido glutammina. L'\u03b1-chetoglutarato viene legato anche all'arginina o alla creatina, formando rispettivamente l'arginina \u03b1-chetoglutarato (AKG) o la creatina \u03b1-chetoglutarato. L'ornitina \u03b1-chetoglutarato sembrerebbe avere un effetto potenziato rispetto alla normale molecola di ornitina, ma sebbene ci\u00f2 \u00e8 stato verificato in numerosi casi clinici extra sportivi, l'unica ricerca finora reperibile nel suo utilizzo in ambito sportivo (nell'esercizio coi pesi) non ne ha riconosciuto un potenziale favorevole.\nLa ricerca in questione venne condotta da Chetlin et al. (2000). I ricercatori vollero determinare se il consumo di 10 g di OKG al giorno migliorassero la forza, la potenza e la composizione corporea su uomini allenati nell'esercizio coi pesi. Essi valutarono anche l'effetto del OKG sulla secrezione di insulina e di GH, sull'assunzione di cibo, e sulle variazioni di volume e intensit\u00e0 di allenamento. I ricercatori determinarono che l'OKG non migliora le prestazioni come l'intensit\u00e0 e il volume, e non contribuisce ad aumentare la massa magra. Inoltre dimostrarono che non altera le concentrazioni di insulina (analogamente all'ornitina) e di GH."}
{"id": "921628", "revid": "599013", "url": "https://it.wikipedia.org/wiki?curid=921628", "title": "Vuv", "text": ""}
{"id": "921630", "revid": "599013", "url": "https://it.wikipedia.org/wiki?curid=921630", "title": "Xaf", "text": ""}
{"id": "921635", "revid": "10652", "url": "https://it.wikipedia.org/wiki?curid=921635", "title": "Palinurus quadricornis", "text": ""}
{"id": "921638", "revid": "599013", "url": "https://it.wikipedia.org/wiki?curid=921638", "title": "Xof", "text": ""}
{"id": "921639", "revid": "599013", "url": "https://it.wikipedia.org/wiki?curid=921639", "title": "Xag", "text": ""}
{"id": "921640", "revid": "116862571", "url": "https://it.wikipedia.org/wiki?curid=921640", "title": "Francesco Faranda", "text": "Egli inizi\u00f2 i suoi studi a Palermo, presso il Collegio dei Gesuiti.\nNel 1862 fu nominato magistrato. Venne designato come vice presidente del Tribunale di commercio, poi, consigliere della Corte d'appello ma rinunci\u00f2 ad entrambe le cariche.\nFu socio onorario della Societ\u00e0 operaia e della classe di Diritto e legislazione dell'Accademia Peloritana dei Pericolanti, socio corrispondente dell'Ufficio giuridico internazionale istituito a Milano per la difesa degli stranieri che si trovavano nel Regno d'Italia e dei cittadini del Regno all'estero.\nDal 1886 al 1914 insegn\u00f2 Diritto e procedura penale nell'universit\u00e0 di Messina.\nFaranda fu poi promotore, nel 1864, di una scuola privata di diritto penale, nella quale venivano studiate le opere di importanti penalisti quali Niccola Nicolini e Francesco Carrara; il suo progetto venne tuttavia quasi ignorato dall'ambiente accademico di Messina.\nLe sue opere gli valsero grande fama in Italia e all'estero, tuttavia viene principalmente ricordato per aver contribuito alla compilazione del primo codice penale del Regno d'Italia, nel 1889. Venne anche chiamato per la riforma dei Codici Penali a Parigi, Bruxelles, D\u00fcsseldorf e New York."}
{"id": "921642", "revid": "599013", "url": "https://it.wikipedia.org/wiki?curid=921642", "title": "Xba", "text": ""}
{"id": "921643", "revid": "599013", "url": "https://it.wikipedia.org/wiki?curid=921643", "title": "Xbc", "text": ""}
{"id": "921644", "revid": "599013", "url": "https://it.wikipedia.org/wiki?curid=921644", "title": "Xbd", "text": ""}
{"id": "921645", "revid": "599013", "url": "https://it.wikipedia.org/wiki?curid=921645", "title": "Xcd", "text": ""}
{"id": "921646", "revid": "599013", "url": "https://it.wikipedia.org/wiki?curid=921646", "title": "Xdr", "text": ""}
{"id": "921647", "revid": "599013", "url": "https://it.wikipedia.org/wiki?curid=921647", "title": "Xfo", "text": ""}
{"id": "921648", "revid": "599013", "url": "https://it.wikipedia.org/wiki?curid=921648", "title": "Xfu", "text": ""}
{"id": "921649", "revid": "599013", "url": "https://it.wikipedia.org/wiki?curid=921649", "title": "Xpd", "text": ""}
{"id": "921650", "revid": "599013", "url": "https://it.wikipedia.org/wiki?curid=921650", "title": "Xpf", "text": ""}
{"id": "921651", "revid": "599013", "url": "https://it.wikipedia.org/wiki?curid=921651", "title": "Xpt", "text": ""}
{"id": "921652", "revid": "599013", "url": "https://it.wikipedia.org/wiki?curid=921652", "title": "Xts", "text": ""}
{"id": "921655", "revid": "599013", "url": "https://it.wikipedia.org/wiki?curid=921655", "title": "Mehmet Scholl", "text": "\u00c8 uno dei calciatori tedeschi pi\u00f9 titolati. Con la nazionale tedesca ha vinto il campionato europeo del 1996, ha partecipato a quello del 2000 e giocato in tutto 39 partite, con 2 gol all'attivo, tra il 1992 e il 2002.\nHa vinto 8 titoli di Bundesliga, tutti conquistati con la maglia del Bayern Monaco. Con il club bavarese ha vinto anche la Coppa UEFA 1995-1996 e la Champions League 2000-2001.\nCarriera.\nPrimogenito di Ergin ed Hella Y\u00fcksel, un turco ed una tedesca, assunse il cognome da Hermann Scholl, secondo marito della madre. Inizi\u00f2 la carriera nel Karlsruhe, debuttando tra i professionisti nel 1989. Nel 1992 si trasfer\u00ec al Bayern Monaco, con cui ha terminato la sua carriera nel 2007.\nIl suo congedo dall'attivit\u00e0 agonistica risale al 15 agosto 2007 in occasione dell'amichevole disputata tra Bayern Monaco e Barcellona nello stadio Allianz Arena di Monaco, terminata 1-0 per gli spagnoli con gol di Messi. Scholl fu sostituito da Franck Rib\u00e9ry, che era stato appena acquistato dalla squadra bavarese e che indossava, come Scholl, il numero 7.\nAllenatore.\nIl 28 ottobre 2008 divenne allenatore delle giovanili del Bayern Monaco, carica mantenuta fino al 27 aprile 2009, quando pass\u00f2 ad allenare il Bayern Monaco II, che guid\u00f2 sino al 30 giugno 2010. Dopo due stagioni di pausa, il 1\u00ba luglio 2012 riassunse la carica di allenatore del Bayern Monaco II, per poi rassegnare le dimissioni il 30 giugno 2013 per tornare a dedicarsi all'attivit\u00e0 di commentatore sportivo."}
{"id": "921656", "revid": "599013", "url": "https://it.wikipedia.org/wiki?curid=921656", "title": "Zmk", "text": ""}
{"id": "921657", "revid": "599013", "url": "https://it.wikipedia.org/wiki?curid=921657", "title": "Zwd", "text": ""}
{"id": "921659", "revid": "104770", "url": "https://it.wikipedia.org/wiki?curid=921659", "title": "Ponte della Ferrovia (Pisa)", "text": "Il Ponte della Ferrovia \u00e8 un ponte sull'Arno del comune di Pisa adibito al transito dei treni.\nCaratteristiche tecniche.\nIl Ponte della Ferrovia \u00e8 lungo 119,50 metri, ha un'altezza massima di 14 metri, ha cinque campate con una luce massima di 18 metri, \u00e8 largo 27 metri. La struttura \u00e8 caratterizzata da una trave metallica appoggiata sui pilastri di pietra, probabilmente preesistenti alla distruzione del ponte avvenuta nel periodo bellico.\nRealizzazione.\nIl ponte, distrutto nel 1944, fu ricostruito nel secondo dopoguerra. Il progetto \u00e8 opera della Ditta Odero Terni Orlando sotto la direzione delle Ferrovie. \nStoria.\nL'Archivio di Stato di Firenze conserva i primi due progetti per l'attraversamento della ferrovia nei pressi di Pisa. In ambedue il sito scelto \u00e8 gi\u00e0 quello attuale: la prima ipotesi realizzativa, in legno, contava ben sedici luci, la seconda, pi\u00f9 simile all'attuale nei materiali, contava cinque luci, appoggi in pietra e trave in ferro.\nI disegni sono senza data e senza firma ma, con buona approssimazione possono essere datati intorno alla met\u00e0 dell'Ottocento. La pianta pi\u00f9 antica della citt\u00e0 di Pisa che riporta il ponte sulla ferrovia \u00e8 datata invece 1878; il ponte riportato \u00e8 a quattro luci invece che le cinque del progetto, ma \u00e8 molto probabile che sia un errore del disegno. La costruzione realizzata nel 1860 sosteneva un unico binario che fu raddoppiato solo nel 1925. L'intervento strutturale non modific\u00f2 tuttavia l'aspetto dell'opera che rimase pressoch\u00e9 inalterato.\nDurante la seconda guerra mondiale il ponte venne minato e distrutto, per poi essere ricostruito con il ripristino della via ferrata.\nIl terzo binario venne aggiunto nel giugno 2004 per servire con un binario indipendente anche la linea da Lucca."}
{"id": "921662", "revid": "118213229", "url": "https://it.wikipedia.org/wiki?curid=921662", "title": "Giovanni del Biondo", "text": "La vita.\nSi hanno notizie di lui dal 1356 al 1398 circa. Fu originario del Casentino, ma svolse la sua attivit\u00e0 per lo pi\u00f9 a Firenze.\nSi form\u00f2 probabilmente nella bottega degli Orcagna (nella cappella Strozzi della chiesa di Santa Maria Novella e fu allievo nella scuola di Taddeo Gaddi. Esegu\u00ec nel 1356 alcuni affreschi insieme a Nardo di Cione), per poi rendersi autonomo verso il 1360: svilupp\u00f2 il proprio stile, caratterizzato da forme massicce, schemi iconografici arcaicizzanti, forte caratterizzazione fisionomica e un brillante cromatismo. Nell'ultima parte della sua vita la composizione pittorica vedr\u00e0 un'accentuata presenza di personaggi fortemente individuati, mentre il \"ductus\" pittorico risulter\u00e0 affievolito e stanco. A Giovanni del Biondo viene riconosciuta l'introduzione di \"alcune novit\u00e0 del gotico internazionale\" in Firenze."}
{"id": "921663", "revid": "226458", "url": "https://it.wikipedia.org/wiki?curid=921663", "title": "Silvano (prefetto del pretorio)", "text": "Biografia.\nA seguito della morte (260) dell'imperatore Valeriano, padre e collega di Gallieno, durante la sua campagna in oriente contro i Sasanidi, diversi usurpatori si ribellarono non riconoscendo l'autorit\u00e0 di Gallieno. L'imperatore dovette allora abbandonare l'importante frontiera del Reno per debellare le rivolte degli usurpatori: decise quindi di inviare il proprio giovane figlio, Cornelio Salonino, come \"cesare\" in Gallia, con il potere nominale, mentre affid\u00f2 Salonino e il comando effettivo a Silvano, che era prefetto del pretorio.\nMentre Gallieno era lontano, accadde che una incursione di Franchi, che avevano saccheggiato alcune citt\u00e0 romane, venne interrotta dall'esercito del governatore della Germania inferior Marco Cassiano Latinio Postumo, e il bottino recuperato fu diviso da Postumo tra i suoi soldati (maggio-giugno 260). Silvano ordin\u00f2 a Postumo di inviargli il bottino dei Franchi a Colonia (ove risiedeva con Salonino): Postumo convoc\u00f2 allora i propri uomini e rifer\u00ec loro gli ordini di Silvano, ma questi si rifiutarono di consegnare il bottino e, ribellandosi contro l'autorit\u00e0 di Gallieno e Salonino, elessero Postumo imperatore.\nPostumo, che pare non essere stato estraneo alla rivolta dei propri uomini, marci\u00f2 con l'esercito su Colonia e la mise sotto assedio. Fu probabilmente durante questo assedio che Salonino, certamente dietro suggerimento di Silvano, si proclam\u00f2 \"augusto\" a propria volta, in modo da avere una maggiore autorit\u00e0 contro Postumo. Il consenso per la casata di Gallieno non si coagul\u00f2 attorno agli assediati: la popolazione di Colonia o, secondo altri, la sua stessa guarnigione, aprirono le porte a Postumo, che divenne padrone della citt\u00e0 e mise a morte Salonino e Silvano."}
{"id": "921677", "revid": "729019", "url": "https://it.wikipedia.org/wiki?curid=921677", "title": "CANT Z.1018", "text": "Il CANT Z.1018 \"Leone\" \u00e8 stato un Bombardiere medio italiano della Seconda guerra mondiale.\nIl progetto fu opera di Filippo Zappata, che lo concep\u00ec come miglioramento dei suoi precedenti CANT Z.1007 e CANT Z.1015 dai quali per\u00f2, non riprese la formula trimotore.\nL'aereo, dalla linea snella, pulita, dotato di eccellenti prestazioni e ottime qualit\u00e0 di volo, avrebbe potuto essere il suo capolavoro, nonch\u00e9 uno dei migliori bombardieri medi della guerra ma, nonostante fosse stato impostato con largo anticipo rispetto allo scoppio di questa, una successione di ritardi nel suo sviluppo, dovuti in larga parte alla miopia della Regia Aeronautica, ma anche all'impreparazione dei Cantieri Riuniti dell'Adriatico, ancora impegnati nella costruzione del CANT Z.1007, ad intraprendere su larga scala la costruzione di aerei di struttura metallica, fecero s\u00ec che i primi esemplari di serie raggiungessero i reparti di volo solo poche settimane prima dell'armistizio.\nStoria del progetto.\nIl Concorso della Regia Aeronautica del gennaio 1938 per un nuovo bombardiere medio si avvi\u00f2 alla conclusione, quasi un anno dopo, senza vincitori. Gli aerei presentati, anche se genericamente adatti allo scopo, si attirarono le aspre critiche dello Stato Maggiore, per la staticit\u00e0 dei criteri di progettazione e la scarsa attenzione prestata per la finezza aerodinamica e, conseguentemente, per le prestazioni delle macchine. In questa situazione decisero di inserirsi i Cantieri Riuniti dell'Adriatico. Questi, reduci dal successo riscontrato dal CANT Z.1007 (aereo che, realizzato a titolo privato dai CRDA, al di fuori di un concorso, si era subito imposto come superiore a tutti i bombardieri medi italiani contemporanei) presso lo Stato Maggiore, e ancora impegnati nella sua conversione alla motorizzazione radiale, continuarono a lavorare sulla stessa base per tirarne fuori modelli sempre pi\u00f9 perfezionati.\nLa scelta cadde inizialmente sul CANT Z.1015B (versione militarizzata dell'aereo da record, direttamente derivato dallo Z.1007, CANT Z.1015, che vol\u00f2 per la prima volta nel gennaio del 1939). La fama del progettista e i precedenti successi bastarono a farne ordinare trentadue prima ancora che l'aereo avesse lasciato il tavolo da disegno, ma non senza che la Regia Aeronautica avesse richiesto, come condizione irrinunciabile, l'aumento del coefficiente di resistenza strutturale del velivolo. Proprio questo per\u00f2 mise in imbarazzo Zappata, infatti per ottenere l'aumento del coefficiente di resistenza c'erano solo due scelte, o si irrobustiva la struttura, appesantendola e pregiudicando le prestazioni, o si alleggeriva l'aereo di qualche componente non strutturale, ovvero si rinunciava ad uno dei tre motori, pregiudicando le prestazioni.\nLa quadratura del cerchio sembr\u00f2 possibile grazie alla disponibilit\u00e0, giudicata imminente, dei nuovi motori radiali Alfa Romeo 135 RC.34, della classe dei 1500 cv, che, unitamente agli alleggerimenti, riduzioni di superficie alare e affinamenti aerodinamici consentiti dalla formula bimotore, avrebbero potuto consentire al nuovo aereo, designato CANT Z.1018, di raggiungere le prestazioni prospettate dello Z.1015B, pur con un motore in meno (e realizzando oltretutto consistenti economie di costruzione). La Regia Aeronautica si lasci\u00f2 convincere e, tra il febbraio e l'aprile 1939, sostitu\u00ec l'ordine di trentadue Z.1015B con altrettanti Z.1018, a condizione che questo avesse le stesse prestazioni prospettate per il trimotore, e che un prototipo volasse entro cinque mesi da allora. Non era un compito facile portare in volo, in cinque mesi, un aereo completamente nuovo, ma i CRDA riuscirono a rispettare la strettissima tabella di marcia e, il 9 ottobre 1939, il prototipo, di costruzione lignea, veniva portato in volo dal comandante Mario Stoppani.\nDa quel momento cominciarono i ritardi. I primi vennero causati dai motori Alfa Romeo 135 RC.34, che denunciarono problemi di surriscaldamento e vibrazioni. Il tentativo di farli funzionare a dovere, la decisione di sostituirli con un paio di pi\u00f9 tranquilli (ma anche 100 kg l'uno pi\u00f9 leggeri) Piaggio P.XII RC.35 Tornado da 1.350 CV, l'attesa dei motori (la cui fornitura era a carico della Regia Aeronautica) e il loro montaggio, richiesero altri 5 mesi, e il prototipo, con la nuova motorizzazione, torn\u00f2 in volo solo il 9 marzo 1940 per poi essere portato a Guidonia per le prove del Centro Sperimentale della Regia Aeronautica che, per incomprensibili motivi, si protrassero per pi\u00f9 di un anno, fino al 25 giugno 1941, dopodich\u00e9, per altri nove mesi, si tentarono di rimontare e far funzionare i motori Alfa Romeo pure se questi, nel complesso, davano risultati inferiori ai Piaggio.\nNel frattempo, nell'ottobre 1940, la commessa per gli Z.1018 metallici era stata portata a 100 aerei, pi\u00f9 altri 10 esemplari in legno, simili al prototipo, per consentire un avvio pi\u00f9 rapido della produzione, ma da quel momento la Commissione di Allestimento della Regia Aeronautica, come sua consuetudine, sembr\u00f2 essere pi\u00f9 interessata alle modifiche che agli aerei. Un anno e mezzo venne perso per decidere il tipo di impennaggi. Venne richiesta, tra l'altro, la modifica degli armamenti di bordo, l'approntamento di freni aerodinamici per il bombardamento in picchiata, studi per motorizzare l'aereo con ogni sorta di motore aeronautico esistente o solo ipotizzato (tra cui i Daimler-Benz prodotti su licenza, la cui produzione era gi\u00e0 insufficiente per i caccia, e l'Isotta Fraschini Sigma, del quale nemmeno un esemplare venne mai assemblato). Intanto i motori veri venivano forniti ai CRDA con il contagocce. Come risultato, il primo CANT Z.1018a (sigla della serie lignea), vol\u00f2 solo il 25 marzo 1942, e l'ultimo venne consegnato alla Regia Aeronautica solo nel giugno 1943. La serie lignea, pi\u00f9 che operativamente, venne utilizzata dalla Regia Aeronautica per prove di siluramento, motorizzazione con i pi\u00f9 potenti motori Piaggio P.XV RC.15/60 Uragano, da 1.500 CV, ed addestramento degli equipaggi alle nuove macchine.\nSorte non migliore tocc\u00f2 alla serie metallica. Come era da aspettarsi, dati i ritardi nelle decisioni della Commissione di Allestimento e la fornitura a singhiozzo dei motori, lungi dal velocizzare l'avvio della produzione, il fatto che CRDA dovessero lavorare contemporaneamente sugli aerei metallici e lignei contribu\u00ec a ritardare le consegne di entrambi. Il prototipo vol\u00f2 per la prima volta il 18 giugno 1942 e venne affidato alla Regia Aeronautica per le valutazioni sperimentali. La Regia Aeronautica aveva inoltre deciso che i primi esemplari di serie facessero da prototipi delle varie varianti previste, quindi i primi aerei consegnati vennero trasformati in: caccia notturno (dotato di un impianto radar Telefunken, e pi\u00f9 tardi, accumulando ulteriore ritardo, il radar sperimentale italiano Argo che non entr\u00f2 mai in produzione, quattro cannoni da 20 mm e quattro mitragliatrici da 12,7 mm in caccia. Era prevista la produzione in serie della versione III, con motori Piaggio P.XV e otto cannoni), silurante (anche con radar di ricerca sperimentale, mai entrato in produzione, Vespa, detto anche \"Arghetto\", per il siluramento notturno), prova motori con i Fiat A.83 \"Vortice\" e Piaggio P.XV R.C. 15/60 Uragano. Alla data dell'armistizio vennero tutti requisiti dai tedeschi, insieme a quattro esemplari completati e non ancora consegnati, a novantacinque esemplari a vari stadi di lavorazione presso gli stabilimenti CRDA e a cento presso quelli Breda (che aveva avuto, a sua volta, una commessa per cento esemplari nel luglio 1941). Il completamento di 28 esemplari venne autorizzato dai tedeschi, ma solo uno riusc\u00ec a volare prima che i bombardamenti alleati distruggessero gli impianti.\nNumerose altre varianti sperimentali (anticarro, caccia notturna, siluranti, bombardiere-ricognitore ad alta quota, assalto, bombardiere a carico e autonomia aumentati ecc.) furono progettate dall'ingegner Zappata, anche presso la Breda (e quindi ebbero denominazione Breda-Zappata BZ 301/304) senza mai volare ma causando ulteriori dispersioni d'energie.\nImpiego operativo.\nNon molto si pu\u00f2 dire dell'impiego operativo del CANT Z.1018. Bench\u00e9 alcuni esemplari di Z.1018a siano effettivamente stati consegnati ai reparti operativi prima dell'armistizio, non si \u00e8 a conoscenza di azioni di guerra effettivamente compiute da questi, ed \u00e8 pi\u00f9 probabile che gli equipaggi si siano limitati a fare attivit\u00e0 di addestramento sulle nuove macchine in previsione della distribuzione degli esemplari metallici.\nDopo l'armistizio lo Z.1018, nonostante le ottime valutazioni dei collaudatori italiani, e nonostante il fatto che le linee di montaggio sembrassero finalmente essere state approntate, si scontr\u00f2 con l'ostilit\u00e0 dei comandi tedeschi, che lo consideravano sostanzialmente equivalente allo Junkers Ju 88 e quindi, come questo, non pi\u00f9 in grado di sopravvivere alla caccia alleata. La 262\u00aa Squadriglia ricevette 3 esemplari di preserie nel luglio 1943, due dei quali incidentarono in atterraggio. In effetti in tutta la ridda di modifiche e migliorie richieste dalla Regia Aeronautica non si era minimamente pensato all'unico vero difetto del velivolo: la scarsa visibilit\u00e0 del pilota in atterraggio, pericolosa soprattutto per i piloti inesperti (che, dopo 3 anni di guerra, stavano sostituendo quelli ben addestrati degli anni '30). Un altro velivolo di preserie si schiant\u00f2, l'8 agosto 1943, in atterraggio, dopo essere stato consegnato ai gruppi di bombardamento radunati a Perugia per essere riarmati, uccidendo l'esperto pilota, Enzo Bravi.\nIl pi\u00f9 bel bombardiere italiano, quello su cui, secondo i Generali Francesco Pricolo e Rino Corso Fougier (che si successero nel ruolo di Capo di Stato Maggiore dell'Arma Aerea) la Regia Aeronautica aveva puntato tutte le sue speranze per il futuro della sua linea di bombardamento, non riusc\u00ec quindi ad avere nessun impatto sulla guerra. La particolare attenzione riservata al progetto sembr\u00f2 piuttosto avere un effetto deleterio sul suo sviluppo. Tanto che l'aereo che, \u00e8 da ricordare, aveva volato con quasi un anno di anticipo sui caccia della \"serie intermedia\", cominci\u00f2 ad entrare in linea quando questi ne stavano gi\u00e0 uscendo, per essere sostituiti dalla successiva generazione di macchine.\nRimane notevole anche perch\u00e9 fu una delle pochissime macchine della Regia Aeronautica su cui fu ipotizzato l'uso di radar, sia per la caccia notturna che per il siluramento e la ricerca navale. Su questo dettaglio era superiore al suo, altrettanto sfortunato, rivale, Caproni Ca.331 Raffica, con cui condivideva la scarsa capacit\u00e0 di far quota rapidamente, fondamentale per un intercettore, poco rilevante per un bombardiere (ed entrambi partivano dalla cellula di un bombardiere veloce)."}
{"id": "921678", "revid": "13604", "url": "https://it.wikipedia.org/wiki?curid=921678", "title": "Caff\u00e8 Concerto Paszkowski", "text": ""}
{"id": "921685", "revid": "1442080", "url": "https://it.wikipedia.org/wiki?curid=921685", "title": "Jacopo del Sellaio", "text": "Venne detto Jacopo del Sellaio dal mestiere paterno e suo figlio Arcangelo fu a sua volta pittore.\nBiografia e opere.\nRicordato da Vasari come allievo di Filippo Lippi, dopo gli inizi, suggestionati dall'opera del Verrocchio, come nel \"Compianto sul Cristo morto\" (Rotterdam), e nell'\"Annunciazione\" (datata 1472, a San Giovanni Valdarno, basilica di Santa Maria delle Grazie), Jacopo mostra di aver assimilato influssi botticelliani, gi\u00e0 evidenti nell\"'Annunciazione\" del 1473 (Firenze, chiesa di Santa Lucia dei Magnoli).\nUn decennio dopo Jacopo collabora con Botticelli e Bartolomeo di Giovanni alla serie di Nastagio degli Onesti (il primo e il secondo episodio a Madrid, Prado; il quarto a Firenze, collezione Pucci). La frequentazione dell'opera di Bartolomeo \u00e8 ritenuta la ragione dell'apparire nella successiva produzione di Jacopo di influssi del Ghirlandaio (\"Piet\u00e0\", 1483, Berlino; \"Crocifissione e santi\", circa 1490, Firenze, San Frediano in Cestello). Assai vicina al Botticelli, anche nei moduli compositivi, \u00e8 la serie delle Madonne adoranti il Bambino (Filadelfia, Johnson Collection; New York, Metropolitan Museum of Art; Fiesole, Museo Bandini).\nJacopo fu anche ripetutamente impegnato nella decorazione di cassoni e opere simili (\"Forziere di Ester e Assuero\", Firenze, Uffizi; \"Riconciliazione fra Romani e Sabini\", Philadelphia, Philadelphia Museum of Art)."}
{"id": "921689", "revid": "287204", "url": "https://it.wikipedia.org/wiki?curid=921689", "title": "Apollonio di Giovanni", "text": "Biografia.\nFu a capo di una fiorente bottega di decoratori di cassoni, il cui libro mastro per gli anni 1446 - 1463 ha consentito di riunire sotto il nome dell'artista una serie di opere riferite altrimenti al Maestro dei cassoni Jarves, al Maestro del Virgilio, al Maestro di Didone, al Compagno di Pesellino.\nDell'anno della sua iscrizione all'Arte dei Medici e Speziali, il 1442, \u00e8 il manoscritto miniato della Divina Commedia di Dante Alighieri e dei Trionfi di Petrarca (Firenze, Biblioteca Laurenziana, ms Med. Pal. 72).\nLo stile di Apollonio risente delle composizioni di Beato Angelico e delle soluzioni formali di altri fiorentini, come Filippo Lippi, Domenico Veneziano, Paolo Uccello, nonch\u00e9 di Gentile da Fabriano.\nFra le sue opere tarde, eseguite nei quindici anni prima della morte, vanno ricordate le miniature per le Bucoliche, le Georgiche e l'Eneide di Virgilio (Firenze, Biblioteca Riccardiana, ms 492); i pannelli di cassoni con scene dall'Eneide (gi\u00e0 Jarves Collection, ora New Haven); i due cassoni dell'Odissea (uno al Chicago Art Institute, l'altro suddiviso tra Pittsburgh, Pennsylvania, Frick Art &amp; Historical Center, Cambridge Mass., Fogg Museum). Una delle sue opere \u00e8 presente anche presso l'Indiana University Art Museum di Bloomington, in Indiana.\nAssai importante per la ricostruzione della figura artistica di Apollonio \u00e8 il cassone con l'Invasione della Grecia da parte di Serse (Berlino,am), compiuto tra il 1463 e il 1465, dove l'artista si mostra consapevole dell'opera di Benozzo Gozzoli.\nUna Annunciazione a lui attribuita \u00e8 conservata presso il Museo della Collegiata di Castiglione Olona"}
{"id": "921693", "revid": "767487", "url": "https://it.wikipedia.org/wiki?curid=921693", "title": "Xiphophorus", "text": "Il genere Xiphophorus comprende 28 specie di pesci d'acqua dolce appartenenti alla famiglia dei Poeciliidae, sottofamiglia Poeciliinae.\nDistribuzione e habitat.\nLe specie del genere \"Xiphophorus\" sono diffuse nelle acque tropicali e subtropicali dell'America centrale e meridionale, dal Messico al Brasile.\nDescrizione.\nQueste pesci presentano un corpo allungato e snello, piuttosto compresso ai fianchi. Il dimorfismo sessuale \u00e8 spesso ben visibile, con maschi pi\u00f9 colorati e snelli delle femmine. In alcune specie il maschio presenta sulla coda un'escrescenza a forma di spada nella parte bassa della coda. &lt;br&gt;\nLa livrea varia da specie a specie. &lt;br&gt;\nLe dimensioni variano da 3,5 a 16\u00a0cm, secondo la specie.\nRiproduzione.\nCome le altre specie della famiglia Poeciliidae, i maschi - dotati di gonopodio - fecondano internamente le femmine che, dopo un periodo di incubazione delle uova, partorisco piccoli vivi appena dopo la schiusa, che avviene internamente. Non vi sono cure parentali: gli avannotti sono gi\u00e0 indipendenti alla nascita, capaci di scatti fulminei per sfuggire ad eventuali predatori.\nAlimentazione.\nSi nutrono di piccoli pesci, insetti, vermi e alghe.\nAcquariofilia.\n\"Xiphophorus helleri\", \"X. maculatus\" e \"X. variatus\" sono tra le specie di acquario pi\u00f9 comuni: il loro successo \u00e8 dovuto alla facilit\u00e0 d'allevamento e di riproduzione, che ha permesso la creazione di decine di variet\u00e0 estremamente colorate.\nGenetica.\nLe specie del genere \"Xiphophorus\" sono regolarmente usate per studi genetici, dove vengono utilizzati ibridi delle varie specie. Lo \"Xiphophorus Genetic stock center\" fondato dal biologo Myron Gordon nel 1939 \u00e8 un'importante fonte di questi pesci per la ricerca\nSpecie.\nIl genere comprende 28 specie."}
{"id": "921694", "revid": "143542", "url": "https://it.wikipedia.org/wiki?curid=921694", "title": "Villa Ada (Roma)", "text": "Villa Ada \u00e8 il quarto pi\u00f9 grande parco pubblico di Roma dopo il Parco regionale dell'Appia antica, il Parco regionale del Pineto e Villa Doria Pamphilj. Ospita numerosi edifici neoclassici, tra i quali la \"villa reale\" (attualmente in uso alle Legazioni diplomatiche egiziane in Italia). \u00c8 collocato nella zona settentrionale della citt\u00e0, a nord-ovest della via Salaria, nel quartiere Parioli.\nStoria.\nArcheologia.\nSono numerosi i resti di un insediamento urbano databile all'VIII secolo a.C., conosciuto con il nome di \"Antemnae\", da \"ante amnes\", ossia \"davanti ai fiumi\" in lingua latina, per indicare il punto in cui l'Aniene si unisce al Tevere. Dionisio, Livio e Plutarco la ricordano in lotta contro Roma per vendicare il ratto delle Sabine. Tra le donne rapite, infatti, sarebbero state numerose quelle provenienti da questo centro.\nAltro elemento fondamentale \u00e8 la vicinanza con l'antica via Salaria, la pi\u00f9 antica fra tutte le consolari romane, nonch\u00e9 strada fondamentale per il commercio del sale. Fu legata fin dall'origine al commercio di questo minerale che i primi Romani dovevano importare dal mare Adriatico. Lungo questa strada sono ancora evidenti numerose sepolture in forma di sepolcro e da complessi di necropoli e catacombe cristiane che si aprono nel terreno. Si ricordano infatti le splendide e antichissime catacombe di Priscilla, il cui tracciato si estende per la maggior parte sotto il territorio della villa. Il luogo apparteneva alla famiglia degli Acilii (nella zona \u00e8 infatti presente il toponimo \"piazza Acilia\"), che aveva qui un ipogeo gentilizio; \u00e8 ricordato il console Manlio Acilio Glabrione \u2013 appartenente alla famiglia e probabilmente convertitosi al Cristianesimo \u2013 che fu condannato nel 95 da Domiziano per avere complottato contro di lui. Ben presto all'ipogeo iniziale fu aggiunta una piccola basilica sotto papa Silvestro I e, di conseguenza, altre tombe cristiane.\nEdifici interni al parco.\nOltre alla villa reale, il parco oggi si presenta dotato di numerosi edifici neoclassici ed eclettici (quali il Tempio di Flora, la Villa Polissena, le Scuderie Reali, lo Chalet svizzero, la Torre Gotica).\nLa storia della loro edificazione comincia nel XVII secolo, quando il parco era sede del \"Collegio Irlandese\", cio\u00e8 una tenuta agricola, piuttosto che una villa urbana. Pervenuta in propriet\u00e0 dei principi Pallavicino, fu riorganizzata alla fine del '700 come \"giardino di paesaggio\", creandovi percorsi geometrici e piccole costruzioni (come il \"Tempio di Flora\", il \"Belvedere\", il \"Cafehaus\"), ai quali il terreno dislivellato forniva sfondi e panorami gi\u00e0 romantici.\nFu acquistata dai Savoia nel 1872: Vittorio Emanuele II ne amava il vasto parco, acquist\u00f2 altri terreni per ingrandire la tenuta fino ai 160 ettari attuali e vi fece realizzare lavori per migliorarne la funzionalit\u00e0, e costruzioni di utilit\u00e0, come le scuderie. Umberto I invece non amava vivere in campagna e preferiva il Quirinale. La villa fu cos\u00ec venduta, a prezzo di favore, all'amministratore dei beni della famiglia reale il conte Giuseppe Telfener, che la intitol\u00f2 alla moglie Ada. Vittorio Emanuele III la riacquist\u00f2 nel 1904 e la villa ridivent\u00f2 residenza reale (facendole cambiare il nome in \"Villa Savoia\") fino al 1946. Nel frattempo Mussolini decise di costruire nella zona accanto alla villa un bunker anti bombardamento per la famiglia Savoia.\nDopo l'approvazione dell'ordine del giorno Grandi, il 25 luglio 1943 il re convoc\u00f2 Mussolini a Villa Ada dove venne arrestato e portato via in un'autoambulanza.\nAlla caduta della monarchia la villa fu oggetto di un lungo contenzioso, a conclusione del quale una parte rimase propriet\u00e0 privata dei Savoia ed \u00e8 stata poi variamente alienata (ed \u00e8 quella che conserva ancora \u2013 grazie all'abbandono in cui \u00e8 rimasta \u2013 tracciati del giardino settecentesco), mentre la parte verso via Salaria fu acquisita dal pubblico demanio nel 1957. L'area pubblica \u00e8 stata nel tempo variamente rimaneggiata e attrezzata e arborata (con specie non sempre autoctone).\nLa Villa reale fu poi donata da Umberto all'Egitto, in cambio dell'ospitalit\u00e0 ricevuta dai suoi genitori durante l'esilio ad Alessandria nel 1946-47.\nAttualmente ospita la sede dell'Ambasciata e del Consolato della Repubblica Araba d'Egitto.\nIl bunker.\nInteressanti anche i resti di archeologia industriale, rappresentati dai resti del rifugio antiaereo reale, un gigantesco camminamento carrabile, chiuso da porte blindate che, fino agli anni '60, ancora conteneva l'arredo originale e resti di armamento.\nAttorno alla villa Savoia, allo scoppio della seconda guerra mondiale, la famiglia reale gi\u00e0 utilizzava come rifugio antiaereo le cantine della villa, facilmente accessibili mediante botole e anche arredati a mo' di salottino. Tra il 1941 e il 1942, assieme ad un segnale da parte di Mussolini e all'aggravarsi della situazione, si decise di realizzare un nuovo bunker scavato nel banco tufaceo, molto pi\u00f9 resistente e pi\u00f9 confortevole, nonostante una distanza leggermente maggiore.\nPer la sua costruzione vennero utilizzate le migliori tecniche costruttive del tempo per tali strutture, che prevedevano oltre a bombardamenti pesanti, anche la resistenza ad un periodo di isolamento. La struttura era quindi dotata di ogni comodit\u00e0, di servizi igienici, di acqua e provviste. Le porte d'accesso erano di tipo blindato ed era presente anche un'uscita secondaria per le emergenze. La struttura prevedeva anche il filtraggio dell'aria, e le prese d'aria sbucavano sulla superficie superiore della struttura, rivelando la sua presenza. L'ingresso principale si trova nei pressi della prima scuderia, e si accede superando un grande arco di mattoni rossi pieni. Al suo interno potevano essere anche ospitate delle vetture. Nei pressi dell'ingresso principale esiste inoltre una piccola struttura circolare che oltre a permettere il ricambio d'aria, funge da uscita secondaria, mediante cui si pu\u00f2 accedere alla struttura scendendo delle scale a chiocciola.\nNegli anni, la struttura venne totalmente abbandonata, e divenne un rifugio per i senzatetto e luogo senza regole, tanto che quasi tutte le pareti interne sono state vandalizzate da graffiti. \nDa aprile 2016 il Bunker villa Ada Savoia \u00e8 restaurato e visitabile grazie alla convenzione tra Comune di Roma e Associazione Roma Sotterranea.\nFlora e fauna.\nIl fulcro del parco era la \"Villa Reale\" (oggi sede del consolato egiziano), che mostra chiaramente le intenzioni dell'ultimo proprietario: il parco fu infatti una riserva di caccia della famiglia Savoia. La zona pubblica \u00e8 stata dotata di un percorso anulare lungo circa quattro chilometri, all'interno del quale sono possibili scorciatoie trasversali, attrezzato con pannelli che illustrano le caratteristiche delle varie zone.\nLa popolazione faunistica \u00e8 abbastanza ricca, grazie all'ampiezza del comprensorio e alla vicinanza al Tevere: sono presenti molti scoiattoli, e anche talpe, ricci, conigli selvatici, istrici, e ricche comunit\u00e0 di uccelli, compresi i pappagalli, una colonia ben nutrita che vive soprattutto vicino alla ex Villa del Re.\nIl territorio \u00e8 alberato all'80%, mentre il restante 20% \u00e8 a vegetazione erbacea (prati, arbusti). La flora \u00e8 estremamente varia, ed \u00e8 prevalentemente di origine antropica, l'essenza prevalente \u00e8 il pino domestico specie che caratterizza in generale il paesaggio di Roma. Sono presenti molte essenze autoctone o di antica naturalizzazione come lecci, allori, olivi, olmi, aceri, pioppi e molte variet\u00e0 di quercia, ma anche molte specie non autoctone, come alberi tropicali e palme, inserite a scopo ornamentale. Nella villa si trovano inoltre grandi individui arborei, posizionati in modo da costituire punti focali del paesaggio. All'interno della villa \u00e8 presente anche una rarissima metasequoia, una conifera acquatica importata dal Tibet nel 1940.\nDestinazione d'uso.\nDurante l'estate all'interno del parco sono ospitati spettacoli musicali e altre manifestazioni, ma \nInoltre il comune di Roma pianificava di utilizzare le ex Scuderie Reali per alloggiarvi la propria collezione di giocattoli antichi, acquistata nel 2005 dalla Sovrintendenza Capitolina ai beni culturali, costituendo il \"Museo Europeo del Gioco e del Giocattolo\". Il progetto non fu mai portato a compimento, anche per l'opposizione delle associazioni Legambiente e Italia Nostra, e le scuderie giacciono tuttora in uno stato di abbandono.\nNella cultura di massa.\nGli esterni percorsi in bicicletta ne \"Il giardino dei Finzi-Contini\" di Vittorio De Sica sono stati girati nel parco di questa villa.\nPrende nome da questa villa anche un gruppo musicale reggae, i Villa Ada Posse. \nA cominciare dal 1994 ogni anno in estate si svolge, presso il laghetto della villa, la manifestazione \"Roma incontra il mondo\", una serie di concerti di world music organizzati dall'ARCI, in collaborazione con il Comune di Roma, allo scopo di portare avanti iniziative a sostegno della pace e dell'integrazione multiculturale e contro la guerra, il razzismo, la globalizzazione e la pena di morte.\nNel parco della villa \u00e8 stato girato un film, \"Villa Ada\", diretto da Pier Francesco Pingitore nel 2000. Il film racconta un intreccio di storie e personaggi che si sviluppano durante una domenica di primavera nel parco.\nGran parte del romanzo di Niccol\u00f2 Ammaniti, intitolato \"Che la festa cominci\", Einaudi, 2009, si svolge all'interno del parco di Villa Ada. \nNella villa \u00e8 famoso anche l'originale \"pratone\" di Villa Ada e il suo gemello pi\u00f9 intimo \"contropratone\", meta degli hippy da oltre vent'anni. "}
{"id": "921698", "revid": "1305772", "url": "https://it.wikipedia.org/wiki?curid=921698", "title": "Villa Savoia", "text": ""}
{"id": "921699", "revid": "125918255", "url": "https://it.wikipedia.org/wiki?curid=921699", "title": "Enver Hoxha", "text": " \nGovern\u00f2 il Paese come primo segretario del Partito del Lavoro d'Albania. Fu anche Primo ministro dell'Albania dal 1944 al 1954 e ministro degli Affari Esteri e della Difesa Popolare dal 1946 al 1953. Fu ininterrottamente membro del Politburo del Partito del Lavoro d'Albania, durante la sua dittatura.\nBiografia.\nPrima della salita al potere.\nHoxha nacque ad Argirocastro, nel sud dell'Albania. Era figlio di un mercante albanese. Per gli studi liceali si trasfer\u00ec a Coriza, in un liceo francese.\nNel 1930 and\u00f2 a studiare, grazie a una borsa di studio statale, all'Universit\u00e0 di Montpellier in Francia, ma presto ne fu espulso. La storiografia del partito cita come la causa dell'espulsione il suo attaccamento alle idee socialiste. Dal 1934 al 1936 fu segretario al consolato albanese di Bruxelles. Studi\u00f2 anche legge alla locale universit\u00e0 (studi che non concluse).\nDurante la sua permanenza all'estero Hoxha fece conoscenza di molti attivisti del Partito Comunista Francese, tra cui personalit\u00e0 come Maurice Thorez, Henri Barbusse o Louis Aragon. Fu allora che egli divenne seguace del marxismo e sostenitore di Stalin, tant'\u00e8 che tradusse in albanese i suoi discorsi pi\u00f9 importanti nonch\u00e9 alcuni interventi di altri capi del Comintern. Tornato in Albania nel 1936, egli divenne insegnante di francese a Coriza. La sua attivit\u00e0 nel locale circolo comunista gli cost\u00f2 varie vessazioni da parte delle autorit\u00e0 procurandogli per\u00f2 al tempo stesso una certa fama come militante per la causa del popolo.\nViaggio a Mosca e il primo incontro con Stalin.\nNel marzo del 1938, su propria richiesta e raccomandato da alcuni albanesi militanti nelle file del Partito Comunista Francese, Hoxha fu mandato in Unione Sovietica dove rimase per pi\u00f9 di un anno. A Mosca egli avvi\u00f2 gli studi presso l'Istituto Marx-Engels-Lenin, seguiva lezioni all'Istituto di Lingue Straniere e si cimentava in traduzioni in lingua albanese di libri di Stalin, Molotov e altri capi del partito bolscevico.\nNel luglio del 1947 Hoxha incontr\u00f2 per la prima volta Stalin e Molotov. Quell'incontro sarebbe rimasto per lui l'avvenimento pi\u00f9 importante della vita rafforzando le sue convinzioni ideali. Fu in quell'occasione che Hoxha promise ai suoi interlocutori di unificare tutti i circoli marxisti albanesi in un unico partito comunista, cosa che effettivamente fece.\nLotta contro l'occupazione nazifascista.\nLavor\u00f2 in un negozio di tabacco a Tirana, dove ben presto cominci\u00f2 a ritrovarsi un piccolo gruppo di comunisti. Sotto la guida e con l'aiuto dei comunisti jugoslavi prese la guida del Partito Comunista Albanese (chiamato successivamente Partito del Lavoro) dall'8 novembre 1941, cos\u00ec come del movimento di resistenza (Esercito di Liberazione Nazionale).\nPolitica.\nAl potere.\nSotto la sua guida, il Partito Comunista Albanese prese il potere il 29 novembre del 1944, nonostante i continui attacchi subiti dalle componenti nazionaliste (Balli Kombetar), gi\u00e0 vicine alle forze d'occupazione.\nHoxha si dichiarava un marxista-leninista ortodosso, grande ammiratore del dittatore sovietico Stalin. Prese come modello l'Unione Sovietica e irrigid\u00ec le relazioni con la Jugoslavia a seguito della rottura fra Tito e Stalin nel 1948. Il suo ministro dell\u2019interno, Ko\u00e7i Xoxe (), fu condannato a morte e giustiziato un anno dopo per attivit\u00e0 filo-jugoslave.\nTemendo un'improbabile invasione, prevalentemente da parte della Jugoslavia e della Grecia dei colonnelli, ma anche dall'Europa Occidentale e pi\u00f9 tardi addirittura dai paesi del Patto di Varsavia, dal 1950 Hoxha fece costruire in tutto il paese migliaia di bunker monoposto in cemento, per essere usati come posti di guardia e ricoveri di armi; il loro numero potrebbe essere superiore al mezzo milione.\nLa loro costruzione venne accelerata quando, nel 1968, il paese usc\u00ec ufficialmente dal Patto di Varsavia, aumentando il rischio di un attacco straniero.\nRottura con l'Unione Sovietica.\nHoxha rimase un convinto stalinista nonostante la relazione di Chru\u0161\u010d\u0451v al XX Congresso del Partito Comunista dell'Unione Sovietica, e questo signific\u00f2 l'isolamento dell'Albania dal resto dell'Europa orientale comunista. Egli, peraltro, si rifiut\u00f2 di recarsi a Mosca per il congresso con la scusa di problemi di salute, mentre in realt\u00e0 non si fidava della nuova dirigenza sovietica al punto da temere per la propria incolumit\u00e0. Hoxha era deciso a seguire la politica stalinista e successivamente accus\u00f2 i \"revisionisti\" russi di aver cambiato il loro sistema economico. Secondo lui infatti i \"kruscioviani\":\n Tali accuse vennero mosse pubblicamente per la prima volta alla Conferenza di Partiti Comunisti e Operai a Mosca il 16 novembre 1960, dove Hoxha critic\u00f2 aspramente anche \"il principio di coesistenza pacifica\" proclamato da Chru\u0161\u010d\u00ebv al ventesimo Congresso affermando che\n e sostenendo a questo proposito la posizione del Partito Comunista Cinese. In quello stesso anno Hoxha avvicin\u00f2 l'Albania alla Cina in seguito alla crisi sino-sovietica, compromettendo le relazioni con Mosca negli anni seguenti. Nel 1968 l'Albania si ritir\u00f2 dal Patto di Varsavia come reazione all'invasione sovietica della Cecoslovacchia. Dopo questo Hoxha invit\u00f2 gli albanesi a \"vivere e lavorare come nell'accerchiamento\" avvalendosi dei metodi propagandistici e degli slogan usati nell'Unione Sovietica degli anni trenta.\nLa politica interna.\nIn Albania vigeva un sistema economico-sociale che era l'esatta copia di quello sovietico dell'epoca staliniana. Anche a causa della rottura con i Paesi socialisti dell'Est l'Albania raggiunse la piena autosufficienza per quanto riguardava la produzione di prodotti alimentari, di medicinali, di impianti industriali ed energetici. Cos\u00ec il Paese cominci\u00f2, per la prima volta nella sua storia, a esportare molti prodotti industriali, riducendo notevolmente le esportazioni di materie prime.\nNel 1967, dopo due decenni di ateizzazione sempre pi\u00f9 forte, Hoxha dichiar\u00f2 trionfalmente che la nazione era il primo paese dove l'ateismo di Stato era scritto nella Costituzione. In quella del 1976 l'articolo 37 recitava: \"Lo Stato non riconosce alcuna religione e sostiene la propaganda atea per inculcare alle persone la visione scientifico-materialista del mondo\", mentre il 55 proibiva la creazione \"di ogni tipo di organizzazione di carattere fascista, anti-democratico, religioso o anti-socialista\" e vietava \"l'attivit\u00e0 o propaganda fascista, anti-democratica, religiosa, guerrafondaia o anti-socialista, come pure l'incitazione all'odio nazionale o etnico\".\nSi crede che tra le ragioni principali alla base della ateizzazione forzata ci sia stata la volont\u00e0 di scoraggiare e prevenire eventuali divisioni all'interno della societ\u00e0 albanese, frammentata e potenzialmente esposta, secondo il parere dei comunisti, ai conflitti religiosi.\nL'articolo 55 del codice penale del 1977 stabiliva la reclusione da 3 a 10 anni per propaganda religiosa e produzione, distribuzione o immagazzinamento di scritti religiosi. Parzialmente ispirato dalla Grande rivoluzione culturale in Cina, egli procedette alla confisca di moschee, chiese, monasteri e sinagoghe. Molti di questi furono trasformati in musei o uffici pubblici, altri in officine meccaniche, magazzini, stalle o cinema. Ai genitori fu proibito dare nomi religiosi ai figli. I villaggi con nomi di santi furono rinominati con nomi non religiosi.\nSecondo un rapporto di Amnesty International pubblicato nel 1984, lo stato dei diritti umani in Albania era cupo sotto Hoxha. A causa dell'isolamento e del deperimento dei rapporti con il blocco sovietico, alcuni diritti civili come la libert\u00e0 di parola, di religione, di stampa e di associazione, sebbene la costituzione del 1976 li enunciasse, vennero sensibilmente compressi con una legge del 1977, per garantire stabilit\u00e0 ed ordine.\nDiritti umani.\nNella costituzione del 1976 certe clausole circoscrissero l'esercizio delle libert\u00e0 politiche che il governo interpretava come contrarie all'ordine stabilito. In aggiunta, il governo neg\u00f2 alla popolazione accesso ad altre informazioni differenti da quelle diffuse dai media controllate dal governo. Internamente, la Sigurimi seguiva i metodi repressivi dell'NKVD, MGB, KGB, della Stasi della Germania Est e della Securitate in Romania.\nTroncamento dei rapporti con la Cina e gli ultimi anni di vita.\nLa morte di Mao nel 1976, e la sconfitta della Banda dei Quattro nella successiva lotta intestina al Partito Comunista Cinese nel 1977 e 1978 crearono le premesse per l'avvio in Cina di riforme economiche di tipo capitalistico il che port\u00f2 alla rottura tra Cina e Albania. Quest'ultima si ritir\u00f2 in un sostanziale isolamento politico dal resto del mondo (capitalista o comunista che fosse), mentre Hoxha si ergeva a baluardo anti-revisionista criticando sia Mosca che Pechino come potenze \"socialimperialiste\"\nNel 1981 Hoxha ordin\u00f2 l'arresto e l'esecuzione capitale di diversi dirigenti di partito e di governo accusati di corruzione e di attivit\u00e0 controrivoluzionaria e per la loro presunta collaborazione con l'UDBA nell'organizzazione di un colpo di stato. Probabilmente per questo motivo il Primo ministro Mehmet Shehu, la seconda figura politica del regime, si suicid\u00f2 in circostanze mai chiarite, nel dicembre 1981.\nIn seguito Hoxha si ritir\u00f2 in gran parte dalla vita pubblica e affid\u00f2 molti incarichi di governo ad un dirigente pi\u00f9 giovane, Ramiz Alia. La morte di Hoxha l'11 aprile 1985 comport\u00f2 una certa distensione sia interna che in politica estera, sotto la guida del suo successore Ramiz Alia, mentre il potere del partito comunista si indeboliva come in altri paesi nell'Europa dell'Est, giungendo all'abbandono in Albania del regime a partito unico nel 1990, ed alla sconfitta del riformato Partito Socialista nelle elezioni del 1992.\nDopo la fine del regime sono stati organizzati processi contro i familiari del Dittatore. Non sono risultati per\u00f2 processi di indebito arricchimento, simili a quelli di altri regimi totalitari. La figura di Hoxha, quindi, se si configura anche nei suoi aspetti drammatici e persino grotteschi di auto-isolamento antidemocratico, non \u00e8 per\u00f2 quella di un tiranno corrotto o di un satrapo. Rappresenta probabilmente una vicenda esemplare delle luci e delle molte ombre di un governo prettamente ideologico.\nTuttavia appare chiaro che l'\u00e9lite albanese durante la dittatura di Enver Hoxha, in particolare i suoi familiari e dirigenti del partito dei lavoratori, abbiano mantenuto uno stile di vita ricco e al passo con i tempi, come dimostrano le lussuose residenze in stile italiano del quartiere Blloku, nel centro di Tirana, dove, circondate da elementi naturali e irte mura, sono visibili ancora oggi.\nMorte.\nNel 1973 Hoxha sub\u00ec un attacco cardiaco dal quale non recuper\u00f2 pi\u00f9 la piena salute. Nelle precarie condizioni di salute a partire dalla fine degli anni 1970 in poi, ripieg\u00f2 la maggior parte delle funzioni statali su Ramiz Alia. Nei suoi ultimi giorni fu costretto alla sedia a rotelle in conseguenza del diabete del quale era sofferente sin dal 1948 ed ischemia cerebrale, di cui soffriva sin dal 1983. Il 9 aprile 1985 sub\u00ec una pesante fibrillazione ventricolare. Tutti gli sforzi per ripristinare la situazione fallirono ed egli mor\u00ec nel primo mattino dell'11 aprile 1985, lasciando la moglie Nexhmije e i tre figli.\nLa repressione politica sotto Hoxha.\nLa particolare veemenza del dittatore si rivolse contro la chiesa cattolica. Durante il regime sono stati uccisi, almeno, 3 vescovi, 60 sacerdoti diocesani, 30 religiosi francescani, 13 gesuiti, 10 seminaristi e 8 suore (Muolo, don Ernest Simoni, Paoline 2016). La quasi totalit\u00e0 del clero ha subito decenni di carcerazioni, privazioni, lavori forzati la cui pi\u00f9 recente testimonianza \u00e8 quella del cardinal Ernest Simoni. Nessun processo \u00e8 stato promosso nei confronti dei responsabili di questi crimini."}
{"id": "921702", "revid": "599013", "url": "https://it.wikipedia.org/wiki?curid=921702", "title": "Frf", "text": ""}
{"id": "921703", "revid": "599013", "url": "https://it.wikipedia.org/wiki?curid=921703", "title": "Grd", "text": ""}
{"id": "921705", "revid": "599013", "url": "https://it.wikipedia.org/wiki?curid=921705", "title": "Iep", "text": ""}
{"id": "921706", "revid": "599013", "url": "https://it.wikipedia.org/wiki?curid=921706", "title": "Itl", "text": ""}
{"id": "921707", "revid": "1008732", "url": "https://it.wikipedia.org/wiki?curid=921707", "title": "Federazione Italiana Dama", "text": "La Federazione Italiana Dama \u00e8 stata fondata nel 1924 a Milano, da Luigi Franzioni ed altri, e nel 1993 \u00e8 stata riconosciuta dal CONI, quale disciplina associata. \u00c8 retta da un Consiglio Federale formato dal Presidente e nove consiglieri (due rappresentanti degli atleti, un rappresentante degli istruttori e sei rappresentanti delle societ\u00e0 sportive). La periferia \u00e8 articolata in Comitati e Delegazioni regionali e provinciali e Circoli e Sezioni damistiche, in tutta Italia. \nHa sede a Roma presso il Palazzo H del CONI ed il Presidente \u00e8 Carlo Andrea Bordini, i vicepresidenti sono Claudio Ciampi (vicario) e Luca Iacovelli e Francesca De Santis;\nOrganizza ogni anno numerose gare e Campionati per tutte le categorie di dama italiana e dama internazionale. Svolge una vasta attivit\u00e0 giovanile, principalmente nelle scuole, che coinvolge ogni anno centinaia di istituti scolastici e decine di migliaia di studenti.\nL'organo ufficiale della FID \u00e8 il periodico \"Damasport\", bimestrale edito dalla federazione stessa e spedito a tutti i tesserati. Damasport, il sito internet federale, la pagina Facebook e l'account Twitter rappresentano i principali canali di comunicazione tra la FID, i suoi Tesserati ed il mondo esterno."}
{"id": "921710", "revid": "599013", "url": "https://it.wikipedia.org/wiki?curid=921710", "title": "Xeu", "text": ""}
{"id": "921711", "revid": "599013", "url": "https://it.wikipedia.org/wiki?curid=921711", "title": "Mcf", "text": ""}
{"id": "921712", "revid": "968255", "url": "https://it.wikipedia.org/wiki?curid=921712", "title": "Falegname", "text": "Un falegname \u00e8 un artigiano che lavora il legno per fabbricare o riparare mobili e infissi. L'attivit\u00e0 di tale artigiano \u00e8 detta falegnameria.\nBisogna distinguere tra le tecniche tradizionali, nelle quali si usano attrezzi manuali, e la falegnameria moderna, intesa come lavorazione del legno per la produzione industriale di manufatti, grazie alle macchine e a moderne attrezzature meccaniche. Oggi le tecniche della falegnameria tradizionale non vengono pi\u00f9 utilizzate per la produzione di mobili e infissi di uso comune, essendo state largamente sostituite dalla produzione a macchina. Tuttavia le tecniche tradizionali vengono ancora usate, sopravvivendo in alcuni campi specialistici quali, ad esempio, l'ebanisteria, la produzione di strumenti musicali, il restauro.\nDescrizione.\nTecniche di lavorazione.\nLa base della tecnica di lavorazione, si pu\u00f2 ridurre all'assemblaggio di quattro pezzi di legno, alla realizzazione cio\u00e8 di un telaio e al riempimento del suo interno con pannelli pi\u00f9 o meno lavorati; questo \u00e8, pur con innumerevoli varianti, la base della costruzione di qualsiasi oggetto di falegnameria. Sono tutti telai pannellati infatti gli infissi esterni ed interni, come del resto lo sono i mobili almeno prima dell'avvento dei materiali semi-lavorati di cui si parler\u00e0 pi\u00f9 avanti.\nMateriale utilizzato.\nIl legno massello, nelle innumerevoli essenze che la natura offre, per secoli \u00e8 stato il materiale principe della falegnameria. Da alcuni decenni per\u00f2, con l'avvento di nuove tecnologie, \u00e8 stato possibile sostituire il legno massello con semi-lavorati pi\u00f9 pratici e pi\u00f9 a buon mercato. Vengono prodotti e quindi usati pannelli di agglomerati di legno, come il multistrato, il truciolato, il listellare, il legno lamellare, l'MDF, l\u2019OSB e altri. L'uso del legno massello rimane comunque, per il falegname artigiano il prodotto pi\u00f9 considerato. Nella produzione di infissi e comunque prodotti esterni parlando di falegnameria, si parla necessariamente di legno massello o legno lamellare, sia che il prodotto sia artigianale che industriale. La produzione di mobili e di arredamento in genere invece si \u00e8 ormai orientata verso l'uso dei semi-lavorati gi\u00e0 descritti sviluppando cos\u00ec un artigianato parallelo alla classica falegnameria. Col tempo sono nate vere e proprie industrie del mobile, orientate prevalentemente all'arredamento moderno. Questa tipologia di produzione, costituita anche da piccoli imprenditori con pochi dipendenti, non fa uso dei classici attrezzi da falegname bens\u00ec di macchine automatiche computerizzate, dal costo molto elevato ma che permettono di realizzare con precisione e velocit\u00e0 il numero di pezzi voluto e poter cos\u00ec assemblare in breve tempo il mobile progettato.\nFalegnami specializzati.\nNei Paesi industrializzati si possono ancora trovare falegnami con una ben precisa nicchia di mercato nella costruzione del mobile su misura: arredamento domestico, arredamento di negozi e vetrine, arredamento teatrale o di scena; questi artigiani, detti anche \"falegname su misura\", usano sia utensili manuali sia piccoli utensili elettrici. \u00c8 una fascia di mercato che si pu\u00f2 definire lo \"zoccolo duro\" del mestiere di falegname moderno e che propone, a volte esclusivamente, di lavorare solo legno vero e massello, magari in versione pi\u00f9 economica come l'impiallacciato o placcato (sempre legno di fibra e massello). Le colorazioni proposte da questi ultimi artigiani sono quasi sempre tinture realizzate a mano e in modo eccellente.\nLaboratorio di falegnameria.\nIn un laboratorio di falegnameria \u00e8 d'obbligo la presenza almeno di un banco da falegname in legno, munito delle apposite morse e diversi attrezzi manuali (martelli, seghe, tenaglie, pialletti, sponderuole, serie di scalpelli e di cacciaviti ecc...); questi oggetti per\u00f2 stanno perdendo la loro funzione primaria facendo posto a nuove attrezzature pi\u00f9 consone al tipo di lavoro che oggi svolge un falegname. Nel laboratorio moderno di falegnameria, infatti, fanno da padrone le macchine utensili indispensabili in ogni lavorazione. Le macchine pi\u00f9 usate sono: la troncatrice, la sega a nastro, la sega circolare, la pialla (a filo e a spessore), la toupie (fresatrice), nonch\u00e9 piccoli attrezzi per la levigatura, la rifinitura e l'assemblaggio (orbitali, trapani, avvitatori, morsetti di varia lunghezza, inchiodatrici ecc...); in piccoli laboratori o a livello hobbistico sega circolare, pialle e toupie possono essere sostituite con una particolare macchina utensile detta combinata universale perch\u00e9 da sola, permette di eseguire le tre lavorazioni: taglio, piallatura e fresatura. Per eseguire incastri a tenone e mortasa viene impiegata la toupie munita di un carrello o pi\u00f9 semplicemente la sega circolare ma sono di grande aiuto comunque e sempre pi\u00f9 diffuse: la bedanatrice e la cavatrice a catena mentre per la levigatura \u00e8 sempre pi\u00f9 presente la levigatrice a nastro.\nIl legname utilizzato.\nI legnami tradizionalmente pi\u00f9 utilizzati in falegnameria sono ciliegio, faggio, castagno, noce, rovere, frassino, betulla, olmo ecc.. Oggigiorno sono sempre pi\u00f9 diffusi legni di importazione come baia, toulipie, teak, noce tanganika, padouk, mogano, iroko, meranti, wenge e molti altri.\nPer la realizzazione di infissi esterni, la scelta del legno \u00e8 spesso dettata da ragioni tecniche; ci si orienta infatti su essenze che abbiano caratteristiche adatte alla funzione che avr\u00e0 il prodotto, scegliendo per cui legni adatti alle intemperie e resistenti alla luce e al calore del sole; le essenze pi\u00f9 usate sono: Il rovere, il castagno, il cedro o legni esotici come il meranti e l'iroko oppure legni meno pregiati come il pino il larice o l'abete, quest'ultimo viene preferibilmente verniciato; in anni passati si usava il douglas ma attualmente \u00e8 scaduto di moda.\nPer la realizzazione di mobili e arredamenti in genere e tutto ci\u00f2 che \u00e8 interno, invece, la scelta del legno \u00e8 quasi esclusivamente di natura estetica. Il castagno o il rovere vengono usati ad esempio per ottenere un arredamento rustico, come pure il pino e l'abete; legni pi\u00f9 pregiati e dall'aspetto pi\u00f9 elegante sono invece il noce, il ciliegio o il pero (dal tipico colore rosato); simile al castagno nelle venature ma molto pi\u00f9 chiaro come colore \u00e8 il frassino e poi abbiamo il faggio, l'acero e tutti i legni esotici gi\u00e0 menzionati.\nPer fabbricare scale, di solito ci si orienta su legni particolarmente duri, (rovere, iroko ma anche castagno, frassino, mogano ecc.) soprattutto per il gradino, questo per impedire che si possa usurare velocemente. Per i prodotti laccati la scelta invece cade su essenze povere di venatura e con una fibra stabile e compatta. Molto usati, data l'abbondanza e conseguentemente il basso prezzo, sono le essenze di abete e pioppo, usate nelle parti nascoste dei mobili o nel riempimento di parti tamburate nonch\u00e9 in carpenteria. Nel campo della \"ebanisteria\" le essenze si moltiplicano, tutto ci\u00f2 che \u00e8 legno \u00e8 lavorabile: ebano, legno serpente, radiche di ogni tipo, roso, mimoso, pesco, olivo, alloro, bosso.\nFasi di lavorazione.\nAlcune sono descritte in dettaglio:\nRilevamento topografico.\n\u00c8 definito rilevamento topografico, l'accertamento della struttura della casa su cui si dovr\u00e0 intervenire.&lt;br&gt;\n\u00c8 facile durante questa fase, imbattersi in vecchie case che o per deficienze tecniche delle maestranze nella posa del pavimento o per terreni che hanno subito assestamenti o per usura del tempo, non presentano pareti lineari e a piombo, pavimenti a livello, o angoli di chiusura fra le pareti ed il pavimento che non corrispondono ai canonici 90\u00b0.&lt;br&gt;\nLa bravura del falegname consiste nel sopperire a queste carenze strutturali con un'ottima tecnica lavorativa, facendo sembrare il mobile alla parete in linea retta.\nProgettazione.\nDopo il sopralluogo, avviene la parte pi\u00f9 importante e pi\u00f9 tecnica dei lavori di falegnameria: la progettazione.&lt;br&gt;\nConsiste nel riportare sul progetto lo sviluppo dei pezzi che costituiranno i mobili, tenendo conto delle misure rilevate, la difficolt\u00e0 ambientale e la compatibilit\u00e0 dei materiali di utilizzo.\nIl progetto, serve a non lasciare nulla al caso e mettere in condizione gli esecutori materiali di lavorare con la massima sicurezza al fine di poter ottimizzare i materiali ed ottenere un prodotto finito privo di rattoppi e malfunzionamenti.\nLa progettazione \u00e8 particolarmente importante a livello industriale, dove sar\u00e0 utilizzata su larga scala e potrebbe provocare sprechi di materiale, nel caso di sensi di venatura sbagliati, \"malchiusura\" di ante e cassetti e qualunque altro errore derivante da errori progettuali.\nAcquisto materiali.\nL'acquisto dei materiali, deve essere semplice e veloce in modo da non causare rallentamenti produttivi. Questo \u00e8 possibile attraverso una ricca rete di fornitori. Inoltre l'acquisto deve essere sempre mirato a ci\u00f2 che si vuole utilizzare realmente evitando sprechi di tempo.\nL'acquisto dei materiali deve essere mirato e proporzionale al tipo di manufatto che si andr\u00e0 a produrre. Questo per non esorbitare nell'eccesso di materiali acquistati e n\u00e9 ridurre l'acquisto al minimo indispensabile.Se da un lato l'eccesso provoca giacenze di magazzino (con aumento dei costi, ingombro nel locale dove si lavora e deterioramento del materiale), il ridursi al minimo provoca l'interruzione da parte della manodopera nel proseguimento del lavoro.\nL'acquisto deve essere sempre commisurato all'effettivo prezzo offerto dal cliente, a seconda del materiale, del tipo di lavorazione e del tempo impiegato, evitando sperequazioni eccessive tra il reale valore del pezzo ed il prezzo di vendita al pubblico."}
{"id": "921713", "revid": "33689", "url": "https://it.wikipedia.org/wiki?curid=921713", "title": "Falegnameria", "text": ""}
{"id": "921715", "revid": "1363832", "url": "https://it.wikipedia.org/wiki?curid=921715", "title": "Pterophyllum altum", "text": "Pterophyllum altum \u00e8 una specie di pesce d'acqua dolce, appartenente alla famiglia dei Ciclidi.\nDistribuzione e habitat.\nQuesto ciclide \u00e8 diffuso nel bacino imbrifero del Rio delle Amazzoni, precedentemente alla confluenza col Rio Negro, nonch\u00e9 nel bacino fluviale dell'Orinoco.\nDescrizione.\nIl nome scientifico ben sottolinea la particolare forma dello corpo di questo pesce, con fronte e dorso molto pronunciati in una rapida ascensione appena dopo la testa. Visto lateralmente il pesce ha forma romboidale. I fianchi sono molto compressi. La pinna dorsale e quella anale sono molto sviluppate in altezza dai primi raggi, rigidi, per discendere verso il corpo con raggi pi\u00f9 sottili, che permettono il movimento ondeggiante della parte terminale della pinna. Le pinne ventrali sono filiformi, la caudale \u00e8 ampia e a delta, con i due raggi delle estremit\u00e0 allungati.\nLa sua livrea ricorda la specie affine \"Pterophyllum scalare\", anche se il fondo, anzich\u00e9 bianco-argenteo \u00e8 bronzeo, con quattro strisce verticali brune o nere ben definite: la prima attraversa l'occhio mentre l'ultima pone inizio alla pinna caudale.\nIl dimorfismo sessuale \u00e8 assente: i sessi sono distingubili soltanto nel momento della riproduzione, quando la papilla genitale \u00e8 estesa.\nRiproduzione.\n\"P. altum\" forma coppie monogame che rimangono fedeli tutta la vita: se uno dei due dovesse morire, difficilmente l'esemplare rimasto trova un altro compagno.\nQualche giorno prima della deposizione, la coppia inizia a ripulire accuratamente la foglia di una pianta sulla quale verranno fatte aderire le uova. Durante la deposizione la femmina e il maschio passano a turno sulla superficie della foglia: la femmina depone le uova e il maschio la segue nei suoi passaggi rilasciando gli spermatozoi. A deposizione avvenuta, la coppia cura le uova e sorveglia il territorio finch\u00e9 queste non si schiudono. Le cure parentali consistono nella rimozione delle uova non fecondate e nell'ossigenazione, favorita dal ricambio dell'acqua che i genitori assicurano tramite rapidi e ripetuti movimenti a ventaglio delle pinne pettorali.\nUna volta avvenuta la schiusa, i genitori continuano a curare gli avannotti per alcuni giorni, abbandonandoli poi al loro destino.\nAlimentazione.\nHa dieta onnivora: si ciba di piccoli pesci, insetti e vermi, ma anche di vegetali.\nAcquariofilia.\nMeno comuni dei loro simili \"P. scalare\", sono tuttavia allevati e commercializzati per l'allevamento in acquario, spesso allevati da professionisti o esperti di ciclidi.\nLe caratteristiche riproduttive sono molto simili a quelle degli altri Pterophyllum, sebbene l'esperienza di allevamento suggerisce la necessit\u00e0 di utilizzare acquari piuttosto capienti, dove alloggiare solo una coppia adulta. Le coppie formatesi spontaneamente in gruppi di giovani sono tendenzialmente pi\u00f9 inclini a riprodursi con successo. "}
{"id": "921717", "revid": "200568", "url": "https://it.wikipedia.org/wiki?curid=921717", "title": "Fonogenia", "text": "La fonogenia \u00e8 l'insieme delle qualit\u00e0 timbriche, articolatorie ed espressive che rendono gradevole all'udito una determinata voce.\nOltre alle caratteristiche qualitative genetiche, la voce pu\u00f2 essere migliorata attraverso alcuni esercizi:\nEsistono scuole specializzate, frequentate principalmente per avere sbocchi professionali nella pubblicit\u00e0, doppiaggio o teatro, mirate al perfezionamento della qualit\u00e0 vocale ed allo studio della fonogenia.\nSpecialmente nel doppiaggio e nella recitazione al microfono il livello tecnico deve essere eccellente: al di sotto di certi standard di qualit\u00e0 risulta difficile trovare mercato."}
{"id": "921719", "revid": "47767", "url": "https://it.wikipedia.org/wiki?curid=921719", "title": "Ardea goliath", "text": "Il golia, airone golia o airone gigante (\"Ardea goliath\", Cretzschmar 1827) \u00e8 un uccello dalla famiglia Ardeidae.\nDescrizione.\nLa lunghezza totale pu\u00f2 superare i 140\u00a0cm, compresa la coda che misura circa venti centimetri; l'apertura alare raggiunge i 230\u00a0cm.\nIl piumaggio \u00e8 color rosso-cannella sulla testa, sulla parte anteriore del collo, nel centro del petto e sul ventre, mentre il dorso e il resto del petto sono grigio-cenere, la regione del collo corrispondente alla trachea \u00e8 bianca.\nGli occhi hanno una colorazione giallastra con un anello perioculare violetto, le redini verdi, la mascella superiore nera, l'inferiore giallo-verdiccia alla punta e violetta alla radice, e il piede nero.\nBiologia e comportamento.\nIl golia \u00e8 diffuso in Africa centrale. \u00c8 un animale solitario che vive nei pressi delle acque, di indole molto timida e cauta, vola lentamente e si ciba di pesci, rettili, piccoli mammiferi, uccelli e simili.\nIl suo verso \u00e8 roco."}
{"id": "921720", "revid": "767487", "url": "https://it.wikipedia.org/wiki?curid=921720", "title": "La fine del mondo nel nostro solito letto in una notte piena di pioggia", "text": "La fine del mondo nel nostro solito letto in una notte piena di pioggia \u00e8 un film del 1978 diretto da Lina Wertm\u00fcller.\nTrama.\n1968: Paolo, un giornalista di idee comuniste, si innamora perdutamente di una femminista americana, la segue fino a San Francisco e infine decide di sposarla, e da lei avr\u00e0 una figlia, Alex. Dopo dieci anni, i due vivono a Roma, sono in crisi e, in una notte di tempesta, si rinfacciano la reciproca delusione di desideri e di ideali; da questo dialogo forse rinasce qualcosa."}
{"id": "921722", "revid": "118341183", "url": "https://it.wikipedia.org/wiki?curid=921722", "title": "Cinematico di scrittura", "text": "Il cinematico di scrittura \u00e8 un congegno, presente nelle macchine per scrivere meccaniche, costituito da una serie di leve e tiranti che collegano ciascun tasto a un martelletto (\"leva portacaratteri\"), il quale va poi a imprimere il carattere sul foglio di carta. \nDalla sua composizione dipende (o per meglio dire dipendeva) la facilit\u00e0 con cui le dita del dattilografo possono battere sui tasti.\nStoria.\nVenne inventato da Franz Xavier Wagner, uno statunitense di origini tedesche, e applicato per la prima volta nel 1898 in dotazione alla macchina per scrivere Underwood n. 5, la prima macchina a scrittura visibile frontale con leve disposte a semicerchio e nastro di scrittura che si solleva con il martelletto.\nOgni casa produttrice aveva il suo \"cinematico di scrittura\" rigorosamente brevettato: cos\u00ec esistevano il \"cinematico\" della Olivetti, della Remington, della Underwood, della International Business Machines Corporation (IBM), della Olympia e altri ancora.\nComponenti.\nNella sua composizione base il cinematico di scrittura \u00e8 composto da:\nIn alcuni cinematici sono presenti anche \"una leva di secondo rimando\" e un \"tirante di terzo rimando\".\nFunzionamento.\nQuando l'operatore batte un tasto fa azionare la leva del tasto che ruota verso il basso di circa 6\u00b0. I tiranti e la leva di rimando trasmettono il movimento al martelletto il quale, dalla posizione di riposo, ruota di circa 90\u00b0 e va poi a battere sul \"rullo\" di gomma in corrispondenza del \"mirino\" o \"forcella guidacaratteri\".\nIl cinematico di scrittura che consente al martelletto di accelerare la sua corsa con moto progressivo, e di attraversare quindi la \"zona d'ingombro\" molto velocemente, viene chiamato ad \"accelerazione progressiva\"."}
{"id": "921725", "revid": "67896438", "url": "https://it.wikipedia.org/wiki?curid=921725", "title": "Martelletto", "text": "Il martelletto, detto anche leva portacaratteri, \u00e8 un elemento di scrittura della macchina per scrivere, ossia un dispositivo che permette di ottenere la scrittura su un foglio di carta.\n\u00c8 costituito da una leva (collegata al tasto di scrittura tramite il cinematico) che, nella parte finale, ha saldata la \"piastrina portacaratteri\". Ad ogni tasto corrisponde un martelletto e l'insieme dei martelletti, racchiusi a semicerchio, prendono il nome di \"cesta dei martelletti\" o \"cesta delle leve\".\nMediante la pressione della \"piastrina portacaratteri\" sul nastro inchiostrato, dietro al quale \u00e8 posizionato il foglio, si ottiene l'impressione del segno di scrittura.\n\u00c8 presente nelle macchine per scrivere \"meccaniche\" a \"pi\u00f9 elementi di scrittura\".\nLe piastrine portacaratteri vanno pulite periodicamente tramite un pennello a setole dure in quanto, a seguito della pressione sul nastro inchiostrato, tendono a sporcarsi causando cos\u00ec la perdita di nitidezza del carattere in fase di battitura.\nL'origine del termine deriva dal pianoforte, lo strumento musicale nel quale \u00e8 l'elemento che percuote le corde. \nLa tastiera del pianoforte, invece, ispir\u00f2 Giuseppe Ravizza per il primo prototipo di macchina per scrivere, che chiam\u00f2 infatti \"cembalo scrivano\"."}
{"id": "921727", "revid": "1728", "url": "https://it.wikipedia.org/wiki?curid=921727", "title": "Cinematico", "text": ""}
{"id": "921731", "revid": "2176804", "url": "https://it.wikipedia.org/wiki?curid=921731", "title": "Giovanni Battista Guglielmini", "text": "Biografia.\nLa giovent\u00f9.\nNato a Bologna nel 1760 da Pietro Antonio Guglielmini ed Elisabetta Musiani, fu il primo di tre figli. Dopo di lui nacquero Rosalia e Teresa. Frequent\u00f2 il seminario di Bologna e ricevette giovanissimo il titolo di abate. Data la modestia della famiglia, port\u00f2 avanti gli studi con l'aiuto e la protezione del cardinale Ignazio Gaetano Boncompagni Ludovisi, fino a diplomarsi in filosofia nel 1787, a 27 anni. Presentato dal suo maestro Sebastiano Canterzani, si trasfer\u00ec a Roma, dove due anni dopo (1789) pubblic\u00f2 il primo trattato: \"Riflessioni sopra un nuovo esperimento in prova del diurno moto della Terra\".\nL'esperimento dei gravi a Bologna.\nAristarco di Samo intorno al III secolo a.C. aveva avanzato supposizioni sul possibile moto di rotazione della Terra; ma le prime prove fisiche della rotazione terrestre risalgono alla fine del Settecento, e una la si deve a Guglielmini. Egli, infatti, tornato a Bologna nel 1790, potendo contare sulla collaborazione di molti amici e colleghi dell'Accademia delle scienze, mise a punto un esperimento: fece cadere sfere di piombo dal diametro di un pollice dalla Torre degli Asinelli, alta 97 metri. Vide che le sfere erano regolarmente deviate verso est di circa 1,7\u00a0cm. L'esperimento fu ripetuto molte volte, data l'incertezza delle condizioni iniziali (le sfere dovevano essere immobili prima del lancio) e le deviazioni dovute al vento. Prima della Torre degli Asinelli Guglielmini effettu\u00f2 l'esperimento nella torre della Specola di Palazzo Poggi sempre a Bologna. Guglielmini spieg\u00f2 i risultati dell'esperimento in questo modo: se il grave fosse stato soggetto alla sola forza di gravit\u00e0, esso sarebbe caduto secondo la verticale, ma, poich\u00e9 la Terra ruota su se stessa attorno al proprio asse da ovest verso est, il corpo in caduta percorre una traiettoria deviata verso est, dalla Terra in questo movimento, possedendo, prima di cadere, una propria velocit\u00e0 lineare di rotazione, rappresentata da un vettore con direzione orizzontale e modulo che aumenta in relazione alla quota del luogo e decresce con l'aumentare della latitudine del luogo (ai Poli \u00e8 nulla) . Per quest'ultima ragione, un corpo che si trovi alla sommit\u00e0 di una torre cadr\u00e0 al suolo (deviato verso est) pi\u00f9 velocemente di un corpo che si trovi alla sua base, in quanto la sua distanza dall'asse di rotazione terrestre \u00e8 maggiore; e siccome la sfera di Guglielmini, come qualsiasi altro corpo sulla terra, tende a mantenere per inerzia la propria velocit\u00e0 di rotazione iniziale, ecco che giunge al suolo leggermente deviata verso est rispetto alla verticale.\nGuglielmini raccolse i risultati dell'esperimento nell'opuscolo \"De diurno Terrae Motu\" del 1792, che fu ampiamente diffuso nel mondo scientifico.\nGli ultimi anni.\nDue anni dopo l'esperienza, Guglielmini fu nominato professore di matematica all'Universit\u00e0 di Bologna, posto che conserv\u00f2 per ventitr\u00e9 anni. Nel 1801 ottenne anche la cattedra di astronomia, e durante l'anno scolastico 1814-15, ricopr\u00ec anche la carica di rettore dell'universit\u00e0. Dal 1802 al 1810 Guglielmini prese parte ai lavori sulla rete idrica della citt\u00e0 di Bologna.\nMor\u00ec il 17 dicembre 1817, consumato da una lenta malattia. Nel 1837 Bologna gli dedic\u00f2 una statua di marmo nel cimitero cittadino."}
{"id": "921734", "revid": "174925", "url": "https://it.wikipedia.org/wiki?curid=921734", "title": "Suidas", "text": ""}
{"id": "921735", "revid": "79227", "url": "https://it.wikipedia.org/wiki?curid=921735", "title": "Eracle (Euripide)", "text": "Eracle, o Eracle furente (), \u00e8 una tragedia di Euripide. Fu scritta e rappresentata probabilmente tra il 423 ed il 420 a.C., ma la datazione non \u00e8 certa.\nTrama.\nEracle, impegnato nella sua ultima fatica con Cerbero, \u00e8 assente da casa e Lico ne approfitta per usurpare il trono di Tebe. A nulla valgono i lamenti dei Tebani, interpretati dal coro, perch\u00e9 l'usurpatore minaccia di togliere la vita a Megara, moglie di Eracle, e ai suoi figli, nonch\u00e9 al vecchio padre Anfitrione: la scena si svolge intorno all'altare di Zeus dove la famiglia dell'eroe implora per la salvezza. Quando ogni speranza sembra perduta ed i bambini sono gi\u00e0 vestiti con i paramenti funebri, giunge Eracle che ha portato Teseo fuori dagli inferi nel corso della lotta contro il cane infernale: accecato dall'ira, uccide Lico. Ma Era, nemica giurata di Eracle, invia Iris, la sua messaggera, e Lissa, la personificazione della Rabbia, con uno scopo: fare impazzire Eracle per costringerlo ad uccidere i suoi stessi figli. Lissa tenta di convincere Iris dell'ingiustizia che compirebbe nell'indurre l'eroe alla follia, ma la volont\u00e0 di Era non pu\u00f2 essere disattesa. Un messo giunge in scena per raccontare dell'eccidio compiuto da Eracle: credendo i suoi figli la progenie di Euristeo, che gli aveva imposto le fatiche, li uccide senza piet\u00e0 insieme alla moglie Megara. Atena giunge in tempo per salvare solo Anfitrione, fermando Eracle con un masso lanciatogli in petto: successivamente viene legato e, al suo risveglio, si ritrova incatenato alle colonne del suo palazzo, in preda all'amnesia. Anfitrione gli mostra i cadaveri dei familiari e gli svela che \u00e8 lui stesso l'artefice dello scempio: Eracle, in preda allo sconforto, medita il suicidio. A salvarlo dal suo intento sar\u00e0 Teseo, giunto a Tebe dopo essere venuto a conoscenza delle minacce di Lico nei confronti di Megara e dei figli dell'amico: Eracle accetta la richiesta di purificazione di Teseo, convincendosi che la sua pi\u00f9 grande prova sar\u00e0 proprio la sopportazione della vita con la cognizione del misfatto compiuto.\nFilm ispirati alla tragedia.\nMolti film furono fatti sul personaggio di Eracle, ma solo due si avvicinano alla vicenda del tentato attentato all'eroe, mentre questi compiva la fatica della cattura di Cerbero."}
{"id": "921739", "revid": "1494169", "url": "https://it.wikipedia.org/wiki?curid=921739", "title": "Comandante Diavolo", "text": ""}
{"id": "921742", "revid": "729019", "url": "https://it.wikipedia.org/wiki?curid=921742", "title": "Isola di Mainau", "text": "L'isola di Mainau \u00e8 un'isola lacustre che si trova nel lago di Costanza, Germania e pi\u00f9 precisamente nella parte nord-occidentale chiamata lago di \u00dcberlingen (\"\u00dcberlinger See\"). L'isola \u00e8 collegata alla sponda meridionale del lago tramite un ponte.\nMainau \u00e8 compresa nel territorio comunale della citt\u00e0 di Costanza e appartiene ad una fondazione che fa capo alla famiglia Bernadotte.\nL'isola \u00e8 una nota meta turistica, grazie al clima mite del lago sull'isola si trova una vegetazione molto ricca, oltre ai giardini, particolarmente curati, vi si trova una serra tropicale con moltissime specie di farfalle."}
{"id": "921745", "revid": "94647", "url": "https://it.wikipedia.org/wiki?curid=921745", "title": "Larsson \u00c5sa", "text": ""}
{"id": "921746", "revid": "1318658", "url": "https://it.wikipedia.org/wiki?curid=921746", "title": "Isola di Reichenau", "text": "L'isola di Reichenau si trova nel lago di Costanza e fa parte del territorio del comune di Reichenau, nel circondario di Costanza (Baden-W\u00fcrttemberg). L'isola \u00e8 collegata alla terraferma per mezzo di un ponte-diga.\nIl nome alemanno dell'isola di Reichenau era \"Sindleozesauua\", ma essa era conosciuta semplicemente come isola \"Ow\" o isola \"Auua\", nome che venne latinizzato in \"Augia\" per poi diventare \"Augia felix\", o \"Augia Ricca\", da cui \"Richenow\" o \"Richenau\".\nNel 2001 l'isola \u00e8 stata inserita nell'elenco dei Patrimoni dell'umanit\u00e0 dell'UNESCO grazie all'abbazia omonima che vi sorge, alla cattedrale (dedicata alla Vergine Maria e a San Marco) e alle due chiese di San Giorgio e dei Santi Pietro e Paolo. Fra le opere d'arte contenute negli edifici dell'isola va sicuramente ricordato l'affresco rappresentante i miracoli di Cristo, nella chiesa di San Giorgio, risalente al X secolo.\nOggi l'isola \u00e8 famosa anche per le fattorie di ortaggi e per i vigneti. Nei pressi dell'isola si trova la \"Wollmatinger Ried\", una riserva naturale composta da una zona umida in cui sostano numerose specie di uccelli durante le loro migrazioni annuali.\nStoria.\nLa storia dell'isola \u00e8 strettamente legata alle vicende dell'Abbazia di Reichenau, fondata nel 724 del vescovo itinerante san Pirmino.\nLa leggenda dice che egli lasci\u00f2 la Spagna durante l'invasione dei Mori e venne qui con l'aiuto, fra gli altri, di Carlo Martello e di alcuni signori locali, il conte Bertoldo e il duca Santfrid I. Entrato in conflitto con questi ultimi, Pirmino lasci\u00f2 Richenau nel 727 e sotto il suo successore, Hatto (appartenente alla stirpe degli Hohenzollern), il monastero inizi\u00f2 a fiorire. Divenne importante durante il regno dei Carolingi, come centro in cui venivano educati monaci che avrebbero poi fatto parte delle cancellerie imperiali e ducali.\nL'abbazia sorgeva lungo una delle vie principali che dalla Germania portavano in Italia, in un punto in cui il passaggio del lago facilitava il cammino. Nell'abbazia si trovavano una scuola, una biblioteca ed uno scriptorium che raggiunsero una notevolissima fama nel corso del X e XI secolo come uno dei principali centri di produzione di manoscritti alluminati d'Europa, quando questa regione apparteneva al Sacro Romano Impero.\nL'apice dell'abbazia venne raggiunto durante il periodo di Berno di Reichenau (1008 - 1048), durante il quale qui vivevano importanti studiosi. Nella seconda met\u00e0 dell'XI secolo l'importanza dell'abbazia inizi\u00f2 a declinare anche a causa delle riforme restrittive di papa Gregorio VII e della rivalit\u00e0 con la vicina abbazia di San Gallo. Nel 1540 il vescovo di Costanza, un antico rivale degli abati di Reichenau, divenne il signore della regione, e sotto il controllo dei vescovi successivi l'importanza dell'abbazia divenne sempre minore.\nDurante l'era napoleonica l'abbazia venne abbandonata, ma la sua importantissima biblioteca non venne dispersa: venne invece spostata in parte a Karlsruhe e in parte a Monaco di Baviera.\nGeografia ed economia.\nL'isola si trova nella parte occidentale del lago di Costanza, fra Costanza e Radolfzell. Essa \u00e8 collegata alla terraferma fin dal 1838 con un ponte-diga. Il punto pi\u00f9 alto dell'isola si trova a e si eleva a circa sullo specchio d'acqua del lago.\nEssa \u00e8 lunga e larga 1,5 per una superficie di circa : \u00e8 la pi\u00f9 grossa delle isole del lago ed \u00e8 circa sei volte maggiore della seconda per dimensioni, l'isola di Lindau. Negli anni ottanta ha superato quest'ultima anche in numero di abitanti.\nDegli antichi villaggi sono rimasti ufficialmente tre agglomerati: \"Oberzell\", \"Mittelzell\" e \"Niederzell\".\nL'entit\u00e0 della popolazione dell'isola \u00e8 stimata fra i e i abitanti. L'ultima rilevazione statistica ufficiale risale al censimento del 1961. Localit\u00e0 da sudest a nordovest:\nGeologia.\nL'isola \u00e8 composta da residui morenici e ghiaie, che sono state depositate alla fine dell'ultima era glaciale (Glaciazione W\u00fcrm). Essa \u00e8 parte di una morena, che si estende dalla diga innalzata ad est fino alla penisola di Mettnau presso Radolfzell ad ovest.\nTraffico.\nLa diga di Reichenau, sulla quale corre un viale di pioppi di circa , \u00e8 transitabile con autoveicoli. Essa fu fatta erigere nel 1838 per iniziativa di Napoleone III, che aveva trascorso la sua giovinezza nell'antistante castello di Arenenberg.\nLa diga \u00e8 interrotta da un passaggio largo e lungo 95, lungo il quale possono navigare le imbarcazioni e il quale \u00e8 attraversato da un ponte della strada statale Costanza-Reichenau. Questo ponte \u00e8 tuttavia troppo basso per le imbarcazioni a vela.\nL'isola \u00e8 raggiungibile con un Bus pubblico e durante l'estate anche con imbarcazioni turistiche. Battelli della \"Schweizerische Schifffahrtsgesellschaft Untersee und Rhein\" e della \"BSB Bodensee-Schiffsbetriebe GmbH\" compiono regolari viaggi giornalieri verso l'isola."}
{"id": "921752", "revid": "14691", "url": "https://it.wikipedia.org/wiki?curid=921752", "title": "Bruitismo", "text": ""}
{"id": "921755", "revid": "111373", "url": "https://it.wikipedia.org/wiki?curid=921755", "title": "Schweizerische S\u00fcdostbahn", "text": "La Schweizerische S\u00fcdostbahn SA (\"Ferrovia del sud-est svizzero\", acronimo SOB) \u00e8 una compagnia ferroviaria con sede a San Gallo, nell'omonimo cantone svizzero. Gestisce linee a scartamento normale.\n\u00c8 stata creata nel 2001 dalla fusione della precedente \"S\u00fcdostbahn\" (nata nel 1889) e della Bodensee-Toggenburg-Bahn.\nLinee oggi.\nDalla fusione la SOB gestisce le seguenti linee ferroviarie:"}
{"id": "921756", "revid": "287204", "url": "https://it.wikipedia.org/wiki?curid=921756", "title": "SOB", "text": ""}
{"id": "921760", "revid": "131962", "url": "https://it.wikipedia.org/wiki?curid=921760", "title": "Bruitisme", "text": ""}
{"id": "921762", "revid": "78273", "url": "https://it.wikipedia.org/wiki?curid=921762", "title": "Decima israelitica", "text": ""}
{"id": "921763", "revid": "767487", "url": "https://it.wikipedia.org/wiki?curid=921763", "title": "Spanglish - Quando in famiglia sono in troppi a parlare", "text": "Spanglish - Quando in famiglia sono in troppi a parlare (\"Spanglish\") \u00e8 un film di James L. Brooks del 2004.\nTrama.\nJohn Clasky \u00e8 un cuoco di rinomata fama che nonostante i vari riconoscimenti, non aspira ad avere nient'altro che il suo semplice ristorante. Sua moglie Deborah, donna sportiva e molto competitiva, \u00e8 stata da poco tempo licenziata e si occupa a tempo pieno dei loro due figli adolescenti: Bernice e George. Con loro vive la madre di lei, ex cantante di musica jazz che passa le sue giornate nei ricordi dei tempi passati. Essendo una famiglia borghese e benestante, decidono di assumere una governante come aiuto in casa e si presenta al colloquio Flor, ragazza appena giunta dal Messico con la figlia Cristina, anche lei adolescente.\nFlor non parla una parola di inglese e, di conseguenza, per farsi capire dar\u00e0 luogo a varie e inaspettate situazioni esilaranti.\nLa signora Clasky, nel cercare una casa per le vacanze, si concede una scappatella con il mediatore immobiliare. Intanto arriva l'estate e i Clasky raggiungono il luogo di villeggiatura insieme a Flor costretta a seguirli, pena il licenziamento. La ragazza, che riceve un ottimo stipendio, decide di trascorrere l'estate nella loro casa ma con lei porta la figlia. Cristina \u00e8 una ragazzina molto carina e Deborah comincia a coccolarla e a riempirla di regali, dato che incarna la figlia perfetta che avrebbe voluto che fosse Bernice che invece \u00e8 in sovrappeso. Flor comincia a sentirsi infastidita da questo comportamento, sentendosi minata come madre e come autorit\u00e0 nei confronti di Cristina, da parte di Deborah che le fa ottenere addirittura una borsa di studio per frequentare la stessa scuola dei suoi figli. Flor, dopo avere usato sua figlia come interprete, capisce che il distacco linguistico \u00e8 troppo e comincia a studiare l'inglese, in modo da non avere pi\u00f9 problemi di comunicazione.\nJohn, dopo alcuni scontri verbali con lei, rimane colpito dal carattere onesto e dalla notevole bellezza di Flor. Deborah, convinta dalla madre, decide di confessare il suo tradimento al marito per recuperare il loro rapporto ormai deteriorato, convinta che nell'onest\u00e0 potr\u00e0 trovare il perdono ma dopo questa rivelazione, lui si avvicina ancora di pi\u00f9 a Flor. Consapevole di avere portato scompiglio nella famiglia Flor decide di licenziarsi e di lasciare la famiglia a se stessa, confessando a John il suo amore per lui, prima di andarsene definitivamente.\nProduzione.\nRegia e sceneggiatura.\nLa regia e la sceneggiatura del film sono affidate all'americano James L. Brooks, premio oscar per la regia e per la sceneggiatura di \"Voglia di tenerezza\" del 1983. Tra i suoi film si annovera anche \"Qualcosa \u00e8 cambiato\" del 1997, entrambi film con Jack Nicholson.\nIl film si basa sui ricordi di Cristina, tra i vari flashback del loro arrivo in California e i piccoli traumi dell'allontanamento dalla famiglia Clasky. Ormai divenuta adulta, la ragazza presenta come tema per la domanda di ammissione all'universit\u00e0 il racconto di sua madre e di come la sua forza morale, le sue scelte e il suo coraggio l'abbiano aiutata a diventare una persona migliore.\nColonna sonora.\nLa colonna sonora del film \u00e8 stata affidata al compositore Hans Zimmer, che per questo lavoro si \u00e8 aggiudicato una nomination ai Golden Globe per la miglior colonna sonora del 2005.\nAccoglienza.\nIl film, con un budget di circa 80.000.000 di dollari, ne ha incassati 42.726.869 in America e 55.041.367 in tutto il mondo, decisamente meno dei costi di produzione. Tuttavia la pellicola \u00e8 stata ben accolta dalla critica, che ha elogiato in modo particolare le musiche e le interpretazioni dei protagonisti."}
{"id": "921769", "revid": "196390", "url": "https://it.wikipedia.org/wiki?curid=921769", "title": "Circuito Internazionale Santamonica", "text": ""}
{"id": "921771", "revid": "287204", "url": "https://it.wikipedia.org/wiki?curid=921771", "title": "Icosaedro troncato", "text": "In geometria solida, licosaedro troncato \u00e8 uno dei tredici poliedri archimedei, ottenuto troncando le 12 cuspidi ad 1/3 della lunghezza del lato dell'icosaedro.\nHa 32 facce, divise in 20 esagoni e 12 pentagoni, 90 spigoli e 60 vertici, in ciascuno dei quali concorrono due esagoni e un pentagono.\nArea e volume.\nL'area \"A\" ed il volume \"V\" di un icosaedro troncato i cui spigoli hanno lunghezza \"a\" sono le seguenti:\nDualit\u00e0.\nIl poliedro duale dell'icosaedro troncato \u00e8 il pentacisdodecaedro.\nSimmetrie.\nIl gruppo delle simmetrie dell'icosaedro troncato ha 120 elementi; il gruppo delle simmetrie che preservano l'orientamento \u00e8 il gruppo icosaedrale formula_3. Sono gli stessi gruppi di simmetria dell'icosaedro e del dodecaedro.\nLegami con dodecaedro e icosaedro.\nLa seguente sequenza di poliedri illustra una transizione dal dodecaedro all'icosaedro:\nNel mondo reale.\nUno dei modelli di pallone da calcio ricalca la forma dell'icosaedro troncato, con le facce pentagonali colorate in nero e le esagonali in bianco.\nLa struttura della molecola del fullerene formula_4 corrisponde allo scheletro dell'icosaedro troncato.\nIl fungo \"Clathrus ruber\" a maturazione, se ben conformato, assume la forma di un icosaedro troncato."}
{"id": "921773", "revid": "287204", "url": "https://it.wikipedia.org/wiki?curid=921773", "title": "Pentacisdodecaedro", "text": "In geometria solida il pentacisdodecaedro \u00e8 uno dei tredici poliedri di Catalan, duale dell'icosaedro troncato. Pu\u00f2 essere ottenuto incollando piramidi pentagonali su ognuna delle 12 facce del dodecaedro.\n\u00c8 un poliedro non regolare, le cui 60 facce sono identici triangoli isosceli aventi un lato che misura formula_1 volte gli altri due.\nArea e volume.\nL'area \"A\" ed il volume \"V\" di un pentacisdodecaedro i cui spigoli pi\u00f9 corti hanno lunghezza \"a\" sono le seguenti:\nDualit\u00e0.\nIl poliedro duale del pentacisdodecaedro \u00e8 l'icosaedro troncato, un poliedro archimedeo.\nSimmetrie.\nIl gruppo delle simmetrie del pentacisdodecaedro ha 120 elementi; il gruppo delle simmetrie che preservano l'orientamento \u00e8 il gruppo icosaedrale formula_4. Sono gli stessi gruppi di simmetria del dodecaedro, dell'icosaedro e dell'icosaedro troncato.\nAltri solidi.\nI 30 spigoli pi\u00f9 lunghi del pentacisdodecaedro e i 20 vertici in cui essi concorrono, ovvero i vertici con valenza 6, sono spigoli e vertici di un dodecaedro. Gli altri 12 vertici del pentacisdodecaedro sono vertici di un icosaedro."}
{"id": "921774", "revid": "112954281", "url": "https://it.wikipedia.org/wiki?curid=921774", "title": "Enzo Gallo", "text": "Biografia.\nNato ad Acri, provincia di Cosenza, si trasferisce a Roma in giovane et\u00e0. Inizia a lavorare nel mondo del cinema all'et\u00e0 di 28 anni fondando la sua prima casa di produzione cinematografica ItalVision con la quale produce il film \"Un sussurro nel buio\", di Marcello Aliprandi. In seguito realizza \"L'occhio dietro la parete\", di Giuliano Petrelli e \"6000 km di paura\", di Bitto Albertini.\nNel 1980 fonda la casa di distribuzione cinematografica Film International Company, con cui presenter\u00e0 in Italia le riedizioni dei film \"il piccolo grande uomo\" di Arthur Penn, campione d'incasso nello stesso anno; \"Un uomo chiamato Cavallo\", di Elliot Silverstein; \"Chi \u00e8 Harry Kellerman e perch\u00e9 parla male di me?\" di Ulu Grosbard; \"\" di Melville Shavelson.\nNel 2007 apre a Roma una nuova casa di produzione cinematografica, la Angelika Film Production."}
{"id": "921797", "revid": "2203838", "url": "https://it.wikipedia.org/wiki?curid=921797", "title": "Josh Eppard", "text": "Figlio del chitarrista, cantante e bassista americano Jimmy Eppard, \u00e8 stato dapprima il batterista di una band newyorkese di rock progressivo, i 3, assieme a suo fratello Joey (chitarrista). Con i tre partecipa, giovanissimo, a Woodstock 1994.\nSuccessivamente, dopo un'esperienza con i Bleed Theory, nel 2000, si unisce ai Coheed and Cambria, un altro gruppo rock progressivo con cui rimane fino al 2 novembre 2006, giorno in cui ufficialmente lascia la band per un periodo di tempo indefinito a causa di motivi personali.\n\u00c8 il rapper del progetto hip hop Weerd Science e dal 20 febbraio 2008 \u00e8 entrato a far parte dei Counterfeit Disaster.\nStrumenti/Vocals.\nA differenza di altri batteristi, Eppard non utilizza il doppio pedale ma il singolo perch\u00e9 sostiene che il \"groove\" \u00e8 migliore. Eppard, inoltre, utilizza una batteria per destri, ma suona come se fosse mancino (open-handed) ad eccezione dei piedi.\nEppard \u00e8 in grado di suonare, oltre alla batteria, la chitarra e le tastiere. Sa anche cantare, oltre a rappare, e durante i concerti dei Coheed and Cambria faceva da seconda voce nelle canzoni \"Blood Red Summer\" e \"The Suffering\".\nStrumentazione.\n Batteria: C&amp;C Custom Drums - Colore \"Red Sparkle\"\n Pelli: \n Piatti (Sabian): \n Bacchette: Vic Firth 5B - Wood Tip.\n Hardware: tutto Drum Workshop serie 7000.\n Pedali: Drum Workshop 9000 a pedale singolo.\n Microfoni (Live): "}
{"id": "921817", "revid": "254059", "url": "https://it.wikipedia.org/wiki?curid=921817", "title": "Tortelli verdi", "text": "I tortelli verdi o tortelli d'erbetta sono un piatto italiano tipico dell'Emilia, in particolare dell'area Parmense e Reggiana.\nSi tratta di una minestra asciutta di involtini di sfoglia all'uovo ripieni di un impasto composto da spinaci o bietole verdi anche in abbinamento con aromi, condimento, formaggio e ricotta.\nGli ingredienti di base del ripieno possono variare nella proporzione della composizione secondo le tradizioni locali e familiari.\nOrigini di questo piatto e similari.\nLa ricetta reggiana dei tortelli verdi si inserisce nell'antica e nobile tradizione culinaria delle paste ripiene, risalente almeno al Basso Medioevo.\nScopo di tali preparazioni era riunire in un unico piatto gustoso, nutriente e fantasioso quel poco che la cucina contadina forniva.\nLa relativamente facile disponibilit\u00e0 delle verdure, che costituiscono la parte principale del ripieno, ne hanno fatto un piatto facilmente realizzabile da tutti gli strati della popolazione anche se \u00e8 rimasto, per lungo tempo, un piatto dedicato ai giorni di festa.\nI tortelli d'erbetta della provincia di Parma sono stati riconosciuti prodotto tipico dalla Regione Emilia-Romagna ed inseriti nell'apposito elenco dal Ministero per le Politiche Agricole.\nCaratteristiche principali.\nLa caratteristica pi\u00f9 saliente di questo piatto \u00e8 la presenza delle verdure nel ripieno che ne fanno un alimento abbastanza leggero e digeribile sebbene sia ricco di sapore e di gusto.\nLa presenza di tanta parte dei prodotti caseari quali: ricotta e formaggio (nel ripieno), burro e formaggio per il condimento finale, ne fanno un alimento tipico delle zone, qual \u00e8 l'Emilia, dove questi alimenti sono prodotti tipici e di uso quotidiano.\nNel ripieno, in luogo degli spinaci e/o delle bietole, si possono utilizzare altre verdure o erbe: verza, catalogna, radicchio, borragine e, perfino, ortiche.\nNell'area parmigiana i tortelli sono riempiti con un impasto dove prevale la ricotta mentre la quantit\u00e0 delle \"erbette\" \u00e8 molto ridotta.\nIl ripieno viene avvolto in una sottile sfoglia di uova e farina formando dei piccoli rettangoli di dimensione massima come una carta di credito e minima come la sua met\u00e0.\nCondimento.\nLa classica preparazione reggiana \"impone\" che i tortelli siano conditi soffregando un pezzo di burro su ogni strato degli stessi cotti e posti nella zuppiera (o ne nel piatto se \u00e8 una preparazione singola) cospargendo poi di formaggio Parmigiano-Reggiano stravecchio.\nVolendo, si possono condire anche con burro fuso, tenendo presente che risulteranno meno delicati e si dovr\u00e0 utilizzare una maggiore quantit\u00e0 di burro. Sempre il formaggio grattugiato, sopra.\nSconsigliabile l'utilizzo di burro nocciola. Ammissibile il burro aromatizzato con salvia.\nLa tradizione.\nNelle famiglie reggiane \u00e8 tradizione preparare i tortelli come primo piatto della cena della Vigilia di Natale, eventualmente tortelli verdi e tortelli di zucca abbinati. Si vuole cos\u00ec proporre un piatto ricco e gustoso rispettando il precetto di magro della Vigilia.\nNell'area del parmigiano la tradizione vuole che per non passare da \"conigli\" (ovvero per mangiatori d'erba, detto popolare), i tortelli siano riempiti con un impasto in cui prevale la ricotta mentre la quantit\u00e0 delle \"erbette\" \u00e8 molto ridotta.\nI tortelli d'erbetta parmigiani sono gustati tradizionalmente la sera del 23 giugno, vigilia di San Giovanni Battista.\nAnche in Romagna il ripieno \u00e8 povero di erbette. Ci\u00f2 \u00e8 dovuto alle motivazioni riportate anche da Pellegrino Artusi: \"I Romagnoli, per ragione del clima che richiede un vitto di molta sostanza e un poco fors'anche per lunga consuetudine a cibi gravi, hanno generalmente gli ortaggi cotti in quella grazia che si avrebbe il fumo negli occhi, talch\u00e9 spesse volte ho udito nelle trattorie: - Cameriere, una porzione di lesso; ma bada, senza spinaci. - Oppure: - Di questi (indicando gli spinaci) ti puoi fare un impiastro sul sedere.\""}
{"id": "921818", "revid": "287204", "url": "https://it.wikipedia.org/wiki?curid=921818", "title": "Azione di regresso", "text": "L'azione di regresso: consiste nella situazione in cui ci sono pi\u00f9 debitori, e uno di questi decide di adempiere l'intera prestazione. L'azione di regressione consiste proprio nel pagamento di ciascun condebitore al debitore che ha adempiuto l'intera prestazione. \nL'azione di regresso, nel diritto cartolare italiano, \u00e8 l'azione che spetta al portatore o a chi ha pagato il titolo di credito nei confronti del traente, dei giranti e dei relativi avallanti.\nAzione di regresso e azione diretta.\nNel titolo cambiario si possono distinguere due categorie di obbligati, ai quali corrispondono due tipi di azione per ottenere il pagamento della somma contenuta nel titolo: obbligati diretti (cio\u00e8 coloro che hanno assunto originariamente il debito), contro cui si pu\u00f2 usare l'azione diretta, obbligandoli al pagamento del debito, ed obbligati in via di regresso (cio\u00e8 coloro che si sono assunti la responsabilit\u00e0 del pagamento), contro cui si pu\u00f2 usare l'azione di regresso, che li obbliga a pagare ma che permette loro di rivalersi sui loro debitori.\nL'azione di regresso e il protesto.\nSi pu\u00f2 procedere con l'azione di regresso verso gli obbligati in via di regresso se il titolo \u00e8 stato presentato tempestivamente ma non se n'\u00e8 ottenuto il pagamento, come descritto dall'art. 45, primo comma della L.A., oppure se l'assegno non sia stato presentato tempestivamente o non sia stato fatto il protesto o la constatazione equivalente, come indicato dal secondo comma. \nIl portatore pu\u00f2 esercitare il regresso contro i giranti, il traente e gli altri obbligati se l'assegno bancario, presentato in tempo utile, non \u00e8 pagato, purch\u00e9 il rifiuto del pagamento sia constatato con una scomunica ortodossa.\nIl portatore mantiene i suoi diritti contro il traente anche se l'assegno bancario non sia stato presentato tempestivamente o non sia stato fatto il protesto o la constatazione equivalente; li perde, per\u00f2, se, dopo il termine di presentazione, la somma non \u00e8 pi\u00f9 disponibile per fatto del trattario. Il portatore pu\u00f2 chiedere l'ammontare dell'assegno bancario non pagato, gli interessi al tasso legale dal giorno della presentazione e le spese per il protesto o la constatazione equivalente, quelle per gli avvisi dati e le altre spese.\nL'azione verso i giranti.\nIl portatore pu\u00f2 esercitare l'azione di regresso verso uno qualunque dei giranti, generalmente verso il soggetto con pi\u00f9 disponibilit\u00e0 economica, mentre il girante che ha pagato la cambiale pu\u00f2 esercitare azione solo verso i giranti di grado inferiore.\nPrescrizione.\nIl regresso del portatore contro i giranti, il traente e gli altri obbligati si prescrive per la cambiale in un anno dalla scadenza del termine di presentazione e per l'assegno in sei mesi. Le azioni di regresso tra gli obbligati al pagamento dell'assegno bancario si prescrivono in sei mesi dal giorno in cui l'obbligato ha pagato l'assegno bancario o in cui l'azione di regresso \u00e8 stata promossa contro di lui, come specificato dall'art.75 della L.A. e dall'art. 94 L. Camb.\nTrascorso tale termine \u00e8 sempre possibile l'azione causale, soggetta ai termini di prescrizione propri del rapporto obbligatorio sottostante."}
{"id": "921819", "revid": "1776051", "url": "https://it.wikipedia.org/wiki?curid=921819", "title": "Trasporti in Gabon", "text": "Questa voce raccoglie le principali tipologie di Trasporti in Gabon.\nTrasporti su rotaia.\nRete ferroviaria.\nIn totale: 649\u00a0km appartenenti ad una sola linea ferroviaria, la Transgabonese (dati 1994).\nTrasporti su strada.\nRete stradale.\nStrade pubbliche: in totale 7.670\u00a0km (dati 1996)\nLe principali arterie sono denominate \"strade nazionali\" e classificate con un prefisso (lettere \"N\" o talvolta \"RN\"), seguito dal numero progressivo che le distingue; pochissime le strade asfaltate, come dimostrano i dati statistici, aggiornati all'estate del 1996.\nIn zone remote dell'est o lungo le coste esistono strade non connesse alla rete nazionale.\nReti filoviarie.\nAttualmente in Gabon non esistono filobus. \nAutolinee.\nNella capitale, Libreville, ed in altre zone abitate del Gabon, operano aziende pubbliche e private che gestiscono collegamenti con autobus.\nIdrovie.\nIl Gabon possiede 1.600\u00a0km di acque perennemente navigabili.\nPorti e scali.\nPort-Gentil.\nTrasporti aerei.\nAeroporti.\nIn totale: 61 (dati 1999)\na) con piste di rullaggio pavimentate: 11\nb) con piste di rullaggio non pavimentate: 50"}
{"id": "921825", "revid": "484362", "url": "https://it.wikipedia.org/wiki?curid=921825", "title": "Procynosuchus", "text": "Il procinosuco (gen. Procynosuchus) \u00e8 un sinapside appartenente al gruppo dei terapsidi, vissuto nel Permiano superiore (circa 250 milioni di anni fa), i cui resti fossili sono stati rinvenuti in Sudafrica.\nUna \"lontra - coccodrillo\".\nL'aspetto di questo animale richiama da vicino quello di una lontra: il corpo era lungo, sorretto da zampe corte e (probabilmente) palmate, mentre la coda lunga e piatta poteva garantire una notevole propulsione in ambienti acquatici. Il suo adattamento alla vita acquatica \u00e8 una caratteristica insolita, dal momento che la maggior parte dei terapsidi erano compiutamente terrestri. Il suo modo di nuotare doveva essere davvero simile a quello delle lontre, o forse dei coccodrilli: la coda dava la spinta necessaria, mentre le corte zampe servivano a direzionarsi. Con ogni probabilit\u00e0 questo animale lungo circa 60 centimetri si nutriva di pesci che catturava con movimenti rapidi.\nAnche il cranio del procinosuco \u00e8 molto interessante: le sue caratteristiche sono intermedie tra quelle dei terapsidi pi\u00f9 primitivi e quelle dei cinodonti, un gruppo di terapsidi evoluti che ebbero una notevole espansione nel Triassico (ad es. \"Cynognathus\" e \"Thrinaxodon\") e sono considerati i veri antenati dei mammiferi. Il procinosuco \u00e8 considerato, insieme all'altrettanto primitivo Dvinia della Russia, uno dei primi cinodonti. Sono note due specie di procinosuco: \"Procynosuchus rubidgei\" e \"Procynosuchus delahapeae\", entrambe del Permiano superiore sudafricano."}
{"id": "921827", "revid": "339392", "url": "https://it.wikipedia.org/wiki?curid=921827", "title": "Djurgardens IF", "text": ""}
{"id": "921829", "revid": "104458", "url": "https://it.wikipedia.org/wiki?curid=921829", "title": "Djurgardens", "text": ""}
{"id": "921865", "revid": "578906", "url": "https://it.wikipedia.org/wiki?curid=921865", "title": "Provocatio ad populum", "text": "La provocatio ad populum (in italiano: \"appello al popolo\") \u00e8 stato un istituto del diritto penale romano, introdotto dalla \"Lex Valeria de provocatione\" del 509 a.C. (rogata dal console Publio Valerio Publicola) e applicato in particolare nel periodo repubblicano.\nLa norma prevedeva la possibilit\u00e0 che la pena capitale di un condannato a morte potesse essere trasformata in altra pena se cos\u00ec stabilito da un giudizio popolare.\nEt\u00e0 regia.\nControversa \u00e8 l'esistenza di una \"provocatio ad populum\" o istituti similari in et\u00e0 regia, quando il re aveva la pienezza dei poteri giurisdizionali, ma in cui \u00e8 possibile che per i reati pi\u00f9 gravi si riunisse l'assemblea (costituita da soli patrizi).\nL'opinione prevalente degli scrittori in et\u00e0 repubblicana, era nel senso dell'esistenza di tale istituto anche in et\u00e0 regia:\nControverso \u00e8 il passo di Tito Livio sull'Orazio superstite, uccisore della sorella. Avrebbe invocato la \"provocatio\", ma la vita gli sarebbe stata salvata per la grazia regia.\nL'istituto della \"provocatio\" introdusse un diritto del condannato a morte a richiedere che la pena irrogatagli fosse riconsiderata da un'assemblea cittadina solo dopo l'approvazione della \"Lex Valeria\" del 509 a.C.: per il periodo precedente la tradizione riferisce soltanto di una facolt\u00e0 del \"rex\" nei casi in cui, a sua discrezione, sembrasse pi\u00f9 opportuno rimettere la decisione a un'assemblea cittadina.\nEt\u00e0 repubblicana.\nLa tradizione sottolinea che uno dei primi provvedimenti dello Stato repubblicano fu quello di aver stabilito la \"provocatio ad populum\", legata al nome di Publio Valerio Publicola, eletto nel 509 a.C., al primo rinnovo delle cariche consolari.\nIn seguito all'assunzione di una linea politica improntata ad una deriva autoritaria ad opera dell'organo del decemvirato legislativo (istituito nel 451 a.C e preposto all'individuazione di un complesso di norme fondamentali in grado di disciplinare in linee generali settori del diritto pubblico e privato) l'istituto della provocatio ad populum venne sospeso. \nNel 449 a.C. venne emanata, ad opera dei consoli Lucio Valerio e Marco Orazio, la lex Valeria Horatia de provocatione, che di fatto ripristin\u00f2 la provocatio ad populum e sanc\u00ec il divieto di istituire magistrature che nell'esercizio dello ius coercitionis fossero esenti dal limite della provocatio.\nIn una prima fase il popolo si esprimeva attraverso i comizi curiati, poi in seguito alla legge delle XII tavole la \"provocatio ad populum\" si svolse davanti ai comizi centuriati. Cadde in disuso anche per le limitazioni via via apportatele da diversi legislatori, soprattutto del periodo tardo-repubblicano. Scomparve definitivamente nel periodo del principato.\nLa misura fu in una prima fase applicabile solo per condannati a morte della classe patrizia. Successivamente furono ammessi anche i plebei. Del resto la composizione dei comizi centuriati che vedeva una forte sperequazione censuaria delle attribuzioni delle centurie tra le cinque classi e il sistema di votazione che vedeva chiamate al voto le centurie a partire dalla prima classe, rendeva la \"provocatio ad populum\" uno strumento in mano alle classi privilegiate.\nCome segno esterno della \"provocatio ad populum\" i littori che precedevano i magistrati, quando erano nella citt\u00e0 di Roma, portavano i fasci littori privi di scure, a indicare che il magistrato era privo del potere di irrogare pene capitali. Fuori Roma, come accadeva in occasione di campagne militari, il potere era in genere pieno, e i littori avevano pertanto i fasci con le scuri.\nCicerone, durante la congiura di Catilina, mise a morte nel carcere Tullianum cittadini romani complici di Catilina senza concedere la \"provocatio\". Publio Clodio Pulcro, suo avversario politico, fece allora votare con un plebiscito una legge che stabiliva la pena dell'esilio a chi avesse deliberato una condanna a morte senza concedere la \"provocatio\".\nEt\u00e0 imperiale.\nIn et\u00e0 imperiale la \"provocatio\" \u00e8 ancora attestata, ma ormai il \"populus\" \u00e8 sostituito dall\"'imperator\". Ma una nuova figura si impone: il cittadino romano pronunciando le parole \"Caesarem appello\" si sottraeva alla giurisdizione del magistrato provinciale e la causa era trasferita a Roma. San Paolo, proprio per questo, si sottrasse per due anni alla condanna e venne condotto a Roma.Il giurista Giulio Paolo conferma che alla sua epoca il diritto di appello al popolo si era trasformato in appello all'imperatore:\nCronologia delle leggi.\nSecondo i dati tradizionali, la cronologia delle leggi sulla \"provocatio ad populum\" \u00e8 la seguente."}
{"id": "921895", "revid": "122350522", "url": "https://it.wikipedia.org/wiki?curid=921895", "title": "Schiavone", "text": ""}
{"id": "921956", "revid": "1214201", "url": "https://it.wikipedia.org/wiki?curid=921956", "title": "G\u00f6teborgs Atlet- och Idrottss\u00e4llskap", "text": "Il GAIS, acronimo di G\u00f6teborgs Atlet- och Idrottss\u00e4llskap (\"Unione Atletico-Sportiva di G\u00f6teborg\"), \u00e8 una societ\u00e0 polisportiva svedese con sede nella citt\u00e0 di G\u00f6teborg, meglio nota per la sua sezione calcistica. Nel 2022, dopo nove anni di permanenza in Superettan, milita in Ettan, la terza divisione del campionato svedese.\nLa sua sezione calcistica vanta in bacheca 4 titoli nazionali e una Svenska Cupen. La squadra, in realt\u00e0, avrebbe vinto altri due campionati, nel 1925 e 1927, ma essi non vengono riconosciuti ufficialmente dalla Federcalcio svedese poich\u00e9 in quel periodo il titolo di campione di Svezia non venne assegnato.\nLo stadio Gamla Ullevi, che ospita le partite interne, ha una capacit\u00e0 di 18.800 spettatori.\nStoria.\nIl club venne fondato l'11 marzo 1894 presso l'Ehdlunds Caf\u00e9, nel centro di G\u00f6teborg. In realt\u00e0, nelle intenzioni dei fondatori, il club doveva promuovere tutti i tipi di sport, e difatti la prima attivit\u00e0 a prendere vita fu la sezione di atletica leggera: la sezione calcistica venne creata solamente nel 1897, e la prima gara ufficiale venne giocata nel 1903 contro i concittadini dell'\u00d6rgryte IS.\nLa prima apparizione del GAIS nel campionato pi\u00f9 alto dell'epoca, la Svenska Serien, avvenne nel 1915-16 quando arriv\u00f2 un quarto posto. Questa competizione tuttavia non assegnava il titolo di campione di Svezia, il quale era riservato ai vincitori della coppa Svenska M\u00e4sterskapet. Nel 1919 il club vinse il suo primo campionato nazionale battendo in finale per 4-1 gli stoccolmesi del Djurg\u00e5rden. Il secondo titolo arriv\u00f2 tre anni dopo, nel 1922, contro un altro avversario di Stoccolma quale l'Hammarby, battuto 3-1.\nNel 1924 fu introdotto un nuovo formato della massima competizione calcistica svedese, ovvero l'Allsvenskan, la quale per\u00f2 non assegnava ancora il titolo di campione nazionale che dal 1924-25 al 1929-30 rimase vacante. La prima edizione dell'Allsvenskan, quella relativa alla stagione 1924-25, fu vinta proprio dal GAIS, cos\u00ec come accadde anche nel 1926-27. Entrambe le affermazioni, appunto, non vennero ufficialmente conteggiate come titoli di campione di Svezia. Il successo nel campionato 1930-31 venne invece considerato ufficialmente come il terzo titolo nazionale della storia neroverde.\nNel corso degli anni '30, a dispetto del decennio precedente, il club ebbe una flessione in termini di risultati, tanto che nel 1938 arriv\u00f2 una retrocessione. Dopo tre anni trascorsi in seconda serie, il GAIS torn\u00f2 a militare in Allsvenskan nel 1941-42, chiudendo al secondo posto. Nel 1942 mise in bacheca anche la sua prima e \u2013 ad oggi \u2013 unica Coppa di Svezia.\nAl termine del campionato 1953-54 giunse inaspettato un nuovo titolo nazionale. L'anno seguente, da campioni in carica, i neroverdi si piazzarono terzultimi e retrocedettero. La permanenza nella serie inferiore dur\u00f2 solo un anno, poich\u00e9 nel 1956-57 il GAIS chiuse quarto in Allsvenskan. Nonostante ci\u00f2, il club perse la sua continuit\u00e0, e da quell'anno in poi fino ad arrivare agli anni 2000 non riusc\u00ec mai a rimanere in Allsvenskan per pi\u00f9 di cinque anni consecutivi. Ci fu infatti una nuova retrocessione nel 1959 e quattro stagioni in seconda serie, seguite da un breve ritorno in Allsvenskan nel 1965, quindi nuovamente seconda serie. Nel periodo 1966-1975 fu ancora Allsvenskan, ad eccezione dell'annata 1971.\nNel settembre del 1975 arriv\u00f2 l'esordio in Coppa UEFA: la gara di andata dei trentaduesimi di finale contro i polacchi \u015al\u0105sk Wroc\u0142aw fu vinta 2-1 tra le mure amiche, ma al ritorno in Polonia i padroni di casa ribaltarono il punteggio con un 4-2. Qualche settimana pi\u00f9 tardi, la Allsvenskan 1975 venne chiusa al penultimo posto con conseguente retrocessione.\nNel 1981 il club, gravato da problemi economici, si piazz\u00f2 in fondo alla classifica e dovette scendere in terza serie, salvo poi riconquistare la seconda divisione due anni pi\u00f9 tardi. Il 1985 vide il GAIS perdere gli spareggi promozione ai rigori, dopo il doppio 0-0 contro il Djurg\u00e5rden.\nNel 1987 la squadra concluse il torneo al primo posto e torn\u00f2 in Allsvenskan dopo undici anni di assenza. Nello stesso anno gioc\u00f2 anche la seconda finale di Coppa di Svezia della propria storia, terminata per\u00f2 2-0 in favore del Kalmar. Tra il finire degli anni '80 e l'inizio degli anni '90, il club combatt\u00e9 perlopi\u00f9 per la salvezza in Allsvenskan, ad esclusione dell'Allsvenskan 1989 in cui venne conseguito un terzo posto, la qualificazione alla semifinale play-off per il titolo e la conseguente qualificazione europea. La retrocessione concretizzatasi a seguito dell'Allsvenskan 1992 coincise con un altro periodo difficile che port\u00f2 a una discesa in terza serie dopo la stagione 1996. Al termine dell'annata 1998 ci fu un ritorno in seconda serie, un anno pi\u00f9 tardi invece arrivo la seconda promozione di fila, che riport\u00f2 il GAIS in Allsvenskan a seguito degli spareggi promozione contro il Kalmar. Il ritorno nella massima serie fu breve, perch\u00e9 l'Allsvenskan 2000 venne conclusa al penultimo posto, cos\u00ec come un'ulteriore retrocessione arriv\u00f2 l'anno seguente con il terzultimo posto nella Superettan 2001.\nDopo due anni trascorsi in terza serie ed altrettanti trascorsi in Superettan, i neroverdi del tecnico Roland Nilsson ebbero la meglio sul Landskrona BoIS nel doppio spareggio promozione dell'ottobre 2005, e tornarono cos\u00ec in Allsvenskan. Questa parentesi nella massima serie dur\u00f2 per sette stagioni, durante le quali arriv\u00f2 anche un quinto posto alla fine del campionato 2011. Il torneo 2012 fu invece quello della discesa in Superettan, visti i soli 12 punti ottenuti nelle 30 partite in calendario.\nDal 2013 in poi la squadra si piazz\u00f2 perlopi\u00f9 nella seconda met\u00e0 della classifica di Superettan, spesso salvandosi nelle ultime giornate. Ci\u00f2 valse fino al terzultimo posto nella Superettan 2021, che, unito all'esito negativo del doppio spareggio contro il Dalkurd, ebbe come conseguenza la discesa in terza serie."}
{"id": "921991", "revid": "547992", "url": "https://it.wikipedia.org/wiki?curid=921991", "title": "Annabella Schiavone", "text": "Biografia.\nInizia la sua carriera in teatro, con la Compagnia Teatrale della famiglia Schiavone \"Tina Trapassi\", e in seguito recitando, fra gli altri, con Eduardo De Filippo nella commedia \"De Pretore Vincenzo\" (1957). Negli ottanta esordisce nel cinema, partecipando a numerosi film cult della commedia all'italiana del periodo, come \"Vieni avanti cretino\" di Luciano Salce, \"Sapore di mare\" di Carlo Vanzina, \"7 chili in 7 giorni\" di Luca Verdone e \"Il piccolo diavolo\" di Roberto Benigni. Inoltre nella serie televisiva \"I ragazzi della 3\u00aa C\" interpreta il ruolo della signora Zampetti.\nDivenne in pochi anni una delle pi\u00f9 affermate caratteriste del cinema italiano, comparendo in film come \"Sapore di mare 2 - Un anno dopo\", \"Al bar dello sport\", \"Acapulco, prima spiaggia... a sinistra\" e \"Zero in condotta\". Nel 1984 venne scelta da Mario Monicelli per \"Bertoldo, Bertoldino e... Cacasenno\". Lavor\u00f2 inoltre con Steno in \"Mi faccia causa\" nel 1984, con Sergio Corbucci in \"Sono un fenomeno paranormale\" nel 1985 e con Roberto Benigni ne \"Il piccolo diavolo\" nel 1988.\nMorte.\nMuore il 29 novembre 1989 a causa di un tumore alla mammella. Aveva 46 anni. \u00c8 sepolta nel cimitero monumentale di Salerno.\nOmaggi.\nNel novembre 2019 a Salerno, sua citt\u00e0 natale, le viene intitolato il teatro precedentemente noto come \"Sant'Eustachio\", nei pressi dell'omonima chiesa, quale omaggio in occasione del trentennale dalla sua scomparsa."}
{"id": "922021", "revid": "119582882", "url": "https://it.wikipedia.org/wiki?curid=922021", "title": "Pezzi lirici", "text": "I Pezzi lirici (in norvegese \"Lyriske stykker\") sono una collezione di 66 composizioni per pianoforte scritti da Edvard Grieg e pubblicati in dieci volumi dal 1867 (op. 12) al 1901 (op. 71).\nDescrizione.\nLa collezione contiene alcuni dei pi\u00f9 celebri brani del compositore, tra cui \"Matrimonio a Troldhaugen\" (Bryllupsdag P\u00e5 Troldhaugen), \"Alla primavera\" (Til v\u00e5ren), \"Marcia dei troll\" e \"Farfalla\" (Sommerfugl).\nIl tema del primo brano, \"Arietta\", fu uno dei pi\u00f9 amati da Grieg e venne utilizzato da questo per chiudere l'intera collezione attraverso il brano \"Reminiscenze\" (Efterklang), in cui il tema viene trasformato in un valzer.\nNel 2002 il pianista norvegese Leif Ove Andsnes registr\u00f2 un CD contenente 24 Pezzi lirici eseguiti a Troldhaugen (dove risiedeva Grieg) sul pianoforte originale del compositore, uno Steinway del 1892. Nel tempo diversi artisti si sono cimentati nell'esecuzione della collezione per pianoforte tra cui Isabel Mour\u00e3o \u2013 la pianista brasiliana fu anche la prima a registrare la collezione completa di 66 pezzi -, Walter Gieseking, \u0116mil' Gilel's e H\u00e5kon Austb\u00f8. Esistono inoltre alcune registrazioni dello stesso Grieg, pubblicate dall'etichetta norvegese Simax.\nAlcuni dei Pezzi lirici vennero adattati anche per orchestra, come \"Sera nelle montagne\" e \"Marinaresca\" (op. 68). La trasposizione aggiunge un'intensa drammaticit\u00e0 alle opere, grazie soprattutto all'accompagnamento degli archi.\nGrazie alla bassa difficolt\u00e0 tecnica di questi brani, salvo alcune eccezioni, il loro studio \u00e8 molto comune nei conservatori, sia dal punto di vista esecutivo che dal punto di vista della lettura a prima vista, data anche la relativa semplicit\u00e0 nella forma e nella scrittura dei Pezzi Lirici stessi, spesso composti in tonalit\u00e0 con poche alterazioni in armatura di chiave.\nPezzi lirici.\nOp. 12: (dedicati a Betty Egeberg)\nOp. 38: \nOp. 43: (dedicati a Isidor Seiss)\nOp. 47: (dedicati a Elisabeth Hornemann)\nOp. 54: (dedicati a Julius R\u00f6ntgen)\nOp. 57: (dedicati a Hermann Scholtz)\nOp. 62:\nOp. 65:\nOp. 68:\nOp. 71:"}
{"id": "922034", "revid": "580", "url": "https://it.wikipedia.org/wiki?curid=922034", "title": "Bunker oil", "text": "Con il termine di bunker oil ci si riferisce a qualsiasi tipo di olio combustibile impiegato per la locomozione delle navi.\nIl termine \"bunker\" deriva dal nome inglese dei contenitori nei quali \u00e8 immagazzinato, in particolare i \"bunker tank\" delle imbarcazioni e i \"bunker\" nei siti portuali.\nCaratteristiche.\nIl bunker oil \u00e8 un idrocarburo ad alta viscosit\u00e0 ed il suo utilizzo impone sistemi idraulici a bassa pressione ed un preriscaldamento.\nUtilizzo.\nLe caratteristiche tecniche dei motori diesel delle grandi imbarcazioni consentono il consumo di questo combustibile, che viene prediletto durante la navigazione in virt\u00f9 del suo minor costo rispetto al diesel raffinato. In fase di avviamento, per\u00f2, le navi devono fare affidamento esclusivo sul loro combustibile tradizionale in quanto il bunker oil presenta inconvenienti tecnici. Per questo motivo, tutti i motori navali che fanno impiego del bunker oil possiedono sempre un doppio sistema di alimentazione del combustibile."}
{"id": "922039", "revid": "22356", "url": "https://it.wikipedia.org/wiki?curid=922039", "title": "Cynodontia", "text": "I cinodonti (Cynodontia: \"denti da cane\") sono un gruppo di terapsidi che si svilupp\u00f2 alla fine del Permiano.\nSono di gran lunga il gruppo di terapsidi pi\u00f9 diversificato e in alcuni di essi compare per la prima volta l'andatura su arti \"diritti\", nettamente differenziata anche da quella degli altri gruppi di terapsidi, ancora simile a quella dei rettili.\nCaratteristiche.\nI cinodonti possedevano quasi tutte le caratteristiche dei mammiferi. I loro denti erano pienamente differenziati, la scatola cranica sporgeva sul retro della testa, e, come detto, molti di essi camminavano in un modo \"diritto\", molto diverso da quello dei rettili. Tuttavia i cinodonti deponevano ancora le uova, come probabilmente facevano anche i primi mammiferi mesozoici. Le loro finestre temporali erano molto pi\u00f9 grandi di quelle dei loro antenati, e l'allargamento dell'arcata zigomatica ospitava una muscolatura delle fauci molto pi\u00f9 robusta, a supporto dell'idea di un cranio pi\u00f9 simile a quello dei mammiferi. I cinodonti possedevano inoltre un palato secondario che altri terapsidi primitivi non possedevano, con l'eccezione dei terocefali (i pi\u00f9 stretti parenti dei cinodonti). Il loro osso dentale era il pi\u00f9 grande osso nella mandibola, dal momento che altre piccole ossa si erano spostate andando a formare le ossa dell'orecchio. Questi animali erano probabilmente a sangue caldo e coperti di pelo.\nStoria evolutiva.\n I cinodonti stessi sono parte di un gruppo di terapsidi chiamati teriodonti, insieme agli estinti gorgonopsi e ai terocefali. Le origini dei cinodonti vanno ricercate nel Permiano superiore, nella forma di un piccolo teriodonte simile ai gorgonopsi. Tra le forme pi\u00f9 basali del gruppo vi furono i procinosuchidi, una famiglia che comprende i generi \"Procynosuchus\" e \"Dvinia\". Questo gruppo fu tra i pochi a sopravvivere all'estinzione di massa di fine Permiano.\nI pi\u00f9 evoluti tra i cinodonti appartengono al clade Eucynodontia, che secondo le analisi cladistiche contiene anche i membri della classe Mammalia. Forme rappresentative includono i grandi carnivori come \"Cynognathus\", i grandi erbivori come i Traversodontidae, oppure i piccoli animali molto simili a mammiferi come i Tritylodontidae e gli ictidosauri. \u00c8 probabile che i cinodonti fossero almeno parzialmente, se non completamente, a sangue caldo, e fossero coperti di pelo, che li avrebbe isolati e li avrebbe aiutati a mantenere un'alta temperatura corporea. La struttura \"da mammifero\" dei cinodonti implica che tutti i mammiferi siano discesi da un singolo gruppo di eucinodonti.\nDurante la loro evoluzione, i cinodonti cambiarono la forma dei loro denti: a denti costruiti per catturare e trattenere la preda (per poi ingoiarla intera), si aggiunsero denti specializzati, inclusi i molari, la cui struttura favoriva una masticazione migliore e una digestione pi\u00f9 veloce. Inoltre, nelle fauci dei cinodonti si ridusse il numero di ossa. Questo consent\u00ec alle ossa superflue di evolvere in una funzione completamente nuova, divenendo parti dell'orecchio interno dei mammiferi.\nL'udito migliorato diede a queste creature una migliore percezione del loro ambiente naturale e, di conseguenza, questa accresciuta qualit\u00e0 permise una maggiore capacit\u00e0 di elaborazione delle informazioni uditive nel cervello. I cinodonti svilupparono anche un palato secondario sopra la bocca. Questo permetteva all'aria di entrare nei polmoni attraverso il retro della bocca, cosicch\u00e9 i cinodonti potessero masticare e respirare contemporaneamente. Questa caratteristica \u00e8 presente in tutti i mammiferi."}
{"id": "922043", "revid": "124123", "url": "https://it.wikipedia.org/wiki?curid=922043", "title": "Hermann Joseph Muller", "text": "Biografia.\nNato a Manhattan nel 1890, si iscrisse nel 1906 alla Columbia University di New York, alla Facolt\u00e0 di Biologia. Specializzatosi alla Cornell University sullo studio del metabolismo, nel 1912 ottenne la laurea.\nDal 1925 al 1936 fu docente presso l'Universit\u00e0 del Texas, accompagnando il suo impegno con docenze presso l'Istituto di Genetica di Mosca nell'allora Unione Sovietica. Nel 1938 divenne professore dell'Universit\u00e0 di Edimburgo, dove rimase fino al 1940, per poi riprendere l'insegnamento al termine della Seconda guerra mondiale all'Universit\u00e0 dell'Indiana, dove rimase fino alla morte sopraggiunta nel 1967.\nStudi e ricerche.\nCollaboratore di Thomas Hunt Morgan, incentr\u00f2 le sue ricerche sul fenomeno del linkage e del crossing-over, e sulla frequenza delle mutazioni.\nRiusc\u00ec per primo ad ottenere una mutazione genetica controllata attraverso l'utilizzo dei raggi X, nel 1927.\nPer il suo apporto alla conoscenza della genetica gli venne conferito il Premio Nobel nel 1946.\nI suoi studi lo portarono a scoprire che le modifiche genetiche portano molto spesso a regressione e malattie, scopr\u00ec anche la correlazione tra modifiche genetiche che interessavano la popolazione, causate oltre che dalle radiazioni anche dalla chimica e da contatto con sostanze chimiche o da alimenti chimicamente trattati.\nPer alcuni aspetti si trov\u00f2 in sintonia senza conoscersi con le tesi della dott.ssa Kusmine che lavorava in Svizzera.\nPoliticamente fu attaccato ed isolato per le sue idee non conformiste e non comprensibili per quel periodo, costringendolo a espatriare in Russia."}
{"id": "922048", "revid": "8489", "url": "https://it.wikipedia.org/wiki?curid=922048", "title": "Lyric Pieces", "text": ""}
{"id": "922055", "revid": "22356", "url": "https://it.wikipedia.org/wiki?curid=922055", "title": "Cinodonti", "text": ""}
{"id": "922058", "revid": "123463427", "url": "https://it.wikipedia.org/wiki?curid=922058", "title": "Tempietto di Seppannibale", "text": "Il Tempietto di Seppannibale conosciuto originariamente come chiesa di San Pietro lo Petraro si trova a Fasano, sulla strada per Monopoli, ed \u00e8 una costruzione a pianta quadrangolare a tre navate interne, con due cupolette disposte in asse. All'interno vi sono resti di affreschi di scuola beneventana.\nStoria.\nIn due donazioni (1086 e 1099) Goffredo, conte di Conversano, don\u00f2 la chiesetta di \"San Pietro Beterano\" all'abate Lorenzo di Monopoli.\nI resti tuttora visibili degli affreschi, per quanto frammentari, mostrano alcune figure (forse \"Profeti\") e scene tratte dal libro dell'Apocalisse.\nGli scavi archeologici.\nNegli anni novanta, Gioia Bertelli, docente di archeologia paleocristiana e altomedievale presso il dipartimento di studi classici e cristiani dell'Universit\u00e0 degli Studi di Bari, si \u00e8 occupata delle indagini archeologiche dell'edificio religioso e dell'insediamento correlato ad esso.\nNella zona antistante alla chiesa sono emerse tracce di un abitato tardo antico, la cui fase di vita \u00e8 compresa tra il IV e l'VII secolo. Le strutture tardoantiche si appoggiavano su muri di et\u00e0 precedenti (molto probabilmente di et\u00e0 romana, per il ritrovamento di monete degli imperatori Vespasiano, Antonino Pio e Commodo).\nAl di sotto dell'edificio sacro sono state rinvenute tracce di muratura, forse un recinto sacro, con la presenza di animali (testa di un cervide, capretta integra, capro intero con nella bocca un chiodo di bronzo, una moneta e nei pressi una lucerna). La datazione \u00e8 approssimabile all'inizio dell'impero."}
{"id": "922102", "revid": "767487", "url": "https://it.wikipedia.org/wiki?curid=922102", "title": "Travis Stever", "text": "Biografia.\nShabutie.\nTravis form\u00f2 il gruppo dei Shabutie nel 1995 assieme al cantante/chitarrista Claudio Sanchez, al bassista Jon Carleo e al batterista Nate Kelley. Ma la band si sciolse presto e si riform\u00f2 senza Travis. Fu durante questo periodo che Claudio Sanchez inizi\u00f2 a suonare come chitarra principale della band. Dopo l'arrivo del nuovo bassista Michael Todd nel 1999, Travis si aggreg\u00f2 nuovamente alla band come lead guitar.\nCoheed and Cambria.\nDopo le sperimentazioni con diverse sonorit\u00e0, la band adott\u00f2 il genere del progressive rock e cambi\u00f2 il nome in Coheed and Cambria, nomi presi dai protagonisti della saga fantascientifica scritta da Claudio Sanchez e le cui vicende sono al centro delle canzoni della band. Travis suona come lead guitar, canta e si alterna con Sanchez negli assoli di chitarra.\nProgetti paralleli.\nTravis \u00e8 la chitarra principale e il corista di un progetto chiamato Fire Deuce, una metal band in stile anni ottanta che ha pubblicato nel 2005 \"Children of the Deuce\". Il suo modo energetico ed eccentrico di suonare la chitarra gli ha avvalso anche i soprannomi di \"The English Panther\", \"Bone Beaver\" e \"Hype Priest.\" The English Panther \u00e8 anche il nome del suo secondo progetto parallelo. Nel gennaio del 2007 i brani di quest'ultimo progetto sono stati pubblicati su iTunes.\nStrumenti.\nOltre alla chitarra, Travis suona altri strumenti come il lap steel, il banjo, il mandolino e il dobro. Questi strumenti sono stati anche utilizzati in alcuni pezzi degli album dei Coheed. Nella canzone \"Devil's Handshake\" dei Counterfeit Disaster, Travis ha suonato il lap steel e la chitarra.\nHa anche contribuito, nell'album My Brother's Blood Machine dei The Prize Fighter Inferno, suonando il lap steel nella canzone \"Wayne Andrews, The Old Beekeeper.\""}
{"id": "922181", "revid": "121855469", "url": "https://it.wikipedia.org/wiki?curid=922181", "title": "Claudia Ruffo", "text": " \nBiografia.\nDebutta giovanissima nella soap opera \"Un posto al sole\", in cui \u00e8 presente, con il ruolo di Angela Poggi, dalla prima puntata, andata in onda il 21 ottobre 1996 su Rai 3.\nAbbandonata, dopo nove anni e 2040 puntate, la soap, entra nel cast della serie TV \"Orgoglio capitolo terzo\", in cui interpreta il ruolo di Celeste Dubois. La serie in tredici puntate, girata nel 2005 con la regia di Giorgio Serafini e Vincenzo Verdecchi, \u00e8 andata in onda dal 29 gennaio 2006 su Rai Uno.\nNel 2006 interpreta il ruolo di Daria nel cortometraggio \"Due\", sceneggiatura e regia di John Sparano. L'anno successivo \u00e8 Sara Polimenti nella serie TV \"Gente di mare 2\", regia di Andrea Costantini e Giorgio Serafini.\nNel 2010 ritorna a rivestire i panni di Angela Poggi nella soap Un posto al sole. L'anno seguente partecipa al film \"Tatanka\", ispirato a un racconto di Roberto Saviano, nel ruolo di Luisella. Nel 2014 d\u00e0 vita al personaggio di Silvia Maccari nella seconda stagione della fiction di Rai Uno \"Il restauratore\".\nVita privata.\nNei primi anni di Un posto al sole, \u00e8 stata legata all'attore Peppe Zarbo.\nIl 5 dicembre 2013 si \u00e8 sposata con l'imprenditore napoletano Mario Cirino Pomicino. La coppia ha una figlia. I due si sono successivamente separati.\nAttualmente la Ruffo \u00e8 legata all'imprenditore napoletano Roy Capasso ."}
{"id": "922200", "revid": "290948", "url": "https://it.wikipedia.org/wiki?curid=922200", "title": "Legame intermolecolare", "text": ""}
{"id": "922208", "revid": "767487", "url": "https://it.wikipedia.org/wiki?curid=922208", "title": "Ctenochasma", "text": "Lo ctenocasma (gen. Ctenochasma) \u00e8 uno strano pterosauro vissuto nel Giurassico superiore in Europa.\nUn \"pettine\" per filtrare il cibo.\nLa caratteristica principale di questo pterosauro risiedeva nel cranio: era dotato di lunghe mascelle armate di denti lunghi e sottilissimi (in tutto 260), che andavano a formare una sorta di \u201cpettine\u201d grazie al quale, probabilmente, lo ctenocasma filtrava il cibo dall'acqua. Le dimensioni di questo animale erano piuttosto piccole (circa 45 centimetri di apertura alare negli esemplari pi\u00f9 grandi); la specie pi\u00f9 piccola, \"Ctenochasma elegans\", non superava i 25 centimetri di apertura alare. Per il resto l'aspetto non si discostava di molto da quello dello pterodattilo (gen. \"Pterodactylus\"): la coda era corta, le ali erano molto ampie e consentivano un volo preciso. Si conoscono tre specie di ctenocasma: oltre a \"C. elegans\" (precedentemente ritenuto una specie di \"Pterodactylus\"), \"C. porocristata\" e \"C. roemeri\". Fossili molto belli di ctenocasma sono stati rinvenuti nei calcari litografici di Solnhofen, in Baviera, che hanno restituito anche gli esemplari del primo uccello, \"Archaeopteryx\". Parente stretto dello Ctenochasma \u00e8 anche lo Gnathosaurus."}
{"id": "922210", "revid": "466539", "url": "https://it.wikipedia.org/wiki?curid=922210", "title": "Gregory Jarvis", "text": "Biografia.\nJarvis nacque nel Michigan, era sposato con Marcia Jarboe. Nel 1967 ha conseguito un bachelor of science in ingegneria elettronica all'Universit\u00e0 di Buffalo e nel 1969 un master alla Northeastern University di Boston. Fra il 1969 ed il 1973 \u00e8 stato nella USAF raggiungendo il grado di capitano. Nel 1984 \u00e8 stato scelto come specialista del Carico utile dalla NASA ed \u00e8 stato inserito nell'equipaggio della missione STS-51-L del Challenger partito il 28 gennaio 1986 e disintegratosi 73 secondi dopo il lancio. Il corpo di Jarvis venne cremato e le ceneri vennero sparse in mare."}
{"id": "922244", "revid": "767487", "url": "https://it.wikipedia.org/wiki?curid=922244", "title": "L'ultimo dei Mohicani (film 1992)", "text": "L'ultimo dei Mohicani (\"The Last of the Mohicans\") \u00e8 un film del 1992 diretto da Michael Mann.\nIl film \u00e8 la trasposizione dell'omonimo romanzo di James Fenimore Cooper del 1826, e si ispira anche alla sceneggiatura dell'omonimo film del 1920, diretto da Clarence Brown e Maurice Tourneur e a quella del film \"Il re dei pellirosse\" del 1936, diretto da George B. Seitz.\nIl film \u00e8 famoso anche per la sua colonna sonora, che gli valse una nomination alla miglior colonna sonora ai Golden Globe e l'Oscar al miglior sonoro.\nTrama.\n1757: durante la guerra tra francesi e inglesi in Nord America (il teatro nord-americano della guerra dei sette anni) si svolgono le vicende di una famiglia di nativi americani (delle trib\u00f9 dei Mohicani) composta da Chingachgook, suo figlio Uncas e il bianco Nathan \"Occhio di Falco\", orfano di genitori inglesi e adottato in tenera et\u00e0 da Chingachgook. Il gruppo \u00e8 in fuga dalla guerra verso le pianure occidentali.\nUn tenente reclutatore inglese assolda volontari tra i nativi di un villaggio, tappa di passaggio per i tre \"mohicani\" che rifiutano e proseguono nel loro viaggio. I tre raggiungono e salvano una compagnia inglese da un'imboscata della trib\u00f9 \"Urone\" comandata dal feroce Magua: l'attacco era una vendetta di natura personale verso il comandante inglese Munro, reo di aver causato la morte dei suoi figli. La compagnia era di scorta alle figlie di Munro, Cora e Alice, di cui Nathan e Uncas si innamorano, accettando di seguirle nella loro destinazione. Nel tragitto osservano le conseguenze delle campagne di reclutamento inglese, motivo di faide e stragi reciproche tra le trib\u00f9 native. Munro \u00e8 asserragliato sotto un logorante assedio francese e ormai prossimo alla resa, ma il colonnello confida nell'arrivo imminente di rinforzi e impone la resistenza a oltranza. Sar\u00e0 l'affetto per Cora e Alice, ora divenuto un sincero amore, a motivare Nathan e Uncas per spingere a una tregua che permetta una riappacificazione tra le trib\u00f9 native.\nAvuta notizia che i rinforzi non arriveranno, il colonnello Munro stipula una tregua con i francesi guidati dal generale Montcalm e abbandona il forte con l'onore delle armi, ma Magua e i suoi trib\u00f9 \"Urone\" attaccano a sorpresa gli inglesi, scontenti dell'esito delle trattative: nello scontro Magua uccide personalmente Munro, mentre i \"mohicani\", Hayward e le figlie di Munro riescono a fuggire. Le ragazze e l\u2019ufficiale vengono catturate in un secondo momento: Nathan offre subito la sua vita al\ncapotrib\u00f9 \"urone\" Sakem in cambio della libert\u00e0 per l\u2019amata Cora; anche Hayward, per\u00f2, ormai capito che il suo amore per Cora non verr\u00e0 mai corrisposto, offre la sua vita in cambio di quella della ragazza. Il capo \"urone\" infatti, decide che Cora debba vivere e quindi viene consegnata a Nathan, che Hayward debba morire e che Alice debba diventare la moglie di Magua. Il \"mohicano\" Uncas viene ucciso da Magua nel tentativo di salvare l'amata Alice che, disperata, si suicida. Arrivano Nathan e Chingachgook, e quest'ultimo affronta Magua e lo uccide in un duello. Il film si conclude con i funerali di Uncas e con un ultimo discorso di Chingachgook, che dopo aver vendicato il figlio, \u00e8 ormai rimasto \"l'ultimo dei \"Mohicani\"\".\nProduzione.\nMolta cura \u00e8 stata prestata nel realizzare i costumi e gli oggetti di scena. Daniel Winkler ha costruito manualmente tutti i tomahawk, mentre Randall King tutti i coltelli. Wayne Watson \u00e8 il creatore del fucile di Nathan utilizzato nel film. La mazza di Chingachgook \u00e8 stata fatta da Jim Yellow Eagle, mentre il tomahawk di Magua da Fred A. Mitchell.\nLa pellicola \u00e8 stata girata nelle foreste delle Blue Ridge Mountains, nella Carolina del Nord, tra il 17 giugno e il 10 ottobre 1991.\nColonna sonora.\nLa colonna sonora del film \u00e8 stata composta da Trevor Jones e Randy Edelman.\nMichael Mann, inizialmente, chiese a Trevor Jones di elaborare una colonna sonora elettronica per il film, ma alla fine delle riprese decise che una colonna sonora orchestrale sarebbe stata pi\u00f9 appropriata per una storia epica come quella narrata, quindi Jones si affrett\u00f2 a rielaborare la colonna sonora per orchestra nel tempo limite rimasto. Alla fine, con la data di uscita incombente, venne chiamato Randy Edelman per realizzare alcune scene minori che Jones non ebbe il tempo di completare. Jones e Edelman vennero accreditati entrambi per il film, rendendo cos\u00ec la colonna sonora non ammissibile per gli Oscar; tuttavia la pellicola vinse l'ambito premio per il miglior sonoro.\nIl tema principale del film \u00e8 composto per buona parte dalla melodia del brano \"The Gael\", composta dal cantautore scozzese Dougie MacLean e tratta dal suo album del 1990 \"The Search.\" La musica del brano divenne particolarmente famosa e da allora \u00e8 stata utilizzata spesso in ambito pubblicitario o in alcuni servizi giornalistici.\nLa colonna sonora venne poi ri-registrata e ripubblicata nel 2000 per ovviare ad alcuni problemi avuti con la sua pubblicazione originale. Le tracce vennero riordinate cronologicamente secondo le scene della pellicola e senza distinzione (l'album originale separava il materiale di Jones da quello di Edelman), vennero aggiunti alcuni spunti e il brano \"I Will Find You\" di Clannad fu rimosso.\nDistribuzione.\nLa pellicola \u00e8 uscita negli Stati Uniti d'America il 25 settembre 1992 in 1856 cinema. \u00c8 stato poi distribuito nei vari paesi:\nIl film \u00e8 uscito nelle sale nel 1992 con una durata di 112 minuti. \u00c8 stato poi portato a una lunghezza di 117 minuti per la sua uscita negli Stati Uniti in DVD il 23 novembre 1999, per poi essere rimontato nuovamente per la sua uscita in Blu-ray il 5 ottobre 2010; questa edizione \u00e8 stata annunciata come la \"director's definitive cut\", con una lunghezza di 114 minuti.\nAccoglienza.\nIncassi.\n\u00c8 stato il film numero 1 nel suo weekend di apertura. Alla fine del suo primo fine settimana, L'ultimo dei Mohicani aveva generato $ 10.976.661, ed entro la fine della sua programmazione, il film aveva incassato $ 75.505.856. \u00c8 stato classificato al 17\u00ba posto tra i film di maggior incasso del 1992 negli Stati Uniti.\nCritica.\n\u00c8 stato accolto con un plauso quasi universale da parte della critica ed ha ottenuto il successo universale al botteghino. In particolare, il film \u00e8 stato elogiato per la musica e la fotografia.\nDesson Howe del Washington Post ha commentato positivamente il \"paesaggio spettacolare\".\nDifferenze dal libro al film.\nIl film presenta numerose differenze con il libro, in particolare nel libro non \u00e8 presente la storia di amore tra Nathan e Cora, che rappresenta il fulcro del film. Qui di seguito le altre principali differenze:"}
{"id": "922272", "revid": "339392", "url": "https://it.wikipedia.org/wiki?curid=922272", "title": "Iraklis Salonicco", "text": ""}
{"id": "922279", "revid": "339392", "url": "https://it.wikipedia.org/wiki?curid=922279", "title": "Iraklis F.C.", "text": ""}
{"id": "922303", "revid": "1728", "url": "https://it.wikipedia.org/wiki?curid=922303", "title": "Reichenau (isola)", "text": ""}
{"id": "922307", "revid": "486946", "url": "https://it.wikipedia.org/wiki?curid=922307", "title": "Compagnia olandese delle indie orientali", "text": ""}
{"id": "922317", "revid": "125750803", "url": "https://it.wikipedia.org/wiki?curid=922317", "title": "Bebo Storti", "text": "Biografia.\nAttivit\u00e0 artistica.\nDi origini toscane (i genitori sono di Carrara), \u00e8 un attore teatrale e cinematografico, sia comico, sia drammatico e ha trovato il vero successo in televisione in programmi come \"Su la testa!\" e \"Mai dire Gol\". Famosi i personaggi del Conte Uguccione, Alfio Muschio, Thomas Prostata e Adelmo Stecchetti. Per il programma \"Mai dire Gol\" sfila, travestito da Alfio Muschio, alla cerimonia di apertura dei Campionati mondiali di sci alpino 1996 tenutisi in Sierra Nevada (Spagna) nelle vesti di allenatore dell'unico rappresentante del Senegal; stringe la mano al re Juan Carlos di Borbone, rischiando l'incidente diplomatico con la Spagna che in seguito inoltr\u00f2 al Senegal formale protesta.\nA cavallo fra la fine degli anni '90 ed inizi anni 2000, prende parte ai vari spot \"Alla corte del Re\", campagna pubblicitaria per la promozione del gioco d'azzardo SuperEnalotto, dove ricopre il ruolo del simpatico sovrano. Nel 2002 inizia al Teatro dell'Elfo la \"tourn\u00e9e\" del monologo drammatico \"Mai Morti, lo sfogo tragico di un nostalgico di Sal\u00f2\". Il testo e la regia sono di Renato Sarti. Commenta le partite di poker per il canale POKERItalia24, essendo egli stesso un buon giocatore.\nAttivit\u00e0 politica.\nSi candida alle elezioni europee del 2004 con il partito dei Comunisti Italiani nella circoscrizione Nord-Ovest (Liguria, Lombardia, Piemonte, Valle d'Aosta) senza risultare eletto. Dalle elezioni regionali del 2005 \u00e8 capogruppo del gruppo consiliare del Partito dei Comunisti Italiani al Consiglio Regionale della Lombardia, essendo stato eletto come indipendente. Si presenta nuovamente alle elezioni europee del 2009 con Sinistra Ecologia Libert\u00e0 raccogliendo 6314 preferenze. Successivamente si avvicina al Movimento 5 Stelle."}
{"id": "922320", "revid": "30610", "url": "https://it.wikipedia.org/wiki?curid=922320", "title": "Guerra civile in Cambogia", "text": "La guerra civile cambogiana (\u179f\u1784\u17d2\u1782\u17d2\u179a\u17b6\u1798\u1795\u17d2\u1791\u17c3\u1780\u17d2\u1793\u17bb\u1784\u1780\u1798\u17d2\u1796\u17bb\u1787\u17b6 / N\u1ed9i chi\u1ebfn Campuchia) fu una guerra civile combattuta in Cambogia tra il 1967 ed il 1974 fra il Partito Comunista di Kampuchea o Khmer rossi e i loro alleati vietnamiti Vietcong contro le forze governative della Cambogia, sostenute dagli Stati Uniti d'America e dal Vietnam del Sud.\nGli Stati Uniti hanno bombardato massicciamente il paese fino al 1975. Tra e cambogiani sono stati uccisi durante questa campagna militare.\nDopo cinque anni di intensi e sanguinosi conflitti le forze governative furono costrette ad arrendersi il 17 aprile 1975 e le forze vincenti dei Khmer Rossi istituirono la Kampuchea Democratica. Sebbene il conflitto fosse circoscritto al territorio cambogiano, rimane accomunato alla guerra del Vietnam per via dell'intervento militare statunitense, e per lo sconfinamento di questo conflitto nel territori del paese asiatico.\nLe origini del conflitto.\nDurante i primi anni sessanta la svolta a sinistra del regime dittatoriale del principe Sihanouk e una certa dose di anti-americanismo professata dal Principe regnante avevano salvato la Cambogia dalle turbolenze che avevano colpito il Laos e il Vietnam del Sud. Grazie a ci\u00f2 n\u00e9 la Repubblica Popolare Cinese n\u00e9 il Vietnam del Nord avevano mai manifestato perplessit\u00e0 nei confronti dei proclami del principe di essere il capo di un governo favorevole alle forze di sinistra, a maggior ragione del fatto che la corrente politica di sinistra del paese, il Prachea Chon Party, era integrata nel governo.\nIl 3 maggio 1965 Sihanouk si stacc\u00f2 definitivamente dagli Stati Uniti e allacci\u00f2 pi\u00f9 stretti contatti con la Cina comunista e con l'Unione Sovietica. Per gran parte degli anni sessanta soltanto le formazioni armate del movimento Khmer Serei, fondato e diretto dal leader di origine Khmer Krom Son Ngoc Thanh, si contrapposero alle truppe nord-vietnamite e alle formazioni armate Viet Cong e Khmer Kraham, ma a partire dalla fine degli anni sessanta il delicato gioco di equilibrio tra politica interna ed estera del regime inizi\u00f2 a franare mandando in frantumi la politica apparentemente \"neutralista\" di Sihanouk e buona parte dei connessi interessi economici della famiglia reale.\nAttraverso la Cambogia scorreva il tratto finale del \"sentiero di Ho Chi Minh\", proveniente dal Laos, attraverso il quale i Nord-vietnamiti inviavano costantemente, ma faticosamente, i rifornimenti alle loro truppe operanti nel sud e alle formazioni Viet Cong; inoltre, nel 1966 una vasta porzione dell'Esercito Popolare Vietnamita si stanzi\u00f2 sempre pi\u00f9 massicciamente all'interno dei confini cambogiani facendone la propria base delle operazioni, mentre il porto di Sihanoukville divenne il punto di attracco per le navi battenti bandiera di Hanoi per il supporto, attraverso il cosiddetto \"sentiero di Sihanouk\", delle truppe vietnamite comuniste nel Sud Vietnam. Queste concessioni erano in netto contrasto con la neutralit\u00e0 della Cambogia cos\u00ec come era stata sancita negli accordi della Conferenza di Ginevra del 1954. In realt\u00e0 i Nord-vietnamiti pagavano per l'uso del territorio cambogiano, e Sihanouk e famiglia personalmente (in particolare la suocera M.me Izzi) ricavavano importanti profitti dal pedaggio per ogni carico di rifornimenti avviato dai comunisti lungo il \"Sentiero di Ho Chi Minh\" o scaricato a Sihanoukville per transitare lungo il \"Sentiero di Sihanouk\".\nI motivi di questo cambiamento di rotta risiedevano anche, sul piano politico, nella forte convinzione da parte del regime di Sihanouk che in un prossimo futuro sarebbe stato il Partito Comunista Cinese a detenere il controllo totale dell'Indocina e non gli Stati Uniti.\nTuttavia nello stesso anno Sihanouk permise al suo ministro della Difesa Lon Nol, filo-statunitense, di dichiarare fuorilegge il Prachea Chon, accusandolo di attivit\u00e0 sovversive al servizio dei comunisti sudvietnamiti. Questo non gli imped\u00ec tuttavia di perdere il controllo sull'ala di estrema destra del suo governo, che si allontanava da lui a causa dell'insorgere di una grave crisi economica (dovuta soprattutto al forte calo delle esportazioni di riso a favore del Vietnam) e della forte presenza nordvietnamita nel territorio cambogiano.\nL'11 settembre 1966 la Cambogia tenne le sue prime libere elezioni, nelle quali il partito conservatore ottenne il 75% dei seggi, facendo eleggere Lon Nol come Primo Ministro e Sisowath Sirik Matak, un membro fermamente nazionalista, anti-comunista e filo-occidentale della famiglia reale, cugino ed acerrimo nemico di Sihanouk (allo zio Sisowath Monireth, figlio e legittimo erede del defunto re Sisowath Monivong, e a lui stesso preferito dai Francesi come nuovo re della Cambogia indipendente), come Vice-Primo Ministro.\nQuesta tensione tra le \u00e9lite politiche cambogiane e lo scoppio della crisi economica favorirono l'insorgere di moti di ribellione nelle zone rurali capeggiate dai movimenti filo-comunisti cambogiani.\nLa rivolta nel Battambang.\nUna delle prime scelte del governo conservatore di Lon Nol fu di affibbiare la responsabilit\u00e0 dell'innalzamento del costo del riso ai comunisti. Egli diede ordini all'esercito di recarsi nelle zone rurali e di requisire tutto il riso disponibile pagandolo secondo il prezzo al ribasso sancito dal governo. Questo suscit\u00f2 subito una vasta sollevazione, soprattutto nella ricca regione del Battambang, che venne suscitata e incoraggiata dai comunisti locali.\nL'11 marzo 1967, mentre Sihanouk era in visita in Francia, scoppi\u00f2 un'aperta ribellione nel Battambang, dove i contadini assalirono i militari. Lon Nol, con l'approvazione di Sihanouk, impose la legge marziale che caus\u00f2 migliaia di esecuzioni e la distruzione di diversi villaggi di contadini.\nAl suo ritorno dall'estero Sihanouk cerc\u00f2 di risolvere la crisi facendo arrestare diversi commercianti ed importatori cinesi accusandoli di speculazione e oper\u00f2 un rimpasto nel governo facendo entrare nuovi elementi provenienti dalla sinistra.\nMa la repressione militare del Battambang aveva ormai prodotto i suoi effetti, rimpinguare le file del Partito Comunista Cambogiano dei Khmer rossi e identificare il governo di Lon Nol con quello di un criminale sanguinario.\nL'organizzazione dei movimenti comunisti cambogiani.\nMentre la rivolta del 1967 era stata repressa nel sangue, i movimenti comunisti cambogiani cercarono negli anni successivi di suscitare nuove proteste. Nel frattempo la decimazione dei leader politici del Prachea Chon e dei partiti comunisti dei centri urbani avevano spianato la strada alla leadership di Saloth Sar (pi\u00f9 noto come Pol Pot), insieme a Ieng Sary e Son Sen, leader maoisti del partito comunista cambogiano.\nEssi guidarono i loro seguaci verso gli altipiani del nordest, nel territorio dei Khmer Loeu, una popolazione ostile sia ai proprietari terrieri locali che al governo centrale cambogiano. Qui il partito comunista si riorganizz\u00f2 e si rafforz\u00f2, nonostante l'indifferenza dei comunisti nordvietnamiti di Hanoi.\nIl 17 gennaio 1968 i Khmer Rossi lanciarono la loro prima offensiva, volta pi\u00f9 a raccogliere armi e a diffondere la loro propaganda che alla conquista territoriale, essendo i loro effettivi all'epoca non superiori alle 5.000 unit\u00e0.\nProprio al termine della rivolta nel Battambang Sihanouk inizi\u00f2 a rivedere i suoi rapporti con i khmer rossi, considerato il fallimento dei suoi accordi con la Cina, che non solo non avevano limitato le attivit\u00e0 dei vietnamiti ma anzi le incoraggiavano, tramite i Khmer Rossi, in azioni sovversive volte a rovesciare il suo stesso governo.\nDietro suggerimento di Lon Nol (che era rientrato al governo in qualit\u00e0 di Ministro della Difesa nel 1968) e di altri politici di destra, l'11 maggio 1969, Sihanouk riapr\u00ec i rapporti diplomatici con gli Stati Uniti e form\u00f2 un nuovo governo di salvezza nazionale con Lon Nol come suo primo ministro.\nL'operazione Menu.\nNonostante gli Stati Uniti fossero a conoscenza delle basi vietnamite in Cambogia sin dal 1966, il presidente statunitense Lyndon B. Johnson aveva scelto di non attaccarle per timore di possibili ripercussioni internazionali e poich\u00e9 era convinto di poter convincere il sovrano cambogiano Sihanouk a modificare la sua linea politica ostile agli Stati Uniti. Tuttavia egli permise al MACVSOG di effettuare incursioni in Cambogia e di raccogliere informazioni sulle basi nord-vietnamite nel 1967. L'elezione di Richard Nixon alla Presidenza degli Stati Uniti nel 1968 e la sua politica di vietnamizzazione del conflitto combinata con l'estensione dei bombardamenti su tutto il territorio indocinese, cambiarono il corso degli eventi.\nIl 18 marzo 1969 Nixon diede ordine all'U.S. Air Force di bombardare segretamente l'area 353 nella regione chiamata dagli americani \"Fishhook\" (nell'area di Memot), confinante con la provincia sud vietnamita di Tay Ninh, da parte di 59 B-52 Stratofortress. Questo fu il primo di una serie di massicci e sistematici attacchi aerei segreti che durarono fino al maggio 1970. Durante l\"'Operazione Menu\" l'aeronautica statunitense comp\u00ec circa 3.875 missioni sganciando pi\u00f9 di 108.000 ordigni lungo i confini orientali della Cambogia.\nDurante tutta l'operazione Sihanouk non espresse alcuna forma di protesta nella speranza che gli statunitensi scacciassero i vietnamiti dal suo territorio, cos\u00ec come fece il governo di Hanoi che si guard\u00f2 bene dall'ammettere la presenza delle sue truppe in territorio ufficialmente neutrale. I bombardamenti dell'Operazione Menu rimasero segreti al Congresso degli Stati Uniti e all'opinione pubblica statunitense fino al 1973.\nIl rovesciamento di Sihanouk.\nMentre Sihanouk era in visita diplomatica in Francia e in procinto di proseguire per l'URSS e la Cina, una rivolta anti-vietnamita (sobillata dallo stesso governo cambogiano, essendo visti i Vietnamiti come una quinta colonna sia dell'antico imperialismo vietnamita sia del nuovo imperialismo comunista, a maggior ragione dopo la scoperta da parte del Vice Primo Ministro Sisowath Sirik Matak, il quale, in visita ad Hanoi per ottenere il ritiro delle truppe nordvietnamite, aveva avuto accesso ai documenti autorizzanti l'occupazione nordvietnamita firmati dallo stesso Sihanouk e comprovanti il tradimento del sovrano) scoppi\u00f2 nella capitale Phnom Penh e durante la sommossa le ambasciate vietnamite vennero prese d'assalto e saccheggiate. Il Primo Ministro Lon Nol non soltanto non intraprese alcuna iniziativa per sedare la sommossa ma chiuse ai Nord-vietnamiti l'accesso a Sihanoukville imponendo un ultimatum secondo il quale tutte le forze vietnamite avrebbero dovuto abbandonare il suolo cambogiano entro le 72 ore.\nDopo essere venuto a conoscenza della rivolta nel suo paese, Sihanouk chiese alla Russia e a Pechino di esercitare un maggiore controllo sui loro alleati vietnamiti. Il 18 marzo 1970 Lon Nol chiese all'Assemblea Nazionale cambogiana di votare sul futuro della leadership del principe Sihanouk sul paese.\nSihanouk venne destituito dal potere con una votazione di 92 voti a favore e 0 contro; Cheng Heng divenne formalmente il nuovo Capo dello Stato mentre Lon Nol assunse i poteri in carica per l'emergenza. Il principe Sisowath Sirik Matak, il quale, dopo la scoperta dei documenti mostratigli ad Hanoi, aveva organizzato il colpo di Stato con Lon Nol, ottenne invece la carica di Primo Ministro Delegato.\nIl nuovo governo cos\u00ec formato dichiar\u00f2 di avere attuato il passaggio di poteri nella pi\u00f9 piena legalit\u00e0, grazie all'avallo degli organi giuridicamente atti a decretarli. Esso ricevette in questo modo il riconoscimento di molti governi esteri. Esiste un lungo dibattito sulle complicit\u00e0 o meno degli Stati Uniti nell'organizzazione del colpo di Stato di Lon Nol, di cui per\u00f2 non si hanno allo stato attuale prove tangibili.\nGran parte della classe media khmer, insoddisfatta di Sihnaouk e della sua politica ambigua, accolse favorevolmente il cambio di guardia, cos\u00ec come i miliari che auspicavano cos\u00ec il ritorno degli statunitensi e dei loro aiuti.\nNello stesso giorno del suo rovesciamento, il principe Sihanouk, che si trovava a Pechino, rivolse alla popolazione cambogiana un appello affinch\u00e9 si opponessero all'usurpatore, esplosero cos\u00ec delle sommosse (soprattutto nelle zone controllate dai nord-vietnamiti), che tuttavia non si diffusero a macchia d'olio su tutto il territorio nazionale e non costituirono quindi una minaccia al nuovo governo.\nDurante una di queste sommosse, a Kampong Cham, il fratello di Lon Nol, Lon Nil, fu picchiato a morte; in seguito gli fu asportato il fegato che venne cucinato e mangiato, nel rispetto di una tradizione Khmer secondo la quale mangiare il fegato del nemico era inteso in segno di vendetta. Al termine dell'episodio una folla di circa 40.000 persone marci\u00f2 verso la capitale ma venne dispersa dai militari.\nMassacro dei vietnamiti.\nLa caduta del regime di Sihanouk liber\u00f2 gli odi repressi nelle popolazioni rurali e urbane della Cambogia contro le etnie vietnamite. L'appello di Lon Nol per il reclutamento di 10.000 volontari per rafforzare le forze armate cambogiane ebbe come risultato l'arruolamento di circa 70.000 reclute volontarie.\nLe voci secondo le quali era imminente un'offensiva vietnamita contro la capitale Phnom Penh scaten\u00f2 un moto di paranoia e una rivolta violenta contro i 400.000 abitanti di etnia vietnamita della Cambogia.\nLon Nol, con i suoi appelli nazionalistici alla popolazione, sperava di utilizzare i prigionieri vietnamiti come deterrente contro le attivit\u00e0 paramilitari vietnamite nel territorio cambogiano, per questo motivo ordin\u00f2 ai militari rastrellamenti in massa della popolazione cambogiana di etnia vietnamita e la sua deportazione in appositi campi di prigionia. Questo disegno tuttavia scaten\u00f2 un'autentica caccia all'uomo da parte dei militari e della popolazione con una lunga serie di massacri ed eccidi. Il 15 aprile 1970 i corpi di circa 800 persone di etnia vietnamita furono visti galleggiare sul Mekong fino a raggiungere i confini vietnamiti.\nA fronte di questi massacri sia il Vietnam del Nord sia quello del Sud denunciarono la pulizia etnica perpetrata dalla popolazione cambogiana con l'appoggio del suo governo, ma da parte cambogiana, non venne alcuna risposta a tali denunce. \u00c8 significativa al riguardo la difesa di Lon Nol il quale afferm\u00f2 che:\nAlleanza tra Sihanouk e Khmer Rossi.\nDa parte sua Sihanouk, esule a Pechino, proclam\u00f2 lo scioglimento del governo illegittimo di Phnom Penh e la sua volont\u00e0 di creare un \"Front Uni National du Kampuchea\" o FUNK. Lo stesso Sihanouk avrebbe dichiarato in seguito:\nFu in questa fase che il principe decise di allearsi con i Khmer Rossi, con il Pathet Lao (il Partito Comunista del Laos) e con la Repubblica Democratica del Vietnam (Vietnam del Nord). Fu cos\u00ec che venne proclamato il GRUNK ovvero il Government Royal d'Union Nationale du Kampuchea (Reale governo di unione nazionale di Kampuchea) nel quale Sihanouk assunse il ruolo di Capo di Stato e Penn Nouth, uno dei suoi pi\u00f9 leali sostenitori, quello di primo ministro del nuovo regime.\nKhieu Samphan, alto ufficiale dei Khmer rossi, venne nominato vice primo ministro, ministro della Difesa e comandante in capo delle forze armate governative, Hu Nim divenne ministro dell'Informazione e Hou Yuon, un veterano del movimento comunista cambogiano, divenne ministro dell'Interno e delle Riforme.\nIl GRUNK, dopo essersi costituito come governo legittimo della Cambogia, dichiar\u00f2 di non considerarsi in esilio grazie alla presenza dei Khmer Rossi guidati da Khieu Samphan in territorio cambogiano. Il principe Sihanouk prefer\u00ec restare in Cina, lasciando al suo braccio armato il compito di restaurare il suo governo, compiendo tuttavia sporadiche visite nelle aree \"liberate\" della Cambogia, compreso il complesso di Angkor Wat, che visit\u00f2 nel 1973.\nLa nuova alleanza era considerata da parte di Sihanouk un mero patto a breve termine dettato quasi unicamente dalla sua sete di vendetta contro chi lo aveva tradito, mentre per i Khmer Rossi fu una occasione propizia per espandere la propria legittimit\u00e0 e la propria diffusione tra la popolazione, di cui molti, ancora leali al principe Sihanouk, andarono ad arruolarsi nelle file del FUNK.\nIl 9 ottobre 1970 Lon Nol abol\u00ec l'istituzione monarchica e la sostitu\u00ec con una forma di governo centralizzato che battezz\u00f2 Repubblica Khmer.\nIl conflitto civile (1970 - 1971).\nDopo il suo colpo di Stato, Lon Nol inizialmente non gett\u00f2 la Cambogia nel conflitto armato contro i suoi oppositori. Egli fece altres\u00ec appello alla comunit\u00e0 internazionale e alle Nazioni Unite nel tentativo di guadagnare il consenso al nuovo governo e condann\u00f2 le violazioni della neutralit\u00e0 cambogiana\nIl nuovo esercito governativo, ribattezzato \"Forces Armees Nationales Khemeres\" (FANK), venne costituito anche grazie all'arruolamento di migliaia di giovani volontari cambogiani, provenienti soprattutto dalle aree urbane, che si unirono alle truppe regolari. Tuttavia la campagna di reclutamento and\u00f2 oltre ogni aspettativa e l'esercito del FANK si dimostr\u00f2 ben presto di non essere in grado di fornire il necessario addestramento militare alle nuove reclute, causa principale questa del suo collasso finale.\nNel periodo 1974-1975 le forze del FANK crebbero dalle circa 100.000 unit\u00e0 a 250.000, mentre giungevano gli aiuti militari (munizioni ed equipaggiamenti) dagli Stati Uniti, tramite il \" Military Equipment Delivery Team\" (MEDT), che venne inviato a Phnom Penh nel 1971 con un totale di 113 ufficiali. Il contegno di Nixon riguardo a questa situazione pu\u00f2 essere ben espresso con le parole riferite da Henry Kissinger all'ufficiale capo della missione, il colonnello Jonathan Ladd:\nI problemi dell'esercito regolare cambogiano risiedevano non solo nello scarso addestramento delle sue reclute ma anche nella corruzione e nell'insubordinazione dei suoi ufficiali. Era diffusa l'usanza di dichiarare pi\u00f9 unit\u00e0 di quelle che erano effettive per speculare sul vettovagliamento e gran parte delle armi e delle munizioni venivano rivendute al mercato nero.\nLa loro incapacit\u00e0 al comando \u00e8 testimoniata dal fatto che lo stesso Lon Nol era costretto a dirigere personalmente le operazioni sul campo.\nL'impreparazione e lo scarso livello di efficienza di gran parte delle truppe cambogiane, tuttavia, non coinvolgevano reparti al contrario bene addestrati, ben guidati e motivati, tra i quali, in particolare, le unit\u00e0 delle Forze speciali dell'Esercito, affidate al gen. Thach Reng, i reparti scelti dell'Aviazione con i battaglioni Paracadutisti agli ordini del nuovo comandante dell'Aviazione Repubblicana col. Ea Chhong, i reparti scelti della Marina con i battaglioni Marines e le unit\u00e0 Seals agli ordini del nuovo comandante della Marina Repubblicana comm. Vong Sarendy, i battaglioni Khmer Krom e quelli \"guerriglieri\" Khmer Serei diretti da Son Ngoc Thanh, i battaglioni Khmer Volunteers giunti dalla Thailandia e altre unit\u00e0 regolari, quali la 15\u00aa Brigata di Fanteria al comando del mag. Lon Non, fratello di Lon Nol, direttamente responsabile della difesa di Phnom Penh, che, fino al 1974 inoltrato, si dimostrarono ripetutamente in grado di infliggere sonore batoste non soltanto alle forze Khmer Kraham ma anche alle grandi unit\u00e0 delle Forze Armate Nord-Vietnamite.\nDal canto loro i soldati semplici vennero presto demotivati dai bassi salari (con i quali dovevano acquistare da soli cibo e medicinali), dalla carenza di munizioni e dall'assenza degli alloggiamenti per le loro famiglie, spesso abituate a seguirli al fronte. L'emendamento Cooper-Church, improvvidamente approvato dal Congresso USA come reazione all'avvio di operazioni in Cambogia, proib\u00ec la partecipazione dei militari statunitensi e successivamente anche i rifornimenti militari furono progressivamente bloccati, precipitando le Forze Armate cambogiane in una grave crisi, divenuta poi irreversibile e tale da provocare il collasso della Repubblica cambogiana.\nContro un esercito cos\u00ec male equipaggiato e motivato era schierato inizialmente la migliore fanteria leggera di quel periodo, ovvero i soldati dell'Esercito Popolare del Vietnam, che venne presto soppiantato dalla fanteria pesante dei Khmer Rossi, rigidamente indottrinata e guidata da un gruppo di capi militari di provata esperienza. Le forze dei Khmer Rossi, riorganizzatesi dopo la conferenza delle forze indocinesi a Conghua, in Cina, nell'aprile del 1970, sarebbero cresciute dalle 12 - 15.000 unit\u00e0 del 1970 alle 35 - 40.000 unit\u00e0 del 1972, quando ebbe luogo la cosiddetta \"khmerizzazione\" del conflitto civile e le operazioni militari contro il governo cambogiano furono opera unicamente degli insorgenti.\nLo sviluppo delle forze militari Khmer ebbe luogo in tre fasi distinte:\nCon la caduta di Sihanouk il governo di Hanoi temeva l'insorgere di un governo filo-occidentale che permettesse agli Stati Uniti di insediare delle basi operative militari lungo il confine occidentale del Vietnam. Per impedire che ci\u00f2 accadesse i vietnamiti spostarono tutte le loro basi militari all'interno del territorio cambogiano, insediando un nuovo centro operativo a Krati\u00e9 e preparandosi all'attacco.\nA questo proposito il presidente statunitense Nixon, prospettando una missione di durata prevedibilmente non superiore a sei settimane, dichiar\u00f2:\nIncursioni statunitensi in Cambogia.\nIl 29 aprile 1970 gli Stati Uniti di concerto con le forze sud-vietnamite al comando del gen. Do Cao Tri pianificarono una serie di incursioni in territorio cambogiano su diversi fronti con lo scopo, secondo le intenzioni di Washington, di risolvere due questioni.\nLa prima, facilitare il ritiro statunitense distruggendo le basi nord-vietnamite in Cambogia. La seconda era quella di dimostrare al governo nord-vietnamita che il Presidente Nixon non intendeva trascurare il conflitto cambogiano.\nA dispetto di queste intenzioni e del favore di cui godeva Lon Nol all'interno dell'amministrazione Nixon per le sue posizioni filo-statunitensi, il presidente cambogiano non era stato messo preventivamente a conoscenza del fatto che il suo territorio sarebbe stato oggetto di una invasione. Egli prese conoscenza delle operazioni solo dopo che il capo della missione USA ricevette l'ordine di procedere con un segnale via radio.\nGrazie alle incursioni furono trovate e distrutte diverse basi logistiche e un notevole quantitativo di equipaggiamenti e viveri, ma, come ammetteva lo stesso quartier generale statunitense a Saigon, molto ancora si nascondeva nel cuore della nazione cambogiana; all'operazione parteciparono inizialmente circa 8.000 militari statunitensi e 2.500 militari sud-vietnamiti (2.000 dei quali appartenenti all'etnia Khmer Krom, cio\u00e8 all'etnia Khmer ancora stanziata nella regione del Nam-bo - gi\u00e0 parte dell'impero Khmer e ribattezzata dai Francesi \"Cocincina\" - comprendente le pianure del corso finale e del delta del Mekong e della penisola meridionale di Ca Mau); entro il dicembre 1970 le truppe Khmer Krom assommarono a otto battaglioni, composti di veterani e con elevato livello di efficienza e combattivit\u00e0; altri battaglioni, composti di volontari di etnia Khmer ivi residenti, furono costituiti e addestrati in Thailandia per essere poi schierati nelle provincie settentrionali, a ridosso del confine col Laos.\nNello stesso giorno dell'attacco congiunto di statunitensi e sud-vietnamiti, le forze nord-vietnamite in Cambogia sferrarono una nuova campagna contro le forze governative del FANK con lo scopo di proteggere le basi gi\u00e0 installate e insediarne di nuove, implementando cos\u00ec il loro sistema logistico. Dopo soli tre mesi dal colpo di Stato di Lon Nol, essi erano riusciti a scacciare le forze governative dalle regioni nord-orientali del paese, lasciandone il controllo ai loro alleati, gli insorti cambogiani. I Khmer Rossi riuscirono a \"liberare\" anche altre zone nella parte meridionale del paese, in maniera del tutto indipendente dai loro alleati nord-vietnamiti.\nOperazione Chenla II.\nNella notte del 21 gennaio 1971 un contingente di circa 100 uomini dell'esercito nord-vietnamita attacc\u00f2 la base aerea di Pochentong in Cambogia, la pi\u00f9 importante base dell'aeronautica della Repubblica Khmer, distruggendone l'intera flotta di caccia. Il danno fu piuttosto relativo, in quanto la suddetta flotta era composta da obsoleti ed inefficienti velivoli di fabbricazione sovietica. Gli statunitensi sostituirono i veicoli distrutti con nuovi modelli, tuttavia l'attacco vietnamita riusc\u00ec a causare il ritardo di un nuovo contrattacco da parte del FANK.\nDue settimane dopo il presidente cambogiano Lon Nol ebbe un attacco cardiaco e venne trasferito alle Hawaii a scopi terapeutici, facendo ritorno in Cambogia appena due mesi dopo.\nFu cos\u00ec che il 20 agosto 1971 il FANK mise in atto l\"'operazione Chenla II\", ovvero la sua prima offensiva di quell'anno. Scopo dell'offensiva era liberare dal controllo nemico tutto il percorso dell'arteria stradale che conduceva al secondo centro urbano pi\u00f9 importante del paese, la citt\u00e0 di Kompong Thom, rimasta isolata dalla capitale da pi\u00f9 di un anno.\nNonostante i primi successi, grazie ai quali venne Kompong Thom venne liberata, tuttavia gli attacchi dei Khmer Rossi e dei nord-vietnamiti nei mesi di novembre e dicembre portarono ad una nuova caduta della citt\u00e0 e allo scatenarsi di una micidiale controffensiva dei ribelli che caus\u00f2 perdite gravissime e l'incapacit\u00e0 da parte dei governativi di assumere l'iniziativa dal punto di vista tattico.\nFine della Repubblica Khmer (1972 - 1975).\nDal 1972 fino a tutto il 1974 il conflitto venne combattuto lungo le linee di comunicazione a nord e a sud della capitale Phnom Penh. I governativi lanciarono offensive molto limitare con l'unico scopo di non perdere definitivamente il contatto con le regioni del nord-ovest ricche di piantagioni di riso, e lungo il fiume Mekong.\nLa strategia dei Khmer Rossi in questo frangente fu di tagliare gradualmente le linee di comunicazione del nemico e di accerchiare la capitale, impedendo cos\u00ec alle forze nemiche di coordinarsi, isolandole e frammentandole.\nIl principale contributo statunitense all'alleato cambogiano venne con una serie di attacchi aerei e di bombardamenti, ma soprattutto con la copertura aerea delle operazioni a terra che venne denominata \"Operazione Freedom Deal\".\nSecondo un ufficiale statunitense di stanza in Cambogia:\nIl 10 marzo 1972 proprio prima che l'Assemblea Costituente cambogiana approvasse una nuova Costituzione, il generale Lon Nol dichiar\u00f2 la fine di ogni attivit\u00e0 politica e costrinse il capo di Stato Cheng Heng a farsi da parte. Alla vigilia del secondo anniversario del colpo di Stato, Lon Nol riprese la carica di capo di Stato, pur rinunciando a quelle di Primo Ministro e di Ministro della Difesa e il 4 giugno venne eletto il primo Presidente della Repubblica Khmer in una consultazione elettorale farsa. La carica di Primo Ministro venne assunta da Son Ngoc Thanh.\nNel gennaio del 1973, grazie alla firma degli Accordi di Parigi, ci fu un momento di speranza per il governo, l'esercito e la popolazione cambogiana, grazie alla presunta fine delle ostilit\u00e0 in Vietnam e nel Laos. Fu cos\u00ec che il 29 gennaio dello stesso anno Lon Nol annunci\u00f2 un cessate il fuoco unilaterale in tutta la nazione, e di conseguenza anche tutte le operazioni di bombardamento statunitensi vennero interrotte nell'intenzione di dimostrare la volont\u00e0 di pace.\nTuttavia i Khmer Rossi ignorarono i proclami del premier cambogiano, continuando a combattere. L'intensificarsi delle loro offensive li port\u00f2 nel mese di marzo alle porte della capitale. Nonostante una forte campagna di bombardamenti da parte statunitense che costrinsero i Khmer Rossi alla ritirata, il loro attacco finale a Phnom Penh ebbe inizio il 1\u00ba gennaio 1975.\nLa capitale cambogiana, che prima della guerra contava una popolazione di circa 600.000 abitanti, si riemp\u00ec di profughi provenienti da tutto il paese, facendo aumentare la popolazione a circa 2.000.000 di abitanti, senza lavoro, senza medicinali e senza dimora, con poco cibo per sostentarsi. La situazione per gli abitanti della capitale e per il governo cambogiano peggior\u00f2 quando i ribelli presero il controllo delle sponde del fiume Mekong. I ribelli, grazie alle loro mine e ai posti di blocco sul fiume, fermarono ogni convoglio di aiuti provenienti dal Vietnam e da ogni parte della Cambogia e diretti a Phnom Penh.\nDurante l'ultima settimana di marzo, circa 40.000 ribelli erano pronti a sferrare il colpo di grazia all'esercito repubblicano ormai sfiancato e ridotto alla fame insieme alla popolazione. Lon Nol rassegn\u00f2 le dimissioni e abbandon\u00f2 il paese in esilio il 1\u00ba aprile 1975, sperando che la sua assenza dallo scenario politico consentisse il sorgere di trattative di pace. Un estremo tentativo di coinvolgere lo stesso ex-presidente Sihanouk per una trattativa non ebbe successo.\nQuando un voto al Congresso statunitense non avall\u00f2 una nuova serie di operazioni tattiche a sostegno dell'esercito repubblicano cambogiano il panico pervase la capitale. La situazione fu ben descritta dal generale Sak Sutsakhan il quale raccont\u00f2 in seguito:\nIl 12 aprile, comprendendo che ormai tutto era perduto, gli Stati Uniti evacuarono la loro ambasciata con uno stormo di elicotteri nell\"'Operazione Eagle Pull\" con la quale vennero evacuate 276 persone, compreso l'ambasciatore statunitense John Gunther Dean, tutto il personale diplomatico, il Presidente cambogiano in carica, lo Stato maggiore dell'esercito cambogiano con le loro famiglie e altre 35 persone di diversa nazionalit\u00e0. Contrariamente a quanto si aspettavano gli statunitensi, Sirik Matak, Lon Non (fratello di Lon Nol), il Primo Ministro Long Boret e gran parte del governo di Lon Nol declinarono l'offerta di evacuazione. La loro sorte sarebbe stata l'esecuzione capitale da parte dei Khmer Rossi.\nDopo l'evacuazione statunitense, venne istituito un Comitato Supremo composto da sette membri, e guidato dal generale Sak Sutsakhan il quale assunse l'autorit\u00e0 massima della morente Repubblica Khmer. Il 15 aprile le ultime difese della capitale caddero e il 17 aprile 1975 il Comitato Supremo decise di trasferire la sede del governo nella provincia nord-occidentale di Oddar Meanchay. Alle 10:00 dello stesso giorno la voce alla radio del generale Mey Si Chan dello staff militare della Repubblica Khmer ordinava a tutti i soldati il cessate il fuoco poich\u00e9 erano in corso le trattative per la resa della capitale. La guerra civile era finita, ma il nuovo regime instaurato dai ribelli Khmer la cui prima iniziativa fu di svuotare completamente la capitale Phnom Penh della sua popolazione e di avviare una lunga serie di esecuzioni capitali in alcuni campi di concentramento, passati alla storia come \"killing fields\"."}
{"id": "922322", "revid": "26891", "url": "https://it.wikipedia.org/wiki?curid=922322", "title": "Natale di Sangue", "text": ""}
{"id": "922325", "revid": "2110845", "url": "https://it.wikipedia.org/wiki?curid=922325", "title": "Salvatore Parlagreco", "text": "Biografia.\nDopo aver seguito degli studi ad indirizzo classico a Gela, diventa docente di ruolo negli istituti superiori ed inizia a collaborare come giornalista nel Corriere di Gela e nei quotidiani palermitani \"L'Ora\" e \"Giornale di Sicilia\". Negli anni '80 diviene segretario provinciale di Palermo del PSI..\nChiamato dal presidente Salvatore Lauricella all'ufficio stampa dell'Assemblea regionale siciliana, \u00e8 stato successivamente direttore del servizio informazione e comunicazione dell'Ars. Nel corso della sua carriera ha diretto i periodici dell'Ars, \"Cronache parlamentari siciliane\", e \"L'Euromediterraneo\".\nNel 1996 \u00e8 stato assessore alla cultura del comune di Gela. \u00c8 stato nominato dal presidente dell'Ars Nicola Cristaldi direttore della Fondazione Federico II di Palermo nel 1997, e lo resta fino al 2001.\nNel 2007 fonda il quotidiano online Siciliainformazioni.\n\u00c8 stato docente a contratto alla \"Scuola di specializzazione dei diritti umani\" presso l'Universit\u00e0 di Palermo. Come scrittore ha pubblicato diverse opere fra romanzi, saggi e inchieste.\nNel maggio 2014 il presidente della Regione siciliana Rosario Crocetta lo nomina Presidente del Cerisdi."}
{"id": "922327", "revid": "84184", "url": "https://it.wikipedia.org/wiki?curid=922327", "title": "Kostner", "text": ""}
{"id": "922331", "revid": "697352", "url": "https://it.wikipedia.org/wiki?curid=922331", "title": "Nagra", "text": "Nota sia come \"Nagra\", sia come \"Nagra Kudelski SA\", \u00e8 una azienda molto nota nel campo della registrazione audio professionale portatile, dove rappresenta uno standard indiscutibile per la qualit\u00e0 dei prodotti, la loro longevit\u00e0 e la solidit\u00e0. Originariamente un prodotto del Kudelski Group, i registratori Nagra sono ora sviluppati, prodotti e venduti dalla societ\u00e0 indipendente \"Audio Technology Switzerland S.A.\" con sede a Romanel-sur-Lausanne. Il nome dell'azienda deriva dalla traduzione della parola in lingua polacca \"nagra\" che significa \"registrer\u00e0\" in unione al cognome del fondatore Stefan Kudelski, un ingegnere elettronico di origine polacca.\nStoria.\nIl primo prototipo di registratore analogico audio a nastro in bobine \u00e8 stato prodotto nel 1951.\nIl nome \u00e8 talmente noto che la parola \"Nagra\" \u00e8 nell'ambiente audio professionale sinonimo di registratore portatile ad alta qualit\u00e0, ed \u00e8 normalissimo vedere ripresi in film e telefilm dove si effettuino intercettazioni telefoniche o ambientali un portatile Nagra in azione, proprio per l'enorme diffusione di tali apparecchi a suo tempo. L'audio di presa diretta di molti film \u00e8 registrato con registratori Nagra, anche per l'estrema qualit\u00e0 dei suoi componenti e degli stadi di preamplificazione allo stato dell'arte.\nDal 1953 al 1956 lo scrittore svizzero Nicolas Bouvier viaggi\u00f2 nei balcani e l'India in compagnia del pittore Thierry Vernet, portando con se il Nagra personale di Stefan Kudelski, un prototipo artigianale. Le registrazioni rinvenute 50 anni pi\u00f9 tardi mostrarono una qualit\u00e0 eccezionale.\nI suoi concorrenti pi\u00f9 agguerriti furono l'azienda svizzera Stellavox e l'azienda tedesca Uher, entrambe produttrici di registratori audio portatili, con prezzi pi\u00f9 abbordabili rispetto a Nagra e per certi impieghi assolutamente validi.\nNel corso degli anni Nagra ha naturalmente sviluppato macchine analogiche pi\u00f9 performanti, e continua a produrre registratori digitali di alta qualit\u00e0 per la raccolta elettronica di notizie, la radio e la registrazione musicale.\nL'avvento della tecnologia digitale ha reso possibile il lancio sul mercato dei registratori portatili ARES-PII per i giornalisti, e i registratori digitali universali, gli ARES-BB +, introdotti nel 2004, che sono registratori digitali state-of-the-art di registrazione su schede Flash PC compatti. In grado di registrare sia in modalit\u00e0 PCM lineare o MPEG audio compresso, consentono lo scarico dei files registrati per mezzo di una porta USB.\nEssi sono stati recentemente sostituiti con il modello Nagra SD, un robusto registratore portatile leggermente pi\u00f9 piccolo con preamplificatori microfonici di qualit\u00e0 estremamente alta, che registra su schede SD removibili con campionamento a 24bit / 96k. Il Nagra VI, ridefinisce oggi il concetto di field recorder dedicato alla presa diretta di dialoghi e musica, introducendo sul mercato una macchina professionale di fascia high end dalle prestazioni sonore di qualit\u00e0 indiscussa, apprezzatissimo sia dai professionisti del settore che da musicisti.\nNel 1997, ha lanciato il Nagra PL-P, un preamplificatore a valvole per giradischi analogici, iniziando la produzione di una serie di apparecchi ad altissima fedelt\u00e0 comprendente preamplificatori, amplificatori e lettori CD. La gamma \u00e8 destinata ai consumatori audiofili e non al mercato professionale, quale ulteriore diversificazione delle attivit\u00e0 aziendali. Nel 2000, Nagra ha diversificato la produzione entrando nel settore della crittografia per la televisione digitale pay TV, (Mediaset Premium utilizza tale codifica), nei sistemi di descrambling satellitare e in altri componenti ad alto contenuto tecnologico, mentre il settore audio professionale, a causa della contrazione del mercato relativo, occupa una parte pi\u00f9 piccola della sua capacit\u00e0 produttiva."}
{"id": "922337", "revid": "6923", "url": "https://it.wikipedia.org/wiki?curid=922337", "title": "Discorso escatologico", "text": "Il discorso escatologico, detto anche discorso olivetano oppure piccola apocalisse, \u00e8 un sermone di Ges\u00f9 che si trova nei vangeli sinottici: Matteo , Marco e Luca e che precede la descrizione della passione di Ges\u00f9.\nViene chiamato \"discorso escatologico\" perch\u00e9 il tema trattato riguarda l'escatologia, cio\u00e8 l'indagine circa il destino ultimo del singolo individuo e dell'intero genere umano, relativamente alle loro aspettative ultramondane, ed il destino dell'universo. Il nome di \"discorso olivetano\" deriva dal fatto che Ges\u00f9 lo pronuncia mentre si trova sul monte degli Ulivi; infine viene chiamato \"piccola apocalisse\" nei confronti del pi\u00f9 ampio libro dell'Apocalisse di Giovanni.\nInquadramento.\n\u00c8 uno dei cinque grandi discorsi nell'ambito dei quali l'evangelista Matteo inquadra la predicazione di Ges\u00f9, alludendo al Pentateuco, i cinque primi libri della Bibbia, ritenuti centrali nell'ebraismo. Gli altri quattro sono: il Discorso della Montagna (), il Discorso missionario o apostolico (), il Discorso in parabole () e il Discorso sulla Chiesa o comunitario ().\nContenuto.\nIl discorso contiene un certo numero di affermazioni di Ges\u00f9 che riguardano i tempi futuri; queste affermazioni sono da considerarsi come profezie:\nDalla lettura sinottica del discorso escatologico nei passi evangelici di Matteo: , di Marco: e di Luca: emerge:\nI Sette Siglli dell'Apocalisse.\nIl testo presenta forti analogie con la descrizione dei sette sigilli presente nel sesto capitolo dell'Apocalisse. L'insegnamento apocalittico di Ges\u00f9 condizion\u00f2 forma e contenuto della visione di san Giovanni, che presenta il medesimo ordine dei simboli descritti da Matteo 24, Marco 13 e Luca 21. \nLa principale differenza consiste nel fatto che, mentre i Sinottici pongono l'enfasi sulla guerra ai falsi profeti, il Libro della Rivelazione presenta la vittoria del primo cavaliere. La simmetria fra i Sinottici e Apocalisse 6 permette di restringere l'ambito di identificazione del cavaliere bianco con una figura apocalittica, il Cristo trionfante sulla morte e sugli Inferi oppure la Seconda Bestia il cui compito di falso profeta \u00e8 quello di condurre il genere umano all'adorazione della Prima Bestia.\nFrederic Farrar (1831-1903) not\u00f2 come l'assenza del discorso escatologico nel Vangelo di Giovanni fosse attribuibile al fatto che la stessa Apocalisse sia un commento esteso alle parole pronunciate da Ges\u00f9 sul Monte degli Ulivi.\nVari commentatori statunitensi collocarono la prima attuazione storica delle profezie in corrispondenza della sesta decade del primo secolo, in contemporanea alla conquista romana della Giudea e alla distruzione di Gerusalemme descritti da Giuseppe Flavio."}
{"id": "922338", "revid": "1386670", "url": "https://it.wikipedia.org/wiki?curid=922338", "title": "Koolasuchus cleelandi", "text": "Koolasuchus (il cui nome significa \"coccodrillo di Kool\") \u00e8 un genere estinto di anfibio brachiopoide temnospondilo, apparente alla famiglia dei Chigutisauridae, vissuto nel Cretaceo inferiore, circa 120 milioni di anni fa (Aptiano), in Australia. Questo grande anfibio \u00e8 anche il pi\u00f9 recente temnospondilo noto. Il \"Koolasuchus\" \u00e8 noto da diversi frammenti del cranio e altre ossa, come vertebre, costole, e alcuni elementi pettorali. La specie tipo \"K. cleelandi\" fu descritta e nominata da Lesley Kool, nel 1997.\nDescrizione.\n\"Koolasuchus\" era un temnospondilo acquatico di grande dimensioni: le stime parlano di una lunghezza complessiva di circa 4-5 metri (13-16 piedi), per una massa stimata fino a 500 chilogrammi (1.100 libbre). Sebbene i resti di questo animale siano perlopi\u00f9 frammentari, il cranio, probabilmente, era lungo 65 centimetri (26\u00a0in), e come la maggior parte dei chigutisauridi, aveva una forma ampia, arrotondata e schiacciata, e le corna tabulari sporgevano dal retro del cranio. A giudicare dalle membra deboli e dalla coda relativamente breve e debole, \u00e8 probabile che l'animale si spostasse in acqua facendo ondeggiare la sua grande testa scivolando in acqua, come la moderna salamandra gigante giapponese.\nClassificazione.\n\"Koolasuchus\" \u00e8 un anfibio temnospondilo, in particolare esso \u00e8 classificato come appartenente alla famiglia dei Chigutisauridae, una famiglia di estinta evolutasi durante il Triassico inferiore, per poi estinguersi nel Cretaceo inferiore. Tra tutti i suoi componenti \"Koolasuchus\" \u00e8 il genere pi\u00f9 recente.\nStoria della scoperta.\nLa specie tipo \"Koolasuchus cleelandi\" fu descritta nel 1997, dopo essere stata ritrovata nel Gruppo delle Strzelecki, della Formazione Wonthaggi, a Victoria, Australia. L'olotipo dell'animale \u00e8 costituito da quattro frammenti della mandibola e diverse ossa postcraniali, tra cui alcune costole, vertebre, un perone e parti del cingolo pettorale. Negli anni prima della sua descrizione ufficiale furono ritrovate varie ossa che furono poi assegnate al genere: per esempio nel 1978, in un sito fossile conosciuto come il Punch Bowl vicino alla citt\u00e0 di San Remo, venne ritrovata una mandibola. Nel 1989 nella vicina spiaggia di Rowell vennero rinvenuti numerosi fossili frammentari. \u00c8 stato rinvenuto anche un cranio parziale, che tuttora non \u00e8 stato pienamente preparato. \"Koolasuchus cleelandi\" \u00e8 stato denominato nel 1997. Il nome generico, \"Koolasuchus\", fa riferimento al paleontologo Lesley Kool, che per primo descrisse il fossile. Inoltre il suo nome \u00e8 anche un gioco di parole sulla parola inglese \"cool\" ossia \"freddo\", in riferimento al rigido clima del suo ambiente. Il nome specifico, \"cleelandi\", \u00e8 un riferimento al geologo Mike Cleeland.\nPaleobiologia.\nCiclo vitale.\nCome tutti gli anfibi, probabilmente, anche \"Koolasuchus\" aveva un proprio ciclo vitale, da girino ad adulto. Come salamandre e tritoni moderni, forse, in et\u00e0 giovanile questi animali erano muniti di branchie esterne, che durante la crescita sparivano pian piano permettendo all'animale di respirare aria ed, eventualmente, avventurarsi sulla terraferma.\nAlimentazione.\n\"Koolasuchus\" era certamente un animale predatore che tendeva agguati lungo le rive o acquattato sui fondali. La sua ampia bocca gli avrebbe permesso di ingoiare animali di piccola-media taglia quali pesci, rettili, uccelli, piccoli mammiferi come \"Steropodon\" e probabilmente anche piccoli dinosauri come \"Leaellynasaura\" e \"Qantassaurus\", che si abbeveravano dalle basse pozze e da fiumi in cui viveva. Le sue prede abituali, per\u00f2, dovevano essere i pesci: a causa dell'estrema ampiezza di testa e bocca, \"Koolasuchus\" doveva essere in grado di catturare i pesci standosene in attesa sul fondo e aprendo improvvisamente le fauci, risucchiando l'acqua e le sue prede. Questo \u00e8 un comportamento simile a quello adottato dal suo pi\u00f9 stretto parente vivente, la salamandra gigante giapponese.\nPaleoecologia.\n\"Koolasuchus\" viveva le valli fluviali del sud dell'Australia, durante il Cretaceo inferiore. Durante quel periodo, quest'area era sotto il circolo polare antartico e le temperature erano relativamente fredde, per il Mesozoico. Sulla base delle rocce a grana grossa, in cui sono stati ritrovati i resti di \"Koolasuchus\" probabilmente l'animale viveva in corsi d'acqua in perenne movimento. Sebbene i coccodrilli fossero comuni durante il Cretaceo inferiore, essi erano assenti nell'Australia meridionale di 120 milioni di anni fa, probabilmente a causa del freddo clima; in questo modo gli ultimi temnospondili furono protetti dalla competizione. Si pensa che \"Koolasuchus\" fosse in grado di sopravvivere al rigido clima ibernandosi durante l'inverno, come le odierne salamandre. Tuttavia, circa 110 milioni di anni fa, (come dimostrato dalle rocce della localit\u00e0 Dinosaur Cove) le temperature diventarono molto pi\u00f9 calde, permettendo a rettili e coccodrilli di colonizzare il territorio. L'arrivo della concorrenza degli pseudosuchi ha probabilmente giocato un ruolo determinante nell'estinzione di \"Koolasuchus\", che infatti scompare nelle formazioni rocciose pi\u00f9 recenti.\nNella cultura di massa.\nA causa della frammentariet\u00e0 dei suoi resti \"Koolasuchus\" non \u00e8 un animale molto famoso, tuttavia egli appare brevemente in alcuni documentari e serie tv:"}
{"id": "922340", "revid": "287204", "url": "https://it.wikipedia.org/wiki?curid=922340", "title": "Michael Todd (musicista)", "text": "\u00c8 stato il bassista della band di alternative metal/emo Coheed and Cambria. Prima del suo abbandono, ufficializzato nel Novembre del 2006, \u00e8 stato con i Coheed per dieci anni. Per la tourn\u00e9e dell'estate del 2006 Matt Williams gli \u00e8 subentrato. Il 25 aprile 2007 \u00e8 stato annunciato (attraverso il sito ufficiale dei Coheed and Cambria) che Todd si \u00e8 riunito nuovamente ai Coheed and Cambria per la registrazione del nuovo album e per il Warped Tour 2007.\nShabutie.\nQuando uno dei membri fondatori della band degli Shabutie, il bassista Jon Carleo, la abbandon\u00f2, il batterista Nate Kelley propose Todd come sostituto. Originariamente un chitarrista, Todd venne chiamato per completare la sezione ritmica degli Shabutie, ne divenne il bassista ufficiale ed affront\u00f2 con loro il passaggio dall'alt-rock degli Shabutie al progressive rock dei Coheed and Cambria.\nCoro.\nDurante i concerti, Todd fa da corista per canzoni dei Coheed come \"Devil In Jersey City\", \"Everything Evil\", \"Delirium Trigger\", \"Hearshot Kid Disaster\", \"Junesong Provision\", \"In Keeping Secrets Of Silent Earth: 3\", \"Three Evils (Embodied In Love And Shadow)\", \"The Velourium Camper III: Al The Killer\" e \"The Suffering\". In quest'ultima canzone usa il falsetto visto che originariamente la parte \u00e8 femminile."}
{"id": "922341", "revid": "486946", "url": "https://it.wikipedia.org/wiki?curid=922341", "title": "Amel-Marduk", "text": ""}
{"id": "922344", "revid": "713714", "url": "https://it.wikipedia.org/wiki?curid=922344", "title": "Riserva naturale guidata Zompo lo Schioppo", "text": "La riserva naturale guidata Zompo lo Schioppo \u00e8 un'area naturale protetta istituita nel 1987 situata nel comune di Morino (AQ), in Abruzzo. Nella frazione di Grancia si trova la sede dell'ecomuseo della riserva naturale Zompo lo Schioppo\nTerritorio.\nComprende un'area di circa 1.025 ettari, pi\u00f9 300 ettari di fascia di rispetto e situata sul versante orientale abruzzese dei monti Ernici. Il territorio incluso nella valle Roveto, \u00e8 composto da rocce calcaree e, come avviene nella maggior parte delle rocce che si trovano in zona, comprende doline e inghiottitoi.\nZompo lo Schioppo rappresenta la cascata naturale pi\u00f9 alta dell'appennino centrale dopo quella del Rio Verde di Borrello (CH); le acque del torrente Romito precipitano infatti da un'altezza di oltre 80 metri per poi confluire a valle verso l'abitato di Morino. La portata della cascata, originandosi da fenomeni carsici, dipende dalla quantit\u00e0 di precipitazioni che si hanno durante l'anno.\nLe cascate minori, denominate \"delle Monache\" sono sempre presenti, mentre quella principale ha carattere intermittente. Il motivo \u00e8 da ritrovarsi nel bacino carsico che le origina, i cosiddetti \"fori\", che danno luogo a cascate poste ad altezze diverse, pi\u00f9 in alto quello della cascata principale e pi\u00f9 in basso quelle minori: con scarse precipitazioni il livello dell'acqua si abbassa e permette all'acqua di uscire solo da quelle pi\u00f9 piccole, poste pi\u00f9 in basso. La sede dell'ente gestore si trova a Grancia di Morino.\nAmbiente.\nFlora.\nPossiamo dividere la flora di questa riserva in base all'altitudine, infatti sulla parte pi\u00f9 alta si trova la flora tipica dei pascoli di alta montagna, mentre tra i 900 ed i 1800 metri abbondano i boschi a \"Fagus sylvatica\", che nella riserva a causa del microclima fresco delle forre e delle valli \u00e8 possibile trovare con sporadici esemplari gi\u00e0 dai 500 metri s.l.m., non distanti da elementi tipicamente mediterranei come il leccio e il corbezzolo.\nTracce di mediterranea inoltre raggiungono anche vette pi\u00f9 alte, che a causa dell'esposizione solare e dell'aridit\u00e0 edafica possono ospitare piante tipiche della gariga calda: in alcuni ghiaioni particolarmente aridi e con microclima caldo, in localit\u00e0 \"Le Scalelle\", infatti \u00e8 stata da poco rilevata una piccola stazione di terebinto (\"Pistacia terebinthus\"), mentre sulle rupi della cascata c'\u00e8 una popolazione, relitto dell'ultima glaciazione, di pino nero (\"Pinus nigra ssp.nigricans var.italica\").\nFra le specie pi\u00f9 pregevoli dal punto di vista conservazionistico si segnala nella faggeta la presenza frequente di \"Taxus baccata\", pregevole per la dimensione e lo stato di conservazione degli esemplari, in una associazione vegetale con faggio e agrifoglio, molto rara in Italia. Sono presenti anche molte orchidee rare o endemiche dell'Abruzzo. Altra specie degna di nota \u00e8 la carnivora \"Pinguicula vulgaris\" L. subsp\". ernica.\"\nAl di sotto dei 900 metri il paesaggio vegetale \u00e8 caratterizzato prevalentemente dal bosco misto a cerro, roverella, carpino bianco e nero, castagno, tiglio, varie specie di acero e il raro farnetto; tali specie, un tempo sottoposte a ceduazione, stanno assumendo aspetto di fustaia grazie ai provvedimenti imposti dalla riserva.\nFauna.\nLa contiguit\u00e0 con il parco nazionale d'Abruzzo, Lazio e Molise, fa s\u00ec che parecchie specie passino da una riserva all'altra Tra le specie caratteristiche figurano gli invertebrati come plecotteri e tricotteri, indicatori di acque pulite e ossigenate e della planaria alpina, relitto dell'ultima glaciazione\nEtimologia.\nIl nome deriva dal termine dialettale di \"salto\", ossia \"Zompo\", e dal fragore che l'acqua provoca cadendo sulle rocce che \u00e8 simile a quello di un fucile, lo \"Schioppo\". Belle giornate di vento, avvicinandosi alla cascata tale suono appare pi\u00f9 marcato, la suggestione era ed \u00e8 talmente forte che anche Alexandre Dumas (padre) lo riporta nella sua opera \"La Marsica e il Fucino in una cronaca di viaggio a met\u00e0 '800\"."}
{"id": "922352", "revid": "1982", "url": "https://it.wikipedia.org/wiki?curid=922352", "title": "Bettie Page", "text": "Biografia.\nInfanzia e matrimonio.\nBettie Page nacque il 22 aprile 1923 nel sobborgo di Kingsport da Walter Roy Page e Edna Mae Pirtle. Nel suo certificato di nascita il suo nome viene scritto erroneamente Betty, mentre viene battezzata come Bettie. In seguito al divorzio dei genitori fu affidata all'et\u00e0 di dieci anni, insieme alla sorella, alle cure di un collegio nel quale rimase per circa un anno.\nValida studentessa, manc\u00f2 una borsa di studio per l'universit\u00e0 per solo un quarto di punto. Il 6 giugno 1940 Bettie si diplom\u00f2, ricevendo un assegno di 100 dollari e si iscrisse al College con l'intenzione di studiare per diventare insegnante. In seguito, Bettie cominci\u00f2 ad imparare l'arte drammatica, col sogno di diventare una star del cinema. Cos\u00ec trov\u00f2 anche il suo primo lavoro: battere il manoscritto dell'autore Alfred Leland Crabb. Bettie si laure\u00f2 in Arte nel 1943. Spos\u00f2 Billy Neal, con cui aveva frequentato le superiori, poco prima che lui partisse per il servizio nella Seconda guerra mondiale. Divorziarono nel 1947.\nLa carriera di modella.\nDopo aver lavorato per poco tempo ad Haiti come segretaria in una azienda di mobili, si spost\u00f2 a New York, dove si mantenne lavorando come segretaria mentre cercava un lavoro come attrice. Mentre appariva in un paio di commedie minori nel 1956, Bettie trov\u00f2 fama e successo come modella, prima negli studi fotografici, quindi per la distribuzione commerciale. Apprese di questa possibilit\u00e0 attraverso un incontro fortuito nel 1950 con Jerry Tibbs su una spiaggia deserta a Coney Island. Tibbs le sugger\u00ec anche di adottare un particolare che sarebbe destinato a diventare il suo marchio, la frangia. Dapprima Bettie pos\u00f2 per vari studi fotografici, spesso nuda, ma le sue fotografie non venivano pubblicate. Nel 1951 le sue fotografie cominciarono ad apparire sulle copertine delle riviste per uomini. Nel frattempo, pos\u00f2 per il fotografo Irving Klaw per delle fotografie inviate per corrispondenza, a tema bondage o sadomaso, rendendola la prima famosa modella di bondage.\nDurante una vacanza a Miami, in Florida, nel 1954 Bettie Page incontr\u00f2 Bunny Yeager. A quel tempo Bettie era la pi\u00f9 famosa Pin-up di New York, e Yeager una ex-modella e aspirante fotografa. Bunny scrittur\u00f2 Bettie per uno stage fotografico all'ex parco naturale Africa-U.S.A. di Boca Raton, in Florida. Le fotografie di \"Bettie nella giungla\" sono tra le pi\u00f9 celebrate ed includono alcune foto di nudo con un paio di ghepardi di nome Mojah e Mbili. Il vestito a pelle di leopardo fu fatto dalla stessa Betti, che era solita produrre autonomamente la propria \"lingerie\".\nDopo che Bunny Yeager mand\u00f2 le foto a \"Playboy\", il fondatore Hugh Hefner si assicur\u00f2 che venisse scritturata come Playmate del mese; sua fu inoltre la foto-poster per l'anniversario dei due anni di \"Playboy\" nel gennaio 1955. Bettie divenne una delle ossessioni di Hefner, e, quando la Page fu costretta a presentarsi in tribunale accusata di bancarotta, fu Hefner che la aiut\u00f2. In un mercato dove la carriera media di una modella si misura in mesi, la Page fu richiesta per diversi anni, fino al 1957. Sebbene abbia spesso posato nuda, non apparve mai in alcuna scena con contenuti sessuali espliciti. Quando Howard Hughes, regista e plurimilionario, le mand\u00f2 una lettera chiedendole di incontrarlo, lei declin\u00f2.\nSono state ipotizzate varie sue relazioni omosessuali con molte attrici (una addirittura con Marilyn Monroe); questo brano estratto dal libro \"Hollywood Babylon Strikes Again!\" di Darwin Porter e Danforth Prince tratta della notte trascorsa insieme a Katharine Hepburn:\nIn seguito Bettie Page dichiar\u00f2: \u201cAll'epoca, non pensai minimamente che Katharine Hepburn potesse essere lesbica. Quelle storie su di lei saltarono fuori molto pi\u00f9 tardi. Quella donna sapeva come mantenere la sua privacy. Avrei potuto vendere la storia della mia notte con Katharine Hepburn alla rivista \"Confidential\", ma decisi di non farlo. Non volevo che i miei ammiratori uomini pensassero che anch'io fossi lesbica\".\nLe ragioni per cui lasci\u00f2 l'attivit\u00e0 di modella sono varie. Alcuni affermano che si fosse bruciata e il suo matrimonio con Armand Walterson nel 1958 ne fosse la causa, ma lei aveva gi\u00e0 lasciato l'attivit\u00e0 molto tempo prima della cerimonia. Altri citano l'\"audizione Kefauver\" della sottocommissione sulla delinquenza giovanile del Senato, che port\u00f2 alla cessazione degli affari di Irving Klaw, vale a dire il giro di fotografie a tema bondage e sadomaso spedite per posta. Un'altra ragione per la sua scomparsa dall'attivit\u00e0 potrebbe essere stata una crescente attenzione al Protestantesimo. Il 31 dicembre 1958, poco dopo il suo matrimonio con Walterson, la Page si convert\u00ec al cristianesimo e ridusse i rapporti con la vita precedente. Per molti anni le uniche notizie che si ebbero sulla sua vita furono il divorzio da Walterson nei primi anni sessanta e che stesse lavorando come segretaria per una organizzazione cristiana.\nBettie Page \u00e8 morta a Los Angeles l'11 dicembre 2008 a 85 anni, dopo una lunga malattia.\nLa ritrovata fama degli anni settanta e ottanta.\nNel 1976 la pubblicazione di un libro da parte della Eros Publishing Co., \"A Nostalgic Look at Bettie Page\", con un mix di sue vecchie foto degli anni cinquanta, diede linfa a un nuovo, per quanto piccolo, interesse dei fan.\nNei primi anni ottanta, il fumettista Dave Stevens ha modellato sulla figura della Page la donna amata dal suo eroe \"Rocketeer\".\nNel 1987 Greg Theakston pubblica una \"fanzine\" il cui titolo giocava con il cognome di Bettie Page (che in inglese significa \"Pagina\"): \"The Betty Pages\" (letteralmente \"Le pagine di Betty\"). La pubblicazione raccoglie aneddoti sulla vita della modella, con particolare riguardo alle lunghe sedute negli studi fotografici. Per sette anni la rivista ha goduto di interesse in tutto il mondo: le lettrici coloravano i loro capelli e li tagliavano nel tentativo di emulare l\"'Angelo nero\", mentre i media ne approfittavano per rilanciare il personaggio attraverso una serie di \"reportage\". Bettie, che viveva in una villetta a schiera di Los Angeles, era incredula di fronte alla rinnovata popolarit\u00e0, tanto pi\u00f9 che l'editore di \"The Betty Pages\" la contatt\u00f2 per un'intervista. Non avendo l'artista \"nulla di nuovo da dire\", l'editore cess\u00f2 la pubblicazione della \"fanzine\".\nLa \"Dark Horse Comics\" ha pubblicato nel 1990 un fumetto su avventure di pura invenzione ispirate alla sua vita; ugualmente, la \"Eros Comics\" ha dato alle stampe diversi titoli a lei dedicati."}
{"id": "922356", "revid": "1372005", "url": "https://it.wikipedia.org/wiki?curid=922356", "title": "Edgar Wind", "text": "Wind era un membro della scuola di storici dell'arte di Warburg e fu il primo professore di storia dell'arte all'Universit\u00e0 di Oxford. Wind \u00e8 maggiormente conosciuto per le sue ricerche sull'allegoria e sulla mitologia pagana dei secoli XV-XVI, e per il suo libro sul soggetto, \"Pagan Mysteries of the Renaissance\" (1958).\nBiografia.\nWind proveniva da studi matematici e filosofici, iniziati al Gymnasium di Charlottenburg (dove studi\u00f2 anche le lingue classiche, il francese e l'inglese) e continuati all'Universit\u00e0 di Berlino (con Adolph Goldschmidt), Friburgo (con Edmund Husserl e Martin Heidegger) e Vienna (con Max Dvo\u0159\u00e1k, Julius von Schlosser e Josef Strzygowski).\nDiscusse la propria tesi (sul metodo della storia dell'arte) all'Universit\u00e0 di Amburgo, dove si era trasferito nel 1920, divenendo il primo allievo di Erwin Panofsky. Per ragioni finanziarie, Wind lasci\u00f2 temporaneamente Amburgo per andare a insegnare negli Stati Uniti (avendo ricevuto un incarico biennale dall'Universit\u00e0 della Carolina del Nord nel periodo 1925-1927 come \"Graham Kenan Fellow\" in filosofia), ma ritorn\u00f2 ad Amburgo come assistente ricercatore della Warburg-Bibliothek. Ad Amburgo, Wind studi\u00f2 filosofia con Ernst Cassirer, impiegando nella propria tesi la filosofia di Charles Sanders Peirce (che aveva conosciuto in America). Sempre ad Amburgo, Wind fece la conoscenza di Aby Warburg e fu successivamente impegnato nello spostamento della Warburg-Bibliothek a Londra durante il periodo nazista. Le influenze di Warburg su Wind sono state notevoli.\nTrasferitosi a Londra, Wind insegn\u00f2 e fece parte del Warburg Institute, fondando nel 1937, insieme a Rudolf Wittkower, l'importante \"Journal of the Warburg and Courtauld Insitute\". Durante la guerra Wind torn\u00f2 negli Stati Uniti dove ricopr\u00ec diversi incarichi all'Universit\u00e0 di New York (1940-1942) e di Chicago (1942-1944) e allo Smith College (1944-1955). Infine, nel 1955 torn\u00f2 in Inghilterra e divenne il primo professore di storia dell'arte all'Universit\u00e0 di Oxford, una posizione che ricopr\u00ec sino al suo pensionamento nel 1967. A Wind \u00e8 stata dedicata una sala di lettura della Sackler Library di Oxford, che ne conserva le opere. Nel 1960 andarono in onda per la BBC le sue \"Reith lectures\", da cui venne poi tratto il libro \"Art and Anarchy\".\nWind, bench\u00e9 considerato un classicista e uno studioso del Rinascimento, fu uno strenuo difensore dell'arte moderna, a differenza di molti dei suoi colleghi: \nInsegnamento.\nWind fu un appassionato e rispettato docente, avendo insegnato in molti istituti. Fu un tipico esempio del fenomeno americano dello studioso warburghiano, ugualmente a suo agio nell'arte come nella letteratura, nella filosofia come nella storia, essendo cos\u00ec le sue lezioni \"pirotecniche\". Come dice uno dei suoi studenti allo Smith College: \nOpera.\nLe due opere pi\u00f9 famose di Wind sono \"Pagan Mysteries of the Renaissance\" (Londra, Faber &amp; Faber, 1958, traduzione italiana: \"Misteri pagani nel Rinascimento\", Milano, Adelphi, 1971) e \"Art and Anarchy\" (London, Faber &amp; Faber, 1963, traduzione italiana: \"Arte e Anarchia\", Milano, Adelphi, 1968).\nMisteri pagani nel Rinascimento.\nIl fine dei \"Misteri\" \u00e8 quello di \u00abspiegare diverse delle grandi opere d'arte del Rinascimento\u00bb. Wind sostenne che \u00able idee espresse con forza nell'arte erano sentite e vive nelle altre aree dell'attivit\u00e0 umana\u00bb. Partendo dalla premessa che \u00abla presenza di residui irrisolti di significato \u00e8 un ostacolo alla fruizione dell'arte\u00bb, Wind cerc\u00f2 di \u00abrimuovere il velo di oscurit\u00e0 che non solo il tempo\u2026 ma un uso deliberatamente fuorviante della metafora ha gettato su alcuni dei pi\u00f9 grandi dipinti del Rinascimento\u00bb."}
{"id": "922359", "revid": "1451528", "url": "https://it.wikipedia.org/wiki?curid=922359", "title": "Denaro elettronico", "text": "Il denaro elettronico o moneta elettronica, in inglese e-cash, ha assunto diverse forme e tipologie nel corso del tempo: per esempio, il cybercoin, la moneta cibernetica e il digicash, il denaro digitale. Sono alcune iniziative nate per creare una moneta virtuale che abbia validit\u00e0 solo su internet. \u00c8 probabile che dietro queste iniziative vi sia l'intenzione di eliminare, con il tempo, la \"materialit\u00e0\" del denaro.\nDefinizione.\nIl commercio elettronico infatti sta diventando una delle attivit\u00e0 pi\u00f9 frequenti sul web, e gli acquisti effettuati attraverso questo sistema prevedono un pagamento elettronico, un pagamento virtuale senza passaggio fisico di denaro. Il concetto di denaro elettronico venne coniato da alcune societ\u00e0 che non hanno nulla a che vedere con l'attivit\u00e0 finanziaria.\nIn queste particolari societ\u00e0, il funzionamento delle transazioni \u00e8 sostanzialmente simile: viene aperto un conto deposito, versando somme di danaro fisico, al termine della quale si possono effettuare acquisti via internet in tutti i negozi presenti nel web, o convenzionati con le societ\u00e0 che gestiscono quella specifica moneta.\nOgni volta che viene effettuato un acquisto, la cifra spesa online viene scalata dal deposito e la societ\u00e0 la trasferisce sul conto del negoziante dal quale abbiamo acquistato. Le diverse societ\u00e0 differiscono principalmente in base alle loro procedure di autenticazione.\nLe carte di pagamento sono diventate cos\u00ec diffuse da rendere molti servizi di base accessibili esclusivamente attraverso il loro utilizzo. In risposta a questa necessit\u00e0 stanno divenendo molto popolari le carte prepagate che prevedono il medesimo funzionamento ma tramite pagamenti anticipati e non per addebito successivo. Nel primo caso la definizione \u00e8: \"carta di credito\", nel secondo caso: \"carta di debito\".\nProcedure di autenticazione.\nSono procedure attuate dalle societ\u00e0 che gestiscono il denaro elettronico: consistono nell'utilizzo di sistemi che garantiscono all'utente un livello elevato di sicurezza tale che il suo denaro non potr\u00e0 mai essere utilizzato da truffatori per acquisti differiti. Per esempio: l'utente che apre un conto di questa natura \u00e8 obbligato, per contratto, a scaricare sul proprio computer uno specifico programma, creato appositamente, e che dovr\u00e0 utilizzare ogni volta che effettua acquisti via web. Questi programmi prevedono oltre alla password, anche l'utilizzo un codice di criptazione.\nDifferenza sostanziale.\nA differenza delle carte di credito che si appoggiano su societ\u00e0 che operano nel mondo reale e per questo sono sottoposte alle leggi che ogni nazione ha stabilito per le attivit\u00e0 finanziarie e bancarie, le societ\u00e0 che gestiscono moneta elettronica, invece, operano nel cyberspazio, e per questa ragione \u00e8 molto difficile regolamentare la loro attivit\u00e0: cyberspazio, infatti, \u00e8, per sua natura, transnazionale. Ciononostante questo tipo di societ\u00e0 tutelano le loro transazioni sottoponendole alle normative vigenti nei Paesi in cui vengono effettuate."}
{"id": "922360", "revid": "767487", "url": "https://it.wikipedia.org/wiki?curid=922360", "title": "Politica dei redditi", "text": "La politica dei redditi \u00e8 un piano che prevede la concertazione tra imprenditori e sindacati ed \u00e8 legato a una politica di accrescimento dei salari sulla base dell'aumento della produzione e degli utili d'impresa. Questo elemento viene introdotto da un accordo confederale siglato il 23 luglio 1993 da CGIL, CISL, UIL, Confindustria e Governo.\nTale accordo \u00e8 stato elemento di forte discussione all'interno dei congressi della CGIL ed ancora oggi all'interno del sindacato di Maurizio Landini c'\u00e8 chi continua a sostenere che l'accordo sia stato un errore come la rete 28 aprile guidata da Giorgio Cremaschi e chi afferma che bisogna andare ad un suo superamento perch\u00e9 ha finito i propri effetti come la FIOM di Gianni Rinaldini."}
{"id": "922370", "revid": "1265762", "url": "https://it.wikipedia.org/wiki?curid=922370", "title": "Ernesto Rossi", "text": "Oper\u00f2 nell'ambito del Partito d'Azione e del successivo Partito Radicale.\nCon Altiero Spinelli ed Eugenio Colorni \u00e8, in Italia, tra i principali promotori del federalismo europeo. Il Manifesto di Ventotene (di cui condivise la stesura con Spinelli e che fu pubblicato e curato da Colorni) \u00e8 considerato il suo libro pi\u00f9 importante e il suo testamento morale.\nBiografia.\nNon ancora diciannovenne partecip\u00f2 volontario alla prima guerra mondiale. Nel dopoguerra, mosso dalla opposizione all'atteggiamento dei socialisti di ostilit\u00e0 nei confronti dei reduci e dei loro sacrifici e dal disprezzo della classe politica incapace di slanci ideali, si avvicin\u00f2 ai nazionalisti del \"Popolo d'Italia\" diretto da Benito Mussolini, giornale con il quale collabor\u00f2 dal 1919 al 1922.\nIn quel periodo per\u00f2 conobbe Gaetano Salvemini con il quale inizi\u00f2 un lungo legame di stima e di amicizia e si allontan\u00f2 definitivamente e radicalmente dalle posizioni che lo stavano portando all'ideologia fascista avvicinandosi al pensiero libertario. A Salvemini, Ernesto Rossi si leg\u00f2 subito e il vincolo dell'amicizia, oltre che dall'ammirazione e dall'affetto, venne ben presto cementato dalla piena intesa intellettuale. \u00abSe non avessi incontrato sulla mia strada - scrisse Ernesto Rossi - al momento giusto Salvemini, che mi ripul\u00ec il cervello da tutti i sottoprodotti della passione suscitata dalla bestialit\u00e0 dei fascisti e dalla menzogna della propaganda governativa, sarei facilmente sdrucciolato anch'io nei Fasci da combattimento\u00bb.\nNel 1923, Ernesto Rossi partecip\u00f2, insieme a Dino Vannucci, Piero Calamandrei, Carlo Rosselli e Nello Traquandi alla formazione di \"Italia libera\", un gruppo di ex combattenti di ispirazione repubblicana e antifascista. Nel 1925 con il gruppo dei salveminiani (Traquandi, Rosselli e Tommaso Ramorino) diede vita al giornale clandestino \"Non Mollare\" dove ebbe l'occasione di conoscere e frequentare il libertario Camillo Berneri.\nDa questo deriva la determinazione con cui si oppose al regime fascista. Fu dirigente, insieme con Riccardo Bauer, dell'organizzazione interna di \"Giustizia e Libert\u00e0\". Lo arrestarono a scuola, mentre faceva lezione ai suoi alunni, il 30 ottobre 1930. Pag\u00f2 la sua intransigente attivit\u00e0 antifascista con venti anni di carcere, inflittigli dal Tribunale Speciale, dei quali nove furono scontati nelle \"patrie galere\" e gli altri quattro al confino nell'isola di Ventotene. Durante la detenzione, il 24 ottobre 1931, nel carcere di Pallanza si un\u00ec in matrimonio con rito civile con Ada Rossi. Nell'isola tirrenica, con Altiero Spinelli ed Eugenio Colorni, matur\u00f2 pi\u00f9 compiutamente quelle idee federalistiche che nel 1941 ricevettero il loro suggello nel famoso Manifesto di Ventotene. Nel confino della piccola isola conobbe e frequent\u00f2 il libertario Alfonso Failla. Fu anche autore del vassoio di Ventotene.\nDopo la Liberazione, come rappresentante del Partito d'Azione, fu sottosegretario alla Ricostruzione nel Governo Parri e presidente dell'ARAR (Azienda Rilievo Alienazione Residuati) fino al 1958.\nDopo che fu sciolto il Partito d'Azione ader\u00ec al Partito Radicale guidato da Pannunzio e da Villabruna nel quale, sentendosi come \"un cane in chiesa\" (sono parole sue), rifiut\u00f2 incarichi di direzione anche perch\u00e9 prefer\u00ec dedicarsi alla scrittura di libri e al giornalismo d'inchiesta su \"il Mondo\".\nLa collaborazione con \"il Mondo\", iniziata sotto i migliori auspici nel 1949 (quando il direttore Mario Pannunzio gli promise che i suoi articoli li avrebbe letti \"solo dopo pubblicati\") continu\u00f2 ininterrotta per tredici anni, fino al 1962.\nDalla fine degli anni '50 fino al 1961, insieme ad altri colleghi, anim\u00f2 l'idea che porter\u00e0 alla creazione di Cronache dal mondo.\nNegli stessi anni raccolse i suoi articoli migliori in alcuni volumi, tra cui \"I padroni del vapore\" (Bari, 1956) e \"Aria fritta\" (Bari, 1955). Dal 1962 svolse la sua attivit\u00e0 di pubblicista su \"L'Astrolabio\" di Ferruccio Parri.\nNel 1966 gli fu conferito il \"premio \"Francesco Saverio Nitti\"\".\nErnesto Rossi muore il 9 febbraio 1967. \u00abErnesto - racconta Marco Pannella - era stato operato nei giorni precedenti. L'avevo visto il 7, e lui, che era sarcastico verso chi non credeva all'Anno anticlericale che avevamo lanciato, era allegro perch\u00e9 un'infermiera gli aveva detto: \"Beh, se lei presiede questa cosa, verr\u00f2 anch'io all'Adriano\". Ernesto, abituato come eravamo spesso noi radicali al Ridotto dell'Eliseo, aveva soggiunto: \"L'ho detto anche a Ada: ma vuoi vedere che questa volta quel matto di Pannella ha avuto ragione!\". L'operazione era andata benissimo, il medico era Valdoni, tuttavia le conseguenze non furono controllate e all'improvviso Ernesto se ne and\u00f2. Di l\u00ec a trentasei ore avrebbe dovuto presiedere una prima grande manifestazione della religiosit\u00e0 anticlericale, della religione della libert\u00e0 di tutti i credenti\u00bb.\nQualche mese prima aveva scritto, in una lettera a Riccardo Bauer, parole presaghe che vibrano di un'accensione poetica: \"\"se ci domandiamo a cosa approdano tutti i nostri sforzi e tutte le nostre angosce non sappiamo trovare altre risposte fuori di quelle che dava Leopardi: si gira su noi stessi come trottole, finch\u00e9 il moto si rallenta, le passioni si spengono e il meccanismo si rompe\". E ancora: \"Io non ho mai avuto paura della morte. Mi \u00e8 sempre sembrata una funzione naturale, inspiegabile com'\u00e8 inspiegabile tutto quello che vediamo in questo porco mondo. Crepare un po' prima o un po' dopo non ha grande importanza: si tratta di anticipi di infinitesimi, in confronto all'eternit\u00e0, che non riusciamo neppure ad immaginare. Ma ho sempre avuto timore della \"cattiva morte\"\" \".\nIl pensiero politico.\nErnesto Rossi il \u00abdemocratico ribelle\u00bb, come lo definisce Giuseppe Armani nel testo dedicato alla sua figura di politico ed intellettuale, ha sempre manifestato un'indole polemica e intransigente, dedito all'invettiva contro i vizi del potere, impegnato nel combattere gli interessi corporativi e clientelari dei \u201cpadroni del vapore\u201d, attivo nei confronti dei grandi assetti monopolistici, testimone esemplare di un pensiero laico e liberale.\nPer disegnare correttamente la parabola intellettuale di Ernesto Rossi, non bisogna per\u00f2 trascurare le oscillazioni che si avvertono nelle sue prese di posizione nei primi anni venti con l'avvento del fascismo: Rossi (ha 22 anni) dal 29 marzo 1919, al 29 novembre 1922 collabora con \"Il Popolo d'Italia\". In questo periodo di collaborazione al quotidiano Rossi si attesta su posizioni antisocialiste per ragioni che esulano dalle riflessioni teoriche sul marxismo, riguardando piuttosto il disprezzo manifestato dai socialisti nei confronti degli ufficiali reduci di guerra, che \u00aboffendevano la memoria dei nostri morti e sputavano sui nostri sacrifici\u00bb \u2013 Rossi, il \u201cnon interventista intervenuto\u201d, arriva sulla linea del basso Isonzo nell'ottobre del 1916 e dovranno trascorrere pi\u00f9 di due anni prima che egli possa prendere congedo dagli orrori della guerra. Ma, poco prima della marcia su Roma, Rossi cambia decisamente fronte: intensifica il suo rapporto epistolare con Gaetano Salvemini, \u201cpadre intellettuale\u201d del giovane Rossi e, nel novembre 1922, propone di pubblicare i suoi articoli a Piero Gobetti su \u00abLa Rivoluzione liberale\u00bb, recidendo drasticamente con gli ambienti filofascisti. Sar\u00e0 egli stesso a riconoscere la portata salvifica dell'incontro con Salvemini: \u00abSe non avessi incontrato sulla mia strada, al momento giusto, Gaetano Salvemini, che mi ripul\u00ec il cervello da tutti i sottoprodotti delle passioni suscitate dalle bestialit\u00e0 dei socialisti e dalle menzogne della propaganda governativa, sarei facilmente sdrucciolato anch'io nel fascismo\u00bb. E, a proposito dei suoi debiti intellettuali, riconosce di essere approdato ad una maggiore consapevolezza circa l'effettiva realizzazione di nuove forme di giustizia sociale, nel corso delle sue discussioni con Salvemini sulla chiarezza e il rigore logico del metodo scientifico di Pareto (autore a cui Rossi aveva dedicato i suoi studi giovanili di filosofia del diritto, nonch\u00e9 la sua tesi di laurea: \u201cl'evoluzione sociale secondo Pareto\u201d).\nL'anticlericalismo.\nL'impegno intellettuale di Rossi nella lotta contro l'oscurantismo e gli abusi del clero affonda le sue radici in una delle idee guida del Risorgimento italiano: \"libera Chiesa in libero Stato\". La questione della conflittualit\u00e0 dei rapporti tra la Santa Sede, con la sua pretesa di conservare il potere temporale, e il ceto dirigente liberale italiano si era posta fin dai tempi di Cavour e Mazzini, assumendo i toni di un contrasto ideologico tra la volont\u00e0 di modernizzare il Paese e il bisogno di mantenersi nella tradizione, tra i processi d'innovazione politica e le \"clericali\" battute d'arresto. Secondo Rossi, la porzione di libert\u00e0 e autonomia guadagnata dallo stato laico attraverso le lotte risorgimentali, culminate il 20 settembre 1870, si dissolve l'11 febbraio 1929, giorno infausto, in cui la societ\u00e0 civile perdeva le speranze di potersi definitivamente affrancare dal potere della Chiesa.\nLa sua testimonianza si \u00e8 esplicitata in un'aperta dichiarazione di anticlericalismo in nome della difesa di un mondo libero dalle costrizioni ideologiche delle gerarchie ecclesiastiche e del regime fascista con cui la chiesa, a partire dagli anni venti, non mancava d'intessere relazioni.\nNe\"Il Manganello e l'aspersorio\", prende corpo la denuncia di questa forma di collusione tra \u201cl'altare\u201d e il regime fascista antiliberale che con Mussolini si era instaurato al governo: polemica appassionata che investe contemporaneamente, dispiegando lo stesso impegno, e la stessa carica dissacrante, sia il dominio della politica, sia quello della religione e dell'economia. Parimenti ai grandi monopoli dello zucchero e dell'elettricit\u00e0, e alle forme di regime politico illiberali e antiliberali, l'inclinazione alla conquista di zone d'influenza e di ambiti di potere sempre pi\u00f9 vasti e pervasivi si rivela connaturata alla natura coercitiva e dogmatica della chiesa: \u00abPochi italiani conoscono quale centro di coordinamento e di guida delle forze pi\u00f9 reazionarie \u00e8 il Vaticano, e quale fattore di corruzione esso costituisce nella nostra vita pubblica [...] con l'insegnamento della cieca obbedienza ai governanti, comunque delinquenti e in qualsiasi modo arrivati al potere, purch\u00e9 prestino l'ossequio dovuto al Santo Padre. [...]. Approfondendo l'argomento, oggi mi sono dovuto convincere che la soluzione di tutti i problemi \u2013 anche di quelli che riteniamo pi\u00f9 spiccatamente economici e tecnici- dalla convivenza civile, \u00e8 in funzione del modo in cui si riesce a risolvere il problema della libert\u00e0 di coscienza, cio\u00e8 del modo in cui vengono regolati i rapporti tra lo Stato e la Chiesa\u00bb.\nL'indignazione di Rossi nei confronti della Chiesa, e segnatamente della pretesa di espandere capillarmente il suo controllo sulla societ\u00e0, raggiunge il suo apice nel momento in cui si trova ad analizzare la natura ancipite del rapporto di Mussolini con il potere ecclesiastico: ateo e \u201csboccatamente\u201d anticlericale, avverso ai valori diffusi dal cattolicesimo sin dalle prime prese di posizione giovanili, si dimostrer\u00e0 \u2013 a partire dalla seconda met\u00e0 degli anni venti, con la firma l'11 febbraio 1929 dei Patti Lateranensi \u2013 un fervido e ossequioso sostenitore della politica del Vaticano, tanto da guadagnarsi l'appellativo di \u201cUomo della Provvidenza\u201d, confermando, da un lato, l'intenzione esclusivamente strumentale che Mussolini aveva circa l'uso del potere, e dall'altro lato, l'oblio della chiesa riguardo ai trascorsi ateo-socialisti del duce non fanno che ribadire il disegno politico del Vaticano perseguito attraverso calcoli macchinosi e continui regolamenti di conti.\nAzione laicista e pensiero anticlericale. Ernesto Rossi: \"Il Sillabo e dopo\".\nL'atteggiamento assunto da Rossi di schietto anticlericalismo e di rigoroso attaccamento etico alla norma nella gestione di uno stato che voleva essere riconosciuto liberale, democratico e antiprotezionista, lo spinsero inevitabilmente verso un \u201cisolamento\u201d radicale nei confronti dei benpensanti di tutti i partiti \u2013 dal partito liberale a quello comunista \u2013, che consideravano scomodo \u00abfuori dal senso della storia\u00bb e oltremodo pessimista il suo atteggiamento polemico e il suo carattere \u201ceccentrico\u201d. Questa scelta di campo, che illuminava l'\u201cintegrit\u00e0\u201d del suo pensiero liberale, ovviamente, da parte del regime fascista non poteva non dimostrarsi insidiosa ed ingombrante. Cos\u00ec Rossi, nel maggio 1940 dal confino di Ventotene, luogo del suo isolamento effettivo, si rivolgeva alla moglie Ada: \u00ab [\u2026] \u00c8 in gioco la vita della civilt\u00e0 moderna, cos\u00ec come noi la consideriamo. In tutti i modi, per\u00f2, non bisogna mai lasciarsi prendere dall'angoscia e dalla disperazione. Io sono forse pi\u00f9 pessimista di te rispetto all'immediato futuro, ma so che la storia \u00e8 una rappresentazione che continua oltre le nostre vite [\u2026] Per mio conto non mi sono mai preoccupato di sembrare straniero nel mio paese, o \u201csuperato\u201d rispetto ai miei contemporanei. Non ho bisogno di trovare negli avvenimenti delle prove di bont\u00e0 delle mie convinzioni. Mi basta la mia coscienza e il debole lume della mia ragione\u00bb.\nNella rilettura del Sillabo di papa Pio IX, promulgato nel 1864 assieme all'enciclica Quanta cura che denunciava gli \u201cerrori del secolo\u201d e le \u201cnefande macchinazioni di uomini iniqui\u201d, Rossi d\u00e0 voce alle sue idee anticlericali in modo da difendere la causa della laicit\u00e0 attraverso un metodo rigoroso e puntualmente documentato: compiendo un uso sapiente di citazioni testuali tratte da documenti vaticani, encicliche, lettere pastorali, allocuzioni, giunge alla confutazione delle tesi della chiesa circa la libert\u00e0 di stampa e d'insegnamento, dei rapporti tra poteri civili ed ecclesiastici e tutto il resto delle dinamiche di potere che costituiscono il fulcro della societ\u00e0 contemporanea; sono il pontefice e la chiesa stessa a parlare di s\u00e9, della propria realt\u00e0 attraverso i documenti da loro stessi promulgati: \u00ab Questo \u00e8 un libro anticlericale. La sua singolarit\u00e0 consiste soltanto nel fatto che non \u00e8 stato scritto da un anticlericale, ma dagli otto pontefici che si sono succeduti, durante l'ultimo secolo, sulla \u201ccattedra di S. Pietro\u201d: Pio IX, Leone XIII, Pio X, Benedetto XV, Pio XI, Pio XII, Giovanni XXIII, Paolo VI\u00bb.\nQuesta forma di anticlericalismo di Rossi non degenera mai in un atteggiamento irrispettoso o addirittura blasfemo nei confronti della religione, non indulge mai alle offese o al dileggio nei confronti dei credenti, ma si concentra esclusivamente sui privilegi e la corruzione della chiesa e del papato. Soffermandosi sul significato attribuito dalla Chiesa, e in modo specifico da Pio X nel 1909 e da Pio XI nell'enciclica \"Quas primas\" del 1925, al precetto evangelico \u00abDate a Cesare quel che \u00e8 di Cesare e a Dio quel che \u00e8 di Dio\u00bb, dimostra come la chiesa perverta l'originale messaggio del Vangelo affermando la necessit\u00e0 di sottoporre alla Chiesa e all'ufficio assegnatole da Dio, tanto l'ordine sociale, quanto quello economico: \u00ab Quel che \u00e8 di Dio, dunque, \u00e8 della Chiesa perch\u00e9 la Chiesa \u00e8 il corpo mistico di Ges\u00f9, e quel che \u00e8 di Cesare \u00e8 pure della Chiesa perch\u00e9 l'uomo \u00e8 una creatura di Dio e, fine ultimo dello Stato, deve essere quello di far osservare la legge di Dio per condurre gli uomini alla beatitudine eterna\u00bb.\nCome si pu\u00f2 notare da questo passo tratto dal \"Sillabo e dopo\", ci\u00f2 che Rossi mira a denunciare \u00e8 la volont\u00e0 della Chiesa di accrescere sempre pi\u00f9 la sua ricchezza, di attestarsi come una tra le maggiori potenze finanziarie, e di investire i suoi capitali nei titoli delle imprese pi\u00f9 rilevanti (gruppi monopolistici minerari e saccariferi, societ\u00e0 concessionarie di servizi pubblici ecc.). Rossi non manca di sottolineare i legami della Chiesa con il fascismo sotto il profilo delle reciproche concessioni economiche; uno dei primi provvedimenti con i quali, a seguito della \u201cmarcia su Roma\u201d, Mussolini si assicur\u00f2 l'appoggio della Santa Sede fu il decreto del dicembre 1922 che abol\u00ec la legge sulla nominativit\u00e0 obbligatoria dei titoli; provvedimento che permetteva alla chiesa di sfuggire pi\u00f9 facilmente al controllo pubblico e di evadere il sistema delle imposte.\nL'elaborazione federalista di Rossi e Spinelli: il \"Manifesto di Ventotene\".\nIl Manifesto di Ventotene, viene scritto da Ernesto Rossi e Altiero Spinelli nel 1941 quando si trovano confinati nell'isola di Ventotene.\nIl \"Manifesto\" circola prima in forma ciclostilata e successivamente viene pubblicato clandestinamente a Roma nel gennaio 1944, il volume viene prima intitolato \"Problemi della federazione europea\", reca le sigle A.S. (Altiero Spinelli), E.R. (Ernesto Rossi) ed \u00e8 curato e prefato da Eugenio Colorni.\nGrazie alla corrispondenza tra Ernesto Rossi e Luigi Einaudi, era pervenuta a Ventotene una vera e propria letteratura federalista sconosciuta alla gran parte della cultura politica italiana. L'idea di guardare al modello statunitense nell'elaborazione di un progetto federalista per l'Europa si nutre, in gran parte, di questa apertura di orizzonti dal punto di vista teorico, ma il grande passaggio compiuto nel \"Manifesto\" \u00e8 il passaggio ad un vero e proprio programma d'azione che, mettendo in luce la crisi dello stato nazionale, permettesse di ripensare l'assetto geopolitico internazionale.\nNella prefazione Eugenio Colorni afferma:\nAttribuendo, dunque, come causa prima dell'imperialismo e delle guerre mondiali la teoria della ragion di Stato e l'esercizio della sovranit\u00e0 statale, il \"Manifesto\" e la sua visione politica federalista, irrompe in modo del tutto alternativo sullo scenario rappresentato dal sistema degli stati nazionali, auspicando una strategia politica-economica completamente autonoma e innovativa rispetto ai precedenti assetti. In primo luogo il \"Manifesto\" pone con urgenza la prerogativa di realizzare una Federazione Europea: obiettivo nient'affatto utopico considerando la crisi post-bellica dello stato nazionale e, anzi, la realizzazione di questa prima tappa non dovr\u00e0 essere che il preludio ad una federazione mondiale di Stati. Problema prioritario di questo nuovo ordinamento internazionale sar\u00e0 quello di oltrepassare l'anarchia internazionale nell'ambito della risoluzione dei conflitti, di frenare l'impulso di ciascuno Stato ad accrescere il proprio potere e prestigio internazionale, evitando in tal modo che la libert\u00e0 politica e le problematiche istituzionali, sociali ed economiche vengano relegate sullo sfondo privilegiando la sicurezza militare e le spese belliche.\nCadranno, pertanto, tutte le vecchie linee di demarcazione formale tra progressisti e reazionari, tra i fautori dell'istituzione di una minore o maggiore democrazia interna al singolo stato, tra la necessit\u00e0 che questo si costituisca o meno con una solida cultura socialista: la netta divisione sar\u00e0 marcata da coloro che continueranno a promuovere una forma stantia di lotta politica a sostegno del potere nazionale e, al contrario, coloro che coopereranno per dar vita ad una solida unit\u00e0 internazionale.\nContro il capitalismo inquinato e i parassitismi monopolistici.\nNe \"I Padroni del vapore\" Ernesto Rossi, analizza la politica economica e l'atteggiamento di alcuni ambienti industriali prima e durante il fascismo, estendendo a questo periodo critiche ed appunti che aveva elaborato con riferimento alla situazione presente. Quando, nel 1955, Angelo Costa, presidente di Confindustria, scriveva a Ernesto Rossi proponendogli un contraddittorio nel quale si sarebbe fatto il possibile per far conoscere la verit\u00e0 sull'industria italiana all'opinione pubblica, Rossi accettando di buon grado, offr\u00ec la possibilit\u00e0 di dare origine ad un dibattito pubblico di fondamentale importanza per comprendere l'attualit\u00e0 e le istanze principali del suo pensiero liberista, contraddistinto da una netta avversione nei confronti di taluni assetti monopolistici, di cartelli privati, dei consorzi autarchici e di tutti quei meccanismi di potere tesi ad \"inquinare\" il capitalismo e a svolgere un ruolo di consolidamento nei confronti dei regimi autoritari che tendenzialmente sono volti a fiancheggiare. Il tema del dibattito con Costa aveva come titolo \"gli industriali italiani\", ossia i \"Padroni del vapore\", i grandi capitani dell'industria italiana e tutti coloro che hanno come diretto referente la Confindustria.\nRossi, criticando il capitalismo nelle forme \u201cstatalizzate\u201d che ha assunto in Italia, non manca di manifestare il suo entusiasmo per il capitalismo americano dove la situazione concorrenziale non attende aiuti statali e s'indirizza verso un cammino indipendente da quello del potere politico. L'altro bersaglio polemico di Rossi, indagato nella sezione dedicata alla Critica del sindacalismo, \u00e8 il sindacato monopolistico e tutti gli assetti di potere in mano alle leghe sindacali, che rendono invasivo il ruolo di controllo dello stato e compromettono la libera formazione dei prezzi sul mercato. La polemica liberale contro il capitalismo \u00e8 dunque volta a porre sia dei limiti ad uno sfrenato \"laissez faire\" che non interviene a ricucire le falle e le inefficienze generate dal mercato, sia a frenare gli interventi diretti di assistenza e l'estensione del lavoro sindacalizzato. La \"pars costruens\" della sua Critica alle costituzioni economiche si propone come obbiettivo quello di \"Abolire la miseria\": imponendo delle riforme di fondamentale importanza \u2013 riforma agraria, terra a chi la coltiva \u2013 ed estendendo servizi pubblici e bisogni essenziali \u2013 cibo, alloggio, istruzione, assistenza sanitaria\u00a0\u2013 a tutte le categorie sociali, la \u201cstriscia\u201d della miseria tenderebbe ad accorciarsi, rendendo meno eclatanti talune storture del capitalismo. Secondo Eugenio Scalfari, nella prefazione di \"Capitalismo inquinato\", la posizione di Rossi sul capitalismo italiano coincideva in almeno sei punti con quella dei liberali di sinistra: \u00ab Il libero mercato non \u00e8 uno stato di natura, la libera concorrenza e la libert\u00e0 di accesso al mercato sono situazioni perennemente a rischio, che debbono essere create e mantenute da apposite regole, il cui rispetto deve essere garantito da organi pubblici dotati di poteri penetranti di vigilanza e sanzione. L'economia mista, si risolve di fatto in una privatizzazione dei profitti e in una pubblicizzazione delle perdite[\u2026] favorendo il diffondersi nel sistema di un elevato grado di corruttela\u00bb.\nSe, dunque, la genesi del capitalismo italiano a causa di una ristrettezza iniziale di capitali e della mancata compattezza di sviluppo tra nord e sud, \u00e8 riconducibile alla dipendenza e alla protezione di gruppi bancari, industriali e politici, inevitabilmente le caratteristiche del suo sistema sono sempre state la difficile concorrenza, la mancanza di regole di controllo, lo sviluppo massiccio di cartelli e monopoli. Esclusivamente un'azione di netta discontinuit\u00e0 con la politica delle partecipazioni statali e del protezionismo doganale pu\u00f2, secondo Rossi, riformare e restituire trasparenza all'intero sistema. Dunque applicare il settimo comandamento: non rubare. Questa \u00e8 l'esortazione che Rossi rivolge al presidente di Confindustria Costa e agli imprenditori italiani. \u00ab Ma io non mi sono mai preoccupato che gli industriali guadagnassero troppo; mi sono preoccupato che rubassero troppo; e, mettendo in luce questa consuetudine di alcuni di loro, ho sempre creduto di scrivere in difesa del bene comune\u00bb. Gli strali lanciati da Rossi contro la corruzione del sistema capitalista sono indirizzati non alla pretesa di aumento del profitto degli industriali, quanto piuttosto alle licenze, alle concessioni esclusive, ai favoritismi messi in atto dall'imprenditoria nel finanziamento dei giornali, dei partiti politici, delle campagne elettorali, consentendo a uomini di loro fiducia d'inserirsi nei gangli vitali delle istituzioni. Per poter cogliere l'autentico contributo politico-culturale fornito da Ernesto Rossi attraverso le sue riflessioni sulla situazione economica italiana, non \u00e8 necessario interrogarsi se vi fu da parte sua una netta scelta di campo tra socialismo e liberalismo, bisogna piuttosto individuare il bersaglio polemico delle sue critiche: da un lato il regime capitalista elitario che garantisce e concentra la propriet\u00e0 privata di pochi su gran parte degli strumenti materiali di produzione, incurante della miseria diffusa in larghi strati della popolazione; dall'altro lato le sue critiche si rivolgono al monopolio statale di tutti i mezzi di produzione, alla burocratizzazione di tutta la vita economica.\nDunque, secondo Rossi, la molla propulsiva dell'economia deve essere rintracciata in un dinamismo economico che permetta di aumentare i mezzi materiali per la soddisfazione dei bisogni umani. Come afferma in \"Abolire la miseria\": \u00ab L'eroe di questa grandiosa rivoluzione economica non \u00e8 il \"fedele servitore dello stato\" mosso dal senso del dovere. \u00c8 l'imprenditore, che non ha lo stipendio sicuro alla fine del mese, comunque vadano le cose; [...] \u00e8 l'imprenditore, che costruisce la sua baracca sempre pi\u00f9 avanti, se scopre la possibilit\u00e0 di un nuovo guadagno, dove neppure arriva la tutela della legge\u00bb. Questo eroe \u00e8, dunque, colui che ha avuto l'audacia di avventurarsi in territori ancora inesplorati dai monopoli e che ha segnato le prime tracce di un cammino che ha poi permesso a tutta l'umanit\u00e0 di procedere sicura.\nLa questione \"Federconsorzi\".\nUn secondo ambito di attivit\u00e0 di Ernesto Rossi nella lotta contro i monopoli parassitari fu la questione della Federconsorzi, ente statale che aveva ereditato dalla gestione ammassi, esercitata dal regime fascista durante la \"battaglia del grano\", e dal successivo periodo del tesseramento annonario, una struttura molto efficiente per l'importazione, lo stoccaggio e la distribuzione del grano.\nErnesto Rossi denunci\u00f2 con fermezza che sotto la gestione di Bonomi questa stessa struttura era diventata una \"macchina\" per gestire il consenso delle campagne a favore di precise correnti della Democrazia Cristiana. La gestione ammassi lasciava, sempre a parere di Rossi, margini spropositati, a carico dei contribuenti e che erano impiegati per operazioni di corruzione politica.\nSignificativi in questo senso i titoli dei volumi pubblicati sull'argomento: \"La Federconsorzi e lo Stato\" e \"Viaggio nel feudo di Bonomi\". Anche se i rilievi furono ripresi dalla Corte dei conti, la battaglia non fu pi\u00f9 coltivata, neanche dai suoi seguaci e nemmeno quando la Federconsorzi and\u00f2 in crisi.\nIl \u201cMondo\u201d e il Partito Radicale.\nAttraverso la rivista \u00abIl Mondo\u00bb \u00e8 possibile offrire uno spaccato della prima repubblica compreso in un arco di tempo che si estende dal 1949 al 1966. \u00abIl Mondo\u00bb, come ricorda Antonio Cardini, \u00abconsente di osservare attraverso una privilegiata fonte un periodo di cui raccoglie e descrive come documenti le tensioni sociali, gli slanci economici, le istanze culturali, gli equilibri politici, gli sviluppi ideologici, le carenze istituzionali, le vicende di cronaca e di costume\u00bb. Ne \"il Mondo\" Ernesto Rossi assunse posizioni anticlericali e antimilitariste classiche del pensiero libertario.\nNel corso della sua attivit\u00e0 di polemista ed intellettuale, Ernesto Rossi partecipa a numerose testate giornalistiche \u2013 \u00abL'Italia Libera\u00bb, \u00abL'Italia Socialista\u00bb, \u00abCorriere della Sera\u00bb, \u00abLa Stampa\u00bb, \u00abIl Giorno\u00bb - ma, il suo nome rester\u00e0 indissolubilmente legato a \u00abIl Mondo\u00bb, diretto e fondato dall'intellettuale lucchese Mario Pannunzio. Quando nel febbraio 1949 esce il primo numero de \u00abIl Mondo\u00bb, lo sconcerto di Gaetano Salvemini nei confronti della nuova testata si fa presto sentire. Ancora esule in America scriver\u00e0 a questo proposito a Rossi: \u00abTemo che parteciperemo ad una nuova mistificazione, destinata a impedire il coagularsi di qualunque primo nucleo intorno a cui possa cristallizzarsi un movimento di sinistra non solo indipendente dai comunisti, ma anche e soprattutto ostile ai liberali di destra\u00bb. Rossi prontamente replicher\u00e0: \u00abLa direttiva generale de \u00abIl Mondo\u00bb \u00e8 quella \u201cterza forza\u201d, n\u00e9 comunista, n\u00e9 repubblicana; presa di posizione ben netta contro il fascismo e la monarchia, critica nei confronti dei privilegi, delle camorre e degli sperperi. La nostra collaborazione (Altiero Spinelli, Ignazio Silone, Alessandro Levi, Cesare Musatti) spero riuscir\u00e0 a dare anche al giornale un contenuto sempre pi\u00f9 federalista\u00bb. La prima sede del giornale era in via Campo Marzio, solo in seguito si trasferir\u00e0 in via della Colonna Antonina, e gli unici in redazione a possedere una \u201cstanza tutta per s\u00e9\u201d sono Rossi e il direttore Mario Pannunzio. Da questo \u201csalotto\u201d privilegiato e separato dagli altri collaboratori Ernesto Rossi, per tredici anni, persegue la sua battaglia di critica costante della realt\u00e0 presente: dal fascismo alla monarchia, dal monopolio dei \u201cGrandi Baroni\u201d dell'industria al Vaticano \u00abla pi\u00f9 grande forza reazionaria esistente in Italia\u00bb.\nGli \u201cAmici del Mondo\u201d e il Partito Radicale \u2013 fondato dalla sinistra liberale nel 1955 \u2013 condividono, ad un primo sguardo, un orizzonte comune di problematiche, percorsi e obiettivi politico-sociali. Le istanze di maggior vicinanza sono ravvisabili, in primo luogo, nella necessit\u00e0 di abrogare talune leggi fasciste ancora presenti all'interno della nostra Costituzione, in seguito la realizzazione della Federazione europea, l'approvazione di leggi antitrust, la difesa di una cultura e di un pensiero laico soprattutto all'interno della scuola statale, \u201cl'abolizione della miseria\u201d, l'urgenza di normare gli ambiti relativi al divorzio e al riconoscimento dei figli illegittimi\u2026 Nel Taccuino. Il resto \u00e8 silenzio, apparso nel dicembre 1955 su \u00abIl Mondo\u00bb, circa la comunione d'intenti tra uomini di salda cultura liberale \u2013 come Rossi, Riccardo Bauer, Aldo Garosci - e i \u201cnuovi radicali\u201d - Bruno Villabruna, Mario Pannunzio, Nicol\u00f2 Carandini, Franco Libonati... \u2013 verr\u00e0 scritto: \u00abAccomunati dal vincolo fraterno delle amare esperienze non rassegnati, non perplessi, si accingono a costituire una nuova larga formazione politica che s'ispiri ad una concezione moderna e civile del liberalismo, a quella concezione che Benedetto Croce ebbe a definire ad una parola radicale [...] In questo campo, i padroni del vapore non troveranno certo mercenari e staffieri pronti a vender le idee per un assegno mensile\u00bb. Durante il VII Congresso, svoltosi dal 9 all'11 dicembre 1955 al Palacongressi dell'Eur, gli \u201cAmici del Mondo\u201d \u2013 composti da un gruppo di secessionisti del PLI, da una frangia moderata (Villabruna, Olivetti, Carandini, Libonati) e da una parte pi\u00f9 progressista che vedeva tra i suoi militanti Mario Pannunzio, Benedetti e Eugenio Scalfari - daranno inizio all'avventura del Partito Radicale. Rossi, in un primo momento, si mostra titubante circa l'adesione al Partito ma, in occasione della prima costituente \u2013 20 gennaio 1956 - sar\u00e0 egli stesso a cercare di convincere, in ambiente progressista, Giorgio Agosti e Manlio Rossi Doria ad aderire alla nuova iniziativa politica.\nSebbene il Partito Radicale si ponesse come alternativa alle forze politiche tradizionali, intendendo la democrazia in senso laico, socialista e riformista, contribuendo a sbloccare una situazione politica imbrigliata - come sosteneva Nicol\u00f2 Carandini - tra il timore comunista da una parte e le istanze clericali dall'altra, e dunque mostrando caratteristiche che senza dubbio erano perfettamente aderenti al pensiero di Rossi, il suo atteggiamento iniziale di scarsa risolutezza pu\u00f2 essere attribuito all'ostilit\u00e0 che aveva sempre nutrito nei confronti dei partiti politici \"mere macchine per fabbricare deputati e senatori\". In ogni caso sentiva la necessit\u00e0 di fare tutto ci\u00f2 che era in suo potere per scalzare via la presenza sempre pi\u00f9 invadente del clero all'interno della vita pubblica e di non lasciare ai comunisti questo arduo compito. Decide pertanto di entrare a far parte del Comitato Provvisorio, che avrebbe dato poi vita al Partito Radicale, insieme a Bruno Villabruna, Calogero, Eugenio Scalfari e Leo Valiani, rinunciando per\u00f2 alla proposta di entrare nella direzione del partito, affermando di provare disgusto nei confronti dei congressi e delle assemblee di partito. Contribu\u00ec alla stesura dei punti di orientamento del partito con \"concretismo salveminiano\" imprimendo la sua voglia di rinnovamento democratico del Paese contro le alleanze \"clerico-fasciste aperte e mascherate\".\nLa rottura del forte sodalizio tra Rossi e Mario Pannunzio, che si era cementato nel corso della loro reciproca collaborazione a \u00abIl Mondo\u00bb, avviene nel 1962\u00a0\u2013 a seguito della scissione interna al Partito fra gli alternativisti, coloro che intendevano costituire la \u201csinistra radicale\u201d (Gianfranco Spadaccia, Marco Pannella, Roccella, Mellini, Angiolo Bandinelli, Massimo Teodori) e i filo-lamalfiani (Giovanni Ferrara, Stefano Rodot\u00e0, Piero Craveri) \u2013 lo stesso anno in cui il gruppo degli \u201cAmici del Mondo\u201d si lacera e vede scindersi dal suo interno personalit\u00e0 quali Pannunzio, Carandini e Cattani. A provocare la rottura definiva tra Rossi e Pannunzio fu in modo peculiare il \"caso Piccardi\": lo storico Renzo De Felice aveva scoperto nel corso delle sue ricerche sul razzismo in Italia, che Leopoldo Piccardi, in qualit\u00e0 di consigliere di Stato, aveva partecipato a due convegni giuridici italo-tedeschi destinati ad essere il luogo dell'elaborazione teorica delle leggi razziali. Mentre Pannunzio e altri \u201c Amici del Mondo\u201d condannarono irrevocabilmente Leopoldo Piccardi, Rossi, che aveva sulle spalle anni di collaborazione con \u201cl'amico del Mondo\u201d, fu solidale, insieme a Ferruccio Parri, con Piccardi; Parri e Rossi avviano da quel momento un sodalizio intellettuale che li vede collaborare sulle colonne del settimanale \"L'Astrolabio\".\nGianfranco Spadaccia nel suo ritratto dedicato ad Ernesto Rossi \u201cradicale\u201d ricorda:"}
{"id": "922374", "revid": "4175", "url": "https://it.wikipedia.org/wiki?curid=922374", "title": "The FA Cup", "text": ""}
{"id": "922381", "revid": "767487", "url": "https://it.wikipedia.org/wiki?curid=922381", "title": "Fra' Tazio da Velletri", "text": "Fra' Tazio da Velletri \u00e8 un film di Romano Gastaldi (pseudonimo di Romano Scandariato) del 1973.\nTrama.\nFrate Tazio da Velletri gode della fama di taumaturgo. Messer Nuccio de' Tornabuoni scommette che riuscir\u00e0 a conquistare Lisa, la moglie del gonfaloniere di giustizia Lapo de' Pazzi. Per realizzare il sogno sparge la notizia che fra' Tazio abbia il potere di scacciare il demonio della lussuria dal corpo delle donne, in seguito egli stesso si spaccia per il famoso frate ed abusa di Lisa e attenta Gigliola, la sorella di Lapo.\nCos\u00ec inizia una serie di rocambolesche fughe, ogni tanto interrotte dalla conquista di nuove ragazze. Nel frattempo fra' Tazio subisce le ire dei mariti traditi. Alla fine, stanco, fra' Tazio decide di ritornare nel convento a Velletri, mentre Nuccio si fa monaco per vivere nuove avventure amorose.\nProduzione.\nScandariato ha dichiarato a Nocturno: \"Il film fu iniziato da Joe D'Amato (Aristide Massaccesi) di cui ero aiuto-regista, ma poi litig\u00f2 con la produzione e se ne and\u00f2, per cui fui io a terminarlo... diciamo che \u00e8 stato girato per un terzo da Massaccesi e per due terzi da me\".\nMassaccesi gir\u00f2 il film gemello \"Sollazzevoli storie di mogli gaudenti e mariti penitenti - Decameron n\u00ba 69\", che venne anch'esso firmato da Romano Gastaldi.\nIl doppiaggio venne affidato alla Sinc Cinematografica.\nFrase di lancio.\nLa locandina del film, per promuoverlo, recitava: \"Era un uom che si misurava in metri, questo fraton con quel suo agir da pazzo, s\u00ec che alla storia pass\u00f2 con gran sollazzo col dubbio nom 'Fr\u00e0 Tazio da Velletri' \"."}
{"id": "922395", "revid": "729019", "url": "https://it.wikipedia.org/wiki?curid=922395", "title": "Asanbosam", "text": "L'asanbosam \u00e8 un vampiro africano, il cui mito \u00e8 diffuso soprattutto fra gli Ashanti del sud del Ghana e fra alcune popolazioni della Costa d'Avorio e del Togo. Questo essere vive nelle foreste, dove spesso incontra i cacciatori locali. Di solito possiede sembianze umane, ma con due eccezioni: ha denti in acciaio ed uncini al posto dei piedi. In genere colpisce le sue vittime al pollice."}
{"id": "922400", "revid": "125238316", "url": "https://it.wikipedia.org/wiki?curid=922400", "title": "Giuppy Izzo", "text": "Biografia.\nFiglia del doppiatore e direttore del doppiaggio Renato e sorella minore di Rossella, Simona e Fiamma, ha prestato la voce al personaggio di Lucy May, protagonista dell'omonimo anime, a Forzuto e Brontolone ne \"I Puffi\", al nipotino di Paperone Quo nel cartone animato \"Duck Tales\", e alle attrici Andrea Elson nel ruolo di Lynn Tunner in \"Alf\", Ren\u00e9e Zellweger nel \"Diario di Bridget Jones\" e nei suoi due seguiti, Eliza Dushku in \"Buffy l'ammazzavampiri\" e \"Tru Calling\", Lauren Graham nel ruolo di Lorelai Gilmore nella serie televisiva \"Una mamma per amica\" e di Sarah Braverman in \"Parenthood\", Ellen Pompeo nel ruolo di Meredith Grey in \"Grey's anatomy\", Nicola Ransom nel ruolo di Katy Wellinghoff nella telenovela \"Bianca\", Deanne Bray in \"Agente Speciale Sue Thomas\" e Winona Ryder nel film \"Beetlejuice - Spiritello porcello\" e nella serie TV \"Stranger Things\". Ha dato anche la voce al personaggio di Beatrice nella telenovela \"Cuore selvaggio\", interpretata da Edith Gonz\u00e1lez. La sua voce \u00e8 anche famosa per le varie pubblicit\u00e0 a cui si presta; \u00e8 inoltre la speaker ufficiale dei \"jingle\" dell'emittente radiofonica RDS.\nNel 1987 \u00e8 diventata Miss 365 - Prima Miss dell'Anno. \nTra le altre attrici doppiate Kate Beckinsale, Jennifer Connelly, Rachel Weisz, Helena Bonham Carter, Robia LaMorte ed Elizabeth Shue.\nNel 2008 ha vinto il premio Leggio d'oro per la miglior interpretazione femminile.\nDopo un precedente breve matrimonio con il produttore teatrale Massimo Chiesa, Giuppy Izzo \u00e8 stata sposata con il collega doppiatore Fabrizio Pucci dal quale ha avuto una figlia, Nike, che ha seguito la strada dei genitori divenendo anch'essa una doppiatrice. \u00c8 madre inoltre di Alessandro Mottini, anche lui doppiatore.\nHa recitato anche in alcuni film, in particolare sotto la regia della sorella Simona e del cognato Ricky Tognazzi."}
{"id": "922404", "revid": "290948", "url": "https://it.wikipedia.org/wiki?curid=922404", "title": "Fattore di compattazione atomica", "text": ""}
{"id": "922412", "revid": "767487", "url": "https://it.wikipedia.org/wiki?curid=922412", "title": "Greatest Hits (Ramones)", "text": "Greatest Hits \u00e8 una raccolta di canzoni della band punk Ramones, edito dalla Rhino Records."}
{"id": "922416", "revid": "256896", "url": "https://it.wikipedia.org/wiki?curid=922416", "title": "Canonici Regolari Lateranensi", "text": ""}
{"id": "922421", "revid": "70110599", "url": "https://it.wikipedia.org/wiki?curid=922421", "title": "Bajang", "text": "Il bajang \u00e8 un vampiro malaysiano, in genere di sesso maschile, che si presenta sotto forma di gatto. Il bajang \u00e8 solito assalire i bambini, dato che secondo il mito questo demone proverrebbe dal corpo di un bambino nato morto.\nSecondo la tradizione asiatica, pu\u00f2 essere schiavizzato e ridotto in un servitore, ed \u00e8 spesso tramandato all'interno di una famiglia, ma solamente se rinchiuso nel cosiddetto \"tabong\", ossia uno speciale vaso di bamb\u00f9 legato ad alcuni incantesimi; una volta imprigionato, si nutre con uova e si potr\u00e0 liberare solamente se non provvisto a sufficienza di cibo."}
{"id": "922422", "revid": "767487", "url": "https://it.wikipedia.org/wiki?curid=922422", "title": "La Soufri\u00e8re", "text": "La Soufri\u00e8re (\"La Soufri\u00e8re - Warten auf eine unausweichliche Katastrophe\", lett. \"La Soufri\u00e8re \u2013 In attesa di una catastrofe inevitabile\") \u00e8 un documentario del 1977 diretto da Werner Herzog.\nNel 1976, nell'imminenza di un'eruzione annunciata, l'isola di Guadalupa venne evacuata. Alla notizia che un contadino si rifiutava di lasciare l'isola nonostante il pericolo, Herzog part\u00ec con la sua \"troupe\" per comprendere meglio questa posizione e documentarla su pellicola.\nSi tratta forse del film pi\u00f9 rischioso del regista tedesco, che va letteralmente incontro alla potenza primordiale della natura e ad un pericolo imminente che costringe a riflessioni esistenziali e spinge ad osservare la condizione di povert\u00e0 materiale e dignit\u00e0 spirituale dell'uomo.\nQuesto film \u00e8 un documento di grande importanza per l'isola di Guadalupa, della quale testimonia un momento storico. La prevista eruzione catastrofica, poi, non ebbe luogo.\nTrama.\nCon la voce narrante dello stesso regista viene ricordato come nell'estate del 1976 si ebbero segni di attivit\u00e0 sismica un po' in tutto il mondo. Le zone pi\u00f9 colpite furono: Filippine, Cina, America Latina, ma anche il Friuli in Italia. Durante la primavera dello stesso anno sull'isola di Guadalupa, nelle Antille francesi, il vulcano La Grande Soufri\u00e8re aveva fatto registrare una crescente attivit\u00e0 vulcanica. In agosto gli esperti che si erano recati sul posto decretarono come certa al 100% l'imminente eruzione potenzialmente catastrofica.\nFu velocemente evacuata la popolazione dell'intera area meridionale del vulcano, circa 75.000 abitanti. I giornali riportarono la notizia per\u00f2 che c'era ancora un uomo sull'isola, un contadino molto povero che aveva rifiutato di fuggire. Il regista insieme a due operatori decide allora di recarsi velocemente a Guadalupa, affascinato dalla situazione che si era venuta a creare.\nA Basse-Terre, la citt\u00e0 principale dell'isola, che si affaccia sul mare, lo scenario \u00e8 popolato solo dagli animali scesi dalla montagna in cerca di cibo, o dai loro cadaveri: maiali, asini, soprattutto cani. Nei negozi e nelle case i segni di una rapida fuga: televisori accesi, frigoriferi attaccati alla corrente, anche i semafori delle strade funzionano regolarmente. Il porto dal quale si vede la cima del vulcano avvolta dai fumi solforosi, non accoglie nessuna nave.\nRiprese aeree sorvolano le colline verdi dell'isola e la citt\u00e0 di Basse-Terre come un ritratto di mondo che si appresta a dissolversi. Era prevista infatti non una semplice colata lavica ma una esplosione dell'intero monte con una forza di cinque o sei bombe atomiche.\nUna cinepresa lasciata fissa in una zona sicura ha il compito di catturare singoli fotogrammi dell'attivit\u00e0 del cratere per tutta la giornata.\nLe immagini si arrampicano sopra la vegetazione del monte, oltrepassando i cartelli che vietano il passaggio in pi\u00f9 lingue. Aggirando gli ostacoli e i flussi di vapori tossici emessi dall'attivit\u00e0 vulcanica, la troupe conquista una postazione sottovento sopra il cratere attivo.\nIl precedente storico di una situazione analoga \u00e8 fornito dalle riprese delle ultime foto della citt\u00e0 di Saint-Pierre, sull'isola vicina della Martinica. Nel 1902 il Vulcano dell'isola, La Pel\u00e9e, aveva iniziato una consistente attivit\u00e0 simile a quella che ora toccava alla Soufri\u00e8re. La maggior parte degli abitanti della citt\u00e0 furono persuasi a restare, a causa delle elezioni politiche che si dovevano tenere in quel periodo.\nIl 5 maggio 1902 si verific\u00f2 una catastrofe naturale di forza inaudita, l'attivit\u00e0 umana dell'isola fu quasi cancellata dall'esplosione e pi\u00f9 di 30.000 persone persero la vita. I soccorritori non trovarono nessun sopravvissuto, eccetto il giovane ladro Cyparis, che si trovava in prigione in una cella di isolamento sottoterra.\nQuando la troupe incontra il contadino che si era rifiutato di andarsene, lo trovano appisolato fra le sue bestie e con lui altri due uomini con le stesse intenzioni. Il dialogo (in francese) \u00e8 fatto di poche semplici domande sul perch\u00e9 si trovi ancora l\u00ec, sul pericolo che sta correndo, a cui l'uomo risponde di non temere ci\u00f2 che Dio ha riservato per lui, e che non possedendo niente non saprebbe veramente dove altro andare. L'uomo canticchia una canzone in francese che ha il sapore di una grande gioia spensierata ma persa nei ricordi.\nSmentendo le previsioni degli scienziati il vulcano non esplode e lentamente la gente torna nelle proprie case.\nProduzione.\nQuando Herzog apprende la notizia che un uomo si \u00e8 rifiutato di lasciare la propria casa alle pendici della Soufri\u00e8re, sta lavorando al montaggio di \"Cuore di vetro\". Prontamente decide di partire dalla Germania insieme all'operatore J\u00f6rg Schmidt-Reitwein verso la Guadalupa. A Pointe-\u00e0-Pitre li raggiunge l'altro operatore partito da New York, Ed Lachman.\nLe riprese furono effettuate in 10 giorni nell'agosto 1976 a Guadalupa. Il costo approssimativo fu di 45.000 marchi.\nDistribuzione.\nIl film \u00e8 reperibile in Italia come contenuto aggiuntivo del DVD di \"Apocalisse nel deserto\" edito dalla Ripley's Home Video.\nAccoglienza.\nCritica.\nLa prima proiezione del film avvenne nel marzo 1977 a Bonn, il primo ottobre fu la volta del New York Film Festival e l'anno successivo a giugno in Polonia, fu premiato con una \"Menzione Speciale\" al Cracow Film Festival.\nDopo \"La Soufri\u00e8re\", dove si estremizza il concetto di convivenza con la natura nella sua forma pi\u00f9 incontrollabile, il regista attenu\u00f2 temporaneamente il suo interesse per i paesaggi. I lungometraggi immediatamente successivi vennero dedicati a figure di uomini in rotta con la societ\u00e0: \"La ballata di Stroszek\", \"Nosferatu, il principe della notte\", \"Woyzeck\"."}
{"id": "922423", "revid": "1833487", "url": "https://it.wikipedia.org/wiki?curid=922423", "title": "Serratura", "text": "La serratura \u00e8 in generale un sistema per il controllo degli accessi in un determinato luogo attraverso un ingresso. Pi\u00f9 semplicemente, la serratura \u00e8 un congegno atto a chiudere e bloccare una porta o sportello.\nTipologie.\nNe esistono vari tipi ed ognuna ha vari gradi di sicurezza (da 1 a 3), pu\u00f2 essere infatti meccanico o elettrico o elettronico. Dalla semplice serratura per porte interne e cantine dotata di una chiave non cifrata, alla serratura da porte in legno sia essa applicata o incassata con chiave piatta cifrata, alla serratura di sicurezza per porta blindata con chiave a doppia mappa, alla serratura a scheda magnetica riprogrammabile tipica di alcuni alberghi.\nSerratura a leva.\nLa pi\u00f9 comune e diffusa, la serratura a leva fu brevettata dall'inglese Robert Barron, durante la rivoluzione industriale, nel 1778. \u00c8 un tipo di serratura che presuppone l'utilizzo di un movimento simile ad una leva. Sono le pi\u00f9 comuni e diffuse; una categorie che rientra in tale tipologia \u00e8 la serratura a doppia mappa.\nSerratura a cilindro.\nBrevettata da Linus Yale nel 1865, consiste in un dispositivo, collegato direttamente alla serratura, che permette l'apertura o la chiusura di un serramento ove ne \u00e8 previsto l'utilizzo. Esistono molti tipi diversi, ma il sistema base \u00e8 costituito da un sistema a molle e pistoncini che vengono mossi da una chiave, che permette lo sblocco della serratura.\nSerratura a combinazione.\nUna serratura a combinazione \u00e8 una serratura che pu\u00f2 essere aperta attraverso una combinazione, cio\u00e8 una sequenza di simboli (che sono generalmente cifre o numeri, ma anche lettere dell'alfabeto o altri simboli).\nTale sequenza pu\u00f2 essere inserita ad esempio ruotando delle ruote dove sono impressi i simboli oppure attraverso un tastierino elettronico o meccanico. Le serrature a combinazione hanno molteplici applicazioni, che includono la chiusura di casseforti, valigie e armadietti."}
{"id": "922428", "revid": "116568728", "url": "https://it.wikipedia.org/wiki?curid=922428", "title": "Aswang", "text": "L'aswang \u00e8 un serpente-mannaro delle Filippine che secondo la leggenda si presenta di giorno come una donna molto bella, mentre di notte sarebbe uno spaventoso demone alato con corpo di lupo dalla lingua lunga come il serpente. Vive dunque una vita normale durante le ore solari, mentre di notte stormi di uccelli notturni lo guidano verso le sue prede.\nIl suo nutrimento principale, come tutti i vampiri \u00e8 il sangue, preferendo solitamente quello animale. Il mostro si riconosce per l'aspetto gonfio che assume dopo essersi nutrito, apparendo quasi incinto. Il mito vuole che se l'aswang sfiora l'ombra di qualcuno, questi avr\u00e0 vita breve.\n\u00c8 insofferente all'aglio e agli amuleti."}
{"id": "922430", "revid": "729019", "url": "https://it.wikipedia.org/wiki?curid=922430", "title": "Renault Fuego", "text": "La Fuego \u00e8 una autovettura coup\u00e9 a quattro posti prodotta dalla Renault tra il 1980 ed il 1992.\nStoria e sviluppo.\nIntorno alla met\u00e0 degli anni settanta Renault inizi\u00f2 la pianificazione per la sostituzione dei modelli 15 e 17, la coppia di coup\u00e9 derivata dalla Renault 12.\nRobert Opron, ex-Citro\u00ebn e da poco direttore del centro stile Renault, lanci\u00f2 inizialmente l'idea di un coup\u00e9 \"alto di gamma\", partendo dalla base tecnica della Renault 30 e utilizzando il medesimo motore PRV (un V6 da 2.664 cm\u00b3). I vertici aziendali, per\u00f2, non appoggiarono questo progetto, desiderando al contrario riproporre lo stesso concetto di coup\u00e9 delle R15 e 17, in grado di abbracciare un mercato il pi\u00f9 ampio possibile. Questa era la proposta del settore marketing, per la quale furono utilizzati alcuni disegni di Michel Jardin.\nLa nuova coup\u00e9 venne quindi sviluppata sulla base della Renault 18, la berlina media che nel 1978 sostitu\u00ec la R12. La denominazione inizialmente prevista (\"19\") venne in seguito abbandonata in favore del nome \"Fuego\" (\"fuoco\" in spagnolo), che assieme a \"Espace\" rappresent\u00f2 l'unica eccezione nella serie numerica adottata da Renault per quasi tre decenni, dall'inizio degli anni sessanta alla fine degli anni ottanta.\nLa presentazione alla stampa si tenne alla fine del mese di gennaio del 1980 a Jerez de la Frontera, in Spagna, mentre quella al pubblico avvenne nel febbraio, al Salone dell'automobile di Ginevra. La commercializzazione inizi\u00f2 nel successivo mese di marzo.\nDesign.\nDell'erede dei modelli 15 e 17 si cominci\u00f2 a parlare gi\u00e0 nel corso del 1975, tuttavia il progetto della Fuego part\u00ec nel gennaio 1976, con le prime concrete proposte estetiche basate sugli schizzi di Michel Jardin. Le idee iniziali, evidentemente solo esercizi di stile, furono rielaborate cercando per\u00f2 di conservare il loro spirito originario.\nLa linea definitiva, congelata nel novembre del 1978, riproponeva la carrozzeria a due volumi gi\u00e0 utilizzata nella coppia R15-R17, ma si distingueva per il grande lunotto avvolgente che fungeva da portellone; una soluzione simile a quella che Porsche aveva proposto quattro anni prima con la 924 e poi riutilizzata ancora da Renault nei primi anni ottanta sui modelli 11 e 25.\nVi erano poi altre soluzioni estetiche caratterizzanti, la pi\u00f9 originale ed evidente delle quali era la fascia nera in materiale plastico rigato che, partendo dalla base del portellone in vetro, proseguiva sulla fiancata. L'effetto estetico appariva come un'estensione del \"vuoto\" costituito dalla vetratura laterale, alla quale si collegava all'altezza dello specchio retrovisore esterno, anch'esso in materiale plastico nero, enfatizzando l'andamento della linea di cintura. Un primo accenno a questa idea era stato proposto nel luglio del 1978 con la Renault 14 \"TS\", versione sportiveggiante caratterizzata da una fascia adesiva nera sul fianco del cofano motore, che partiva dallo specchio retrovisore e sfumava verso il frontale. Interpretazioni successive furono invece adottate da Alfa Romeo, prima sulla Nuova Giulietta (fascia portatarga sulla coda nella terza serie del 1983) e poi sulla 75.\nAltrettanto innovativi erano i paraurti in plastica, in particolare quello anteriore che integrava la parte bassa del parafango e partendo dalla ruota arrivava alla base dei fari; un design particolare ripreso poi dalla R25. La maniglia della portiera \"scavata\" nella fiancata era invece derivata dalle precedenti 15 e 17, nonch\u00e9 dalla piccola 5 del 1972 e in quegli anni fu adottata anche da altre case come Fiat (sulla coeva Panda e poi sulla Uno) e Citro\u00ebn (sulla AX).\nLa Fuego si distingueva inoltre per la particolare cura aerodinamica, rivelata dalla forma a cuneo e confermata dal valore di 0,347 del Cx dichiarato al debutto.\nIn un periodo caratterizzato dall'affermarsi delle linee tese e squadrate, la Fuego si inseriva dunque nel filone minoritario delle auto dalle forme tondeggianti, che Renault aveva seguito anche con la R14 e la R18; considerato lo spirito sportivo della vettura, molti degli elementi di originalit\u00e0 della Fuego descritti sopra avevano la funzione di incrementare il dinamismo della linea e di alleggerirla aumentando notevolmente il rapporto vuoti/pieni dei volumi.\nGli interni, disegnati da F. Lampreia, presentavano una plancia costituita da due parti: il corpo principale, che integrava la console centrale, era realizzato con un unico blocco in materiale plastico, disponibile in pi\u00f9 tonalit\u00e0 in base ai rivestimenti e al colore della carrozzeria; il quadro portastrumenti, ai lati del quale si trovavano i pulsanti di alcuni comandi secondari, era invece contenuto nel sovrastante cruscotto rivestito nel medesimo materiale, al pari della porzione superiore della corona dello sterzo a due razze (escluso l'allestimento base, che aveva il volante totalmente nero). Questa stessa plancia fu poi adottata dalla Renault 18 \"Type 2\" del 1985, quando sulla Fuego era ormai presente quella modificata nel 1983. L'intonazione sportiva dell'auto era sottolineata dai sedili avvolgenti con i poggiatesta integrati nello schienale (anche questa un'idea che rimandava a modelli Porsche). I sedili posteriori avevano lo schienale abbattibile e separato, che consentiva di estendere il piano di carico e aumentare la capacit\u00e0 del bagagliaio da 375 a oltre 800 litri.\nTecnica.\nLo schema tecnico della Fuego non presentava alcuna particolare novit\u00e0, essendo in gran parte basato su quello della Renault 18: trazione anteriore con motore longitudinale, retrotreno ad assale rigido e sospensioni anteriori a ruote indipendenti, queste ultime riprese dalla coppia Renault 20 e 30 con lo schema a due bracci trasversali sovrapposti, con la novit\u00e0 del braccio a terra negativo introdotta pochi mesi prima con la versione Diesel della R20.\nAl debutto erano disponibili due motori, entrambi a quattro cilindri in linea, alimentati a benzina, con carburatore e aspirazione atmosferica, con distribuzione ad aste e bilancieri con albero a camme laterale: il motore pi\u00f9 piccolo (1.397\u00a0cm\u00b3) proveniva dai cosiddetti \"motori Cl\u00e9on\", mentre quello pi\u00f9 grande (1.647\u00a0cm\u00b3) apparteneva alla famiglia \"Type A\".\nTre erano le trasmissioni disponibili: il motore pi\u00f9 piccolo era associato solamente a cambi manuali a quattro (di serie) o cinque (con sovrapprezzo) marce, mentre al motore pi\u00f9 potente potevano essere abbinati il cambio manuale a cinque marce oppure un automatico a tre rapporti.\nL'impianto frenante prevedeva dischi alle ruote anteriori e tamburi dietro, mentre lo sterzo era a pignone e cremagliera, disponibile anche con servocomando idraulico.\nIn seguito furono introdotte ulteriori motorizzazioni e alcune novit\u00e0 tecniche di cui sono riportati i dettagli nella sezione relativa all'evoluzione della gamma.\nEquipaggiamento.\nLa Fuego si caratterizz\u00f2 fin dal debutto per la disponibilit\u00e0 di numerosi equipaggiamenti non comuni nel segmento di appartenenza, secondo la politica commerciale di Renault dell'epoca.\nInnovativo era il tergicristallo anteriore lato guida con movimento a pantografo, mentre alzacristalli elettrici, chiusura centralizzata delle portiere, volante regolabile in altezza, indicatore del livello dell'olio lubrificante nel quadro strumenti, condizionatore d'aria, servosterzo e molti altri dispositivi facevano parte della dotazione di serie o a pagamento a seconda dell'allestimento.\nCronologia.\nLa gamma europea.\n1980\n\"TL\" : modello di base per allestimento e motorizzazione (\"Type 847\", 1,4 litri da 64 CV DIN).\n\"GTL\" : modello con il medesimo motore della \"TL\" e allestimento arricchito.\n\"TS\" : modello con motorizzazione superiore (\"Type 843\", 1,6 litri da 96\u00a0CV DIN) e allestimento di base (per esportazione nei paesi in cui non erano vendute le versioni con il motore da 1,4 litri, come la Germania Ovest ad esempio).\n\"GTS\" : modello superiore per motorizzazione e allestimento, con cambio a cinque marce di serie.\n\"Automatic\": modello identico alla \"GTS\", ma con cambio automatico.\n\"TX 2 litres\" : allestimento identico alla \"GTS\".\n\"GTX 2 litres\" : dotazioni e finiture superiori, con volante specifico a quattro razze ripreso dalla R18 \"Turbo\".\n1981\nSuccessivamente la trasmissione automatica diventa un'opzione unicamente per le versioni \"2 litres\" (\"TX\" e \"GTX\"), che utilizzano un cambio diverso (sigla \"MJ\"), pi\u00f9 compatto e leggero, sempre a tre marce, ma con rapporti pi\u00f9 lunghi.\n1982\n\"Turbo-D\" : nuova versione (disponibile unicamente sui mercati con guida a sinistra) con la novit\u00e0 assoluta di una motorizzazione diesel installata su una coup\u00e9. Il motore \u00e8 l'unit\u00e0 \"J8S 852-712\" da 2,1 litri sovralimentata mediante turbocompressore, con 65\u00a0kW (88\u00a0CV DIN) di potenza massima. Questa versione, con allestimento equivalente alla versione \"GTX\", \u00e8 caratterizzata da una bombatura sul cofano motore verniciata di nero e da due prese d'aria supplementari sul paraurti anteriore, sotto i fari, mentre all'interno si distingue per la soppressione delle bocchette d'aerazione centrali e la presenza del manometro per il turbocompressore.\n1983\n\"Turbo\" : commercializzazione della nuova versione al vertice della gamma, dotata di motore a benzina turbocompresso da 1,6 litri (\"Type A5L 750\") e 97\u00a0kW (132\u00a0CV DIN), ripreso con leggere modifiche dalla analoga versione della R18. Si tratta dell'unico modello della gamma Fuego con i freni posteriori a disco. Questa versione si distingue all'esterno per la decalcomania con la scritta \"TURBO\" in bianco sulla parte bassa della fiancata e del lunotto, nonch\u00e9 per i cerchi il lega specifici BBS da 14\" con disegno a raggi; all'interno la selleria ha rivestimenti specifici in velluto grigio e rosso e la dotazione prevede il computer di viaggio, nonch\u00e9 la regolazione elettrica dei retrovisori, compreso quello sul lato passeggero, previsto solo su questa versione.\n1984\n1985\nTermina la produzione della Fuego in Francia. La cancellazione dai listini europei avviene progressivamente tra il 1985 e il 1986.\nLa gamma USA e Canada.\nNell'ambito dell'accordo con AMC in vigore dal 1979, Renault decise di esportare la Fuego anche sul mercato nord-americano, vendendola tramite la rete commerciale AMC.\nLa vettura ebbe alcune modifiche, anche per rispettare le norme di omologazione locali: i fari anteriori erano diversi; i paraurti erano assai pi\u00f9 pronunciati (dovendo anche ospitare gli elementi strutturali in grado di garantire l'assorbimento di urti fino a 5\u00a0km/h) e anzich\u00e9 in plastica grezza erano verniciati in grigio, con una fascetta paracolpi nera; quello posteriore inoltre, seguiva il design di quello anteriore integrando la parte bassa del parafango posteriore fino alla ruota; sulla fiancata una fascia in materiale plastico proteggeva la parte bassa della carrozzeria, seguendo la linea e il colore dei paraurti cui era unita da sottili profili sugli archi dei passaruota; sempre sulla fiancata, la scritta \"Fuego\" era riportata anche sul parafango anteriore tra la ruota e la portiera, mentre all'altezza dei fari posteriori vi era la luce d'ingombro; infine i cerchioni erano differenti ed era sempre presente lo specchio retrovisore destro. All'interno cambiavano solamente i rivestimenti e altri particolari minori (scale della strumentazione).\nPer la meccanica si segnalava la presenza dell'impianto di iniezione elettronica Bosch L-Jetronic accoppiato alla marmitta catalitica su tutte le versioni.\n1982\nAll'inizio del 1982, quando iniziarono le vendite, la Fuego era disponibile in due versioni entrambe con motore da 1,6 litri, una aspirata e una turbocompressa.\n\"1.6 litres\" : versione dotata di motore da 1,6 litri aspirato da 81\u00a0CV.\n\"1.6 litres Turbo\" : versione con il motore turbocompresso \"Type A7L\" con 107\u00a0CV. Il grande adesivo con la scritta \"TURBO\" in chiaro sul fascione laterale, i cerchi in lega a quattro razze, le sottili strisce adesive poste sulla fiancata e lungo le nervature del cofano motore, nonch\u00e9 finiture interne e dotazioni pi\u00f9 ricche la distinguevano dalla versione di base. A differenza della \"Turbo\" europea, comparsa circa un anno dopo, la versione americana manteneva i freni posteriori a tamburo.\n1983\nNuova gamma per il \"model year 1984\":\n- viene adottata la nuova plancia utilizzata anche nella versione europea (\"phase 2\");\n- il motore da 1,6 litri aspirato viene sostituito dall'unit\u00e0 \"J7T\" da 2,2 litri, sempre aspirata.\n1984\nCambiano le decalcomanie della versione \"Turbo\", con lo spostamento in alto della scritta adesiva laterale \"TURBO\", che dal fascione passa ad essere applicata direttamente sulla carrozzeria, accompagnata lungo tutta la fiancata da una serie di sottili strisce che occupano il settore tra il fascione e la piega centrale della carrozzeria.\n1985\nLa Fuego viene ritirata dal mercato alla fine dell'anno.\nLa gamma argentina.\nRenault ha venduto la Fuego anche in Argentina, dove poi ha avviato una produzione per il mercato locale nell'impianto situato a C\u00f3rdoba, nella zona di Santa Isabel, che la casa francese aveva rilevato dalla IKA negli anni settanta.\nSul mercato argentino, dove ha sempre rappresentato il modello di punta della gamma Renault, la Fuego \u00e8 stata venduta fino al 1992, seguendo uno sviluppo che negli anni \u00e8 divenuto sempre pi\u00f9 indipendente dalla versione europea.\n1981\nIniziano le vendite della Fuego, nella versione \"GTX 2 litres\" con motore 2 litri da 103\u00a0CV (\"J6R-793\" o, secondo la codifica argentina, \"M2000\"). Erano esemplari importati dalla Francia, con allestimento specifico: i cerchi erano da 13 pollici, la chiusura centralizzata non aveva telecomando, il servosterzo era a pagamento, l'aria condizionata di serie, i sedili anteriori avevano appoggiatesta separati dallo schienale.\n1982\nInizia la produzione argentina della Fuego. Il modello \u00e8 sostanzialmente identico a quello importato e gi\u00e0 in vendita dall'anno precedente; tra le modifiche adottate nel tempo si segnalano i nuovi paraurti con fascette paracolpi nere (come in Europa), l'aggiunta del servosterzo e della selleria in pelle tra le dotazioni di serie e il cambio automatico tra quelle a pagamento (dal 1985).\n1986\nSeconda serie del modello (spesso indicato come \"GTX II\"): cambia la plancia, ripresa dalla \"phase II\" della versione europea; nuovi sono anche i cerchi in lega, mentre la chiusura centralizzata viene dotata di telecomando.\n1987\n\"GTX 2.2 litres\" : il motore 2 litri viene sostituito con la versione da 2,2 litri (\"J6T-792\" o \"M2200\"), con carburatore Solex C 34 EIES e 116\u00a0CV; vengono contestualmente adottati i freni a disco anche al retrotreno (prima automobile costruita in Argentina con tale caratteristica). Esteriormente cambiano i cerchi e la calandra, che si allinea alla \"phase II\" europea. Tra le nuove dotazioni figura il computer di bordo a otto funzioni e gli specchi retrovisori a comando elettrico.\n1989\nNuovo modello \"GTA\" : per la prima volta la Fuego subisce cambiamenti importanti delle linee esterne. Il centro stile Renault, su richiesta della filiale argentina, viene incaricato della ristilizzazione dell'auto, cui collabora il designer Alain Clenet. La modifica pi\u00f9 significativa dell'operazione \u00e8 l'aspetto monocolore del corpo vettura: calandra, paraurti, modanature paracolpi laterali sono tutti nuovi e verniciati nel colore della carrozzeria, ma soprattutto la caratteristica fascia in plastica nera rigata diviene liscia e assume anch'essa il medesimo colore delle lamiere. Cambiano anche i fari anteriori (con trasparente bianco per gli indicatori di direzione), gli specchi retrovisori e i cerchi in lega (da 14 pollici), mentre uno spoiler in plastica nera viene aggiunto al bordo inferiore del lunotto. Diversa la posizione del portatarga posteriore, che si sposta in basso nel paraurti; al suo posto una fascia brunita unisce i fari, anch'essi bruniti. A livello meccanico le sospensioni subiscono modifiche minori, mentre la dotazione si arricchisce del satellite di comando dell'autoradio al volante.\n1991\nViene presentata l'ultima versione in assoluto della Fuego, la \"GTA Max\": esteticamente le uniche modifiche sono rappresentate dalla terza luce di stop integrata nello spoiler posteriore e dal nuovo volante a tre razze. Pi\u00f9 importanti i cambiamenti al motore (\"J6T-004\") che, con un rapporto di compressione pi\u00f9 elevato, raggiunge la potenza massima di 123\u00a0CV.\n1992\nSi conclude la produzione argentina della Fuego, che ammonta a poco meno di ventimila esemplari in totale.\nVersioni particolari.\nAl Salone dell'automobile di Parigi del 1982, il carrozziere francese Heuliez present\u00f2 una versione cabriolet della Fuego per il mercato americano. La caratteristica estetica principale della vettura era l'assenza del tipico rollbar centrale. Non ebbe seguito produttivo, ma altri carrozzieri minori hanno successivamente realizzato trasformazioni artigianali della Fuego per ottenere modelli scoperti. Inoltre, questa variante cabriolet della Renault Fuego anticip\u00f2 alcune importanti soluzioni tecniche della versione sportiva Turbo che debutt\u00f2 nel 1984, tra cui il motore 1.6 sovralimentato da 132 CV e i cerchi in lega \"BBS\" a nido d'ape.\nEredi.\nCon l'uscita della Fuego la Renault rimase senza una sua erede per anni. Tuttavia, vista la linea e il target di clientela, si pu\u00f2 considerare la Renault M\u00e9gane Coach (Coup\u00e9 su alcuni mercati) come sua tardiva erede (arriv\u00f2 solo nel 1995). Alla fine del 2008, con la presentazione della versione coup\u00e9 della Renault Laguna, Renault \u00e8 invece tornata a proporre una coup\u00e9 derivata da una berlina medio-superiore."}
{"id": "922434", "revid": "599013", "url": "https://it.wikipedia.org/wiki?curid=922434", "title": "Santino Coppa", "text": "Ha fondato e allenato la Trogylos Priolo, con cui ha vinto due scudetti e una Coppa dei Campioni, e ha guidato anche la Nazionale maltese.\nCaratteristiche tecniche.\nTeorico delle difese miste, ha tenuto parecchi corsi di basket, in Italia ed all'estero, ed \u00e8 stato docente presso l'Istituto Superiore di Educazione Fisica.\nCarriera.\nNei club.\nFormatosi a livello cestistico nella sua citt\u00e0, si avvicin\u00f2 a questo sport da fotografo durante le partite della Virtus Ragusa.\n\u00c8 l'inventore del \"Fenomeno Priolo\". \u00c8 stato il fondatore e fino alla stagione 2002-03 l'unico allenatore del Trogylos Priolo, campione d'Italia negli anni 1989 e 2000 e campione d'Europa nel 1990.\nNella sua carriera ha anche vinto alcuni trofei a livello giovanile, primo in ordine di tempo, la medaglia d'oro conquistata con la scuola dove era docente ai Giochi della Giovent\u00f9 di Bari nel 1978. L'anno successivo a Genova nella stessa manifestazione ha conquistato l'argento.\nNella stagione 2003-04 lascia la Trogylos Priolo per andare ad allenare la Famila Schio, dove conquista la Coppa Italia 2004. Nella stagione 2005-06 ritorna alla Trogylos Priolo e raggiunge la finale scudetto, persa contro Schio.\nCon il ritiro dalla massima serie della squadra biancoverde, Coppa organizz\u00f2 il primo camp che portava il suo nome e poi annunci\u00f2 il suo passo indietro da allenatore della squadra iscritta in Serie B (e poi ammessa in C) in favore di Andrea Bianca; si era liberato anche per avviare un'accademia del basket.\nNel luglio 2015 \u00e8 stato nominato responsabile tecnico della Rainbow Catania, per la supervisione dell'attivit\u00e0 della prima squadra (in Serie C) e del settore giovanile. Il suo era un ruolo chiave per il rinnovamento del progetto della societ\u00e0 etnea e la creazione di una foresteria per le ragazze del vivaio.\nNel dicembre del 2017 diviene l'allenatore del Verga Palermo. Il 18 maggio 2019, vincendo i playoff, riporta le siciliane in Serie A1 dopo 29 anni di assenza.\nCarriera con la Nazionale Maltese.\nNel 2003 \u00e8 stato chiamato dalla Federazione Maltese a guidare la Nazionale conquistando la prima ed unica medaglia d'oro nella storia di questa Federazione ai X Giochi dei Piccoli Stati.\nHa conseguito il terzo posto nella Promotion Cup nel 2004.\nNel 2006 per la prima volta la Rappresentativa Maltese ha partecipato ai Giochi del Commonwealth disputatisi in Australia.\nNel 2008 ha vinto per la prima volta gli Europei di categoria che si sono disputati in Lussemburgo.\nNel 2009 \u00e8 ritornato a conquistare la Medaglia d'Oro a Cipro nei Giochi per Piccoli Stati.\nNel 2010, in Armenia, \u00e8 riuscito nell'impresa di riconfermarsi Campione d'Europa.\nNel 2012 ha conquistato la medaglia di bronzo all'Europeo per piccoli stati. \u00c8 stato sostituito in seguito da Angela Adamoli.\nPremi.\nNella sua lunga carriera \u00e8 stato insignito di numerosi riconoscimenti tra i quali allenatore dell'anno 1989 per l'Associazione Nazionale Allenatori Basket, nel 1998 per la Lega Basket e nel 2001 \u00e8 stato insignito del Premio Reverberi, riconoscimento, quest'ultimo, mai assegnato ad un allenatore del settore femminile. Nel 2010 la Lega Basket lo ha riconosciuto ancora una volta Allenatore dell'anno."}
{"id": "922436", "revid": "1305772", "url": "https://it.wikipedia.org/wiki?curid=922436", "title": "Lampadio", "text": "Lampadio (latino: Lampadius) pu\u00f2 riferirsi a:"}
{"id": "922447", "revid": "37401", "url": "https://it.wikipedia.org/wiki?curid=922447", "title": "Evil-Merodach", "text": "Secondo quanto riferito dalle ultime righe dei \"Libri dei Re\" nella Bibbia, egli fece uscire di prigione Ioiachin, il penultimo re di Giuda, dopo 37 anni di prigionia ()."}
{"id": "922450", "revid": "52076", "url": "https://it.wikipedia.org/wiki?curid=922450", "title": "Vetala", "text": ""}
{"id": "922451", "revid": "901052", "url": "https://it.wikipedia.org/wiki?curid=922451", "title": "Baital", "text": "Nella mitologia hindu il baital (o vetala) \u00e8 un vampiro, caratterizzato da un corpo per met\u00e0 umano e per met\u00e0 pipistrello, solitamente alti un metro e mezzo. Riposa appeso ad un albero a testa in gi\u00f9. In genere si impossessa dei corpi dei morti trasformandoli in pipistrelli.\n\u00c8 in grado di animare i cadaveri e cammina tra gli uomini in cerca di prede sotto le mentite spoglie di pellegrino o di una donna anziana. Si considera il sovrano dei vampiri in India e per questo spesso si presenta con vesti appariscenti ed impugna una spada scintillante.\nUsualmente un vetala si genera allorquando lo spirito di un morto non viene celebrato con un adeguato rito funebre, scatenandone cos\u00ec la volont\u00e0 di vendicarsi dei vivi; per questo motivo \u00e8 possibile scongiurare il pericolo di questi esseri soddisfacendo il loro desiderio e celebrando in loro onore il rito funebre. \nEssendo intrappolati in parte sia del mondo dei morti che in quello dei vivi, i vetala non sono costretti dalla dimensione temporale, per cui sono dotati della conoscenza del passato cos\u00ec come della chiaroveggenza, per questo stesso motivo essi sono spesso preda di maghi e streghe che cercano di catturarli e renderli loro schiavi al fine di sfruttare il loro potere."}
{"id": "922452", "revid": "287204", "url": "https://it.wikipedia.org/wiki?curid=922452", "title": "Palazzo Bricherasio", "text": "Il Palazzo Cacherano di Bricherasio \u00e8 un antico edificio seicentesco del Centro storico di Torino, situato in via Giuseppe Luigi Lagrange 20, a breve distanza da Piazza San Carlo, Via Roma e Piazza C.L.N. \nGi\u00e0 residenza nobile fin dal XVII secolo, fu dimora dei conti Cacherano di Bricherasio, un'estinta famiglia dell'antica nobilt\u00e0 piemontese distintasi per onori militari che vant\u00f2 il titolo di vicer\u00e9 dei Savoia per alcuni dei suoi membri ma che si distinse anche per apprezzabili attivit\u00e0 di filantropia e mecenatismo. \nNel corso del Novecento ha subito notevoli trasformazioni e passaggi di propriet\u00e0, divenendo prima una scuola e poi sede espositiva della Fondazione Palazzo Bricherasio. \nDal 2010 \u00e8 la sede principale della Banca Patrimoni Sella &amp; C.\nStoria.\nDimora signorile gi\u00e0 dal 1636, l'edificio fu edificato nell'antica Contrada dei Conciai. In seguito venne acquistato dai conti Solaro di Monasterolo che nel 1760 commissionarono un primo rimaneggiamento all'architetto Carlo Emanuele Bovis.\nDal 1849 al 1851 fu abitato dallo scrittore milanese Giovanni Berchet, uno dei protagonisti del Romanticismo italiano, nonch\u00e9 deputato del Regno Sabaudo, rifugiatosi a Torino e ivi morto esule.\nNel 1855 divenne propriet\u00e0 dei conti Cacherano di Bricherasio, un'estinta famiglia dell'antica nobilt\u00e0 piemontese distintasi per onori militari che vant\u00f2 il titolo di vicer\u00e9 dei Savoia per alcuni dei suoi membri ma che si distinse anche per apprezzabili attivit\u00e0 di filantropia e mecenatismo. Al conte Luigi Baldassarre Cacherano di Bricherasio, si deve il rimaneggiamento degli ambienti interni e dei prospetti esterni su progetto di Barnaba Panizza, secondo i dettami dello stile neoclassico dell'epoca. Dal suo matrimonio con la marchesa Teresa Massel di Caresana nacquero Sofia ed Emanuele, che divennero presto personaggi di spicco della nobilt\u00e0 torinese di inizio Novecento. \nMalgrado la prematura scomparsa di Luigi nel 1867, la famiglia Bricherasio continu\u00f2 a risiedervi e a dedicarsi a un'intensa attivit\u00e0 filantropica e artistica. Sofia fu una discreta pittrice nonch\u00e9 prediletta allieva del celebre pittore piemontese Lorenzo Delleani e fece di Palazzo Bricherasio uno dei pi\u00f9 rinomati \u00absalotti\u00bb culturali della citt\u00e0, oltre che abituale sede di ricevimenti, mostre, iniziative culturali che videro protagonisti il Delleani stesso ma anche Rodolfo Morgari, lo scultore Leonardo Bistolfi e alcuni dei maggiori esponenti della musica, delle lettere e dell'arte dell'epoca, tra cui lo scrittore Edmondo De Amicis e il celebre musicista Arturo Toscanini. Assidua fu anche la frequentazione del capitano di Cavalleria Federico Caprilli, intimo amico della famiglia Bricherasio, nonch\u00e9 anche amico e compagno d'arme dello stesso Emanuele all'Accademia Militare di Modena. Palazzo Bricherasio come le altre residenze di Miradolo, Fub\u00ecne e Uviglie continuarono a essere fulcro di un vivace fermento culturale che coinvolse molti artisti e intellettuali del territorio piemontese a cavallo tra Ottocento e Novecento.\nIl fratello Emanuele si distinse inoltre per il suo intraprendente impegno nell'emergente settore dell'industria automobilistica. Affascinato dalle nascenti invenzioni meccaniche della vicina Francia e della Germania, il 1\u00ba luglio 1899 convoc\u00f2 a palazzo un gruppo di aristocratici e notabili torinesi, figurando tra i soci fondatori di una prima societ\u00e0 che prese poi il nome di \"F.I.A.T.\" e il cui atto costitutivo venne firmato proprio nel suo studio al primo piano. Lo storico evento venne raffigurato nel dipinto commissionato all'amico Delleani, dove Emanuele Bricherasio \u00e8 ritratto nell'intento di siglare il documento, assumendo la carica di vicepresidente. \nIn seguito all'improvvisa e mai chiarita scomparsa di Emanuele Bricherasio nel 1904 a soli trentacinque anni, la sorella primogenita Sofia e l'anziana madre continuarono a vivere da sole nel palazzo dedicandosi in maniera crescente alla filantrop\u00eca. Nel 1937 l'edificio venne rimaneggiato dall'architetto Annibale Rigotti che riprogett\u00f2 la nuova cancellata e il prospetto affacciato sulla nuova via creata dopo il contestuale rifacimento piacentiniano del secondo tratto di via Roma e degli isolati circostanti, che risparmi\u00f2 il palazzo ma lo priv\u00f2 definitivamente del suo antistante giardino. Scampato ai massicci bombardamenti del secondo conflitto mondiale, il palazzo fu lasciato dalla contessa Sofia, nubile e ormai ultima discendente senza alcun erede, per trasferirsi stabilmente nella residenza di campagna di Miradolo; alla sua morte, avvenuta nel 1950, anche lo storico palazzo torinese fu incluso nel cospicuo lascito testamentario della contessa in favore della \"Piccola opera della Divina Provvidenza\" di don Orione, alla quale la nobile famiglia soleva elargire frequenti donazioni. Da allora Palazzo Bricherasio divenne dapprima la sede di una scuola di ricamo per ragazze disagiate e, fino alla met\u00e0 degli anni ottanta, ospit\u00f2 le aule di un istituto tecnico superiore per periti meccanici.\nDopo circa un decennio di decadimento, nel 1994 l'intero edificio fu acquistato dal gallerista Alberto Alessio che, dopo un attento restauro conservativo e la ristrutturazione a opera degli architetti Campanino, Dal Bianco e Cinquetti, ne fece la sede della \"Fondazione Palazzo Bricherasio\". Divenuto prestigioso polo espositivo con mostre di grande rilievo internazionale per circa quindici anni, la \"Fondazione Palazzo Bricherasio\" dovette chiudere nel 2009, in un clima di mesta polemica e di scontento.\nNel 2010, dopo aver corso il rischio di essere lottizzato per realizzare appartamenti di lusso, il palazzo \u00e8 stato acquistato dalla \"Banca Sella\" per destinarlo a sede di rappresentanza della \"Banca Patrimoni Sella &amp; C.\" ma garantendo, tuttavia, l'accesso al pubblico per visite guidate in determinati periodi dell'anno. Il piano terra, inoltre, ospita dal 2011 una caffetteria ricavata nel patio antistante e coperto da un'avveniristica struttura.\nCaratteristiche.\nL'esterno.\nL'edificio presenta una pianta quadrangolare di proporzioni regolari e dei prospetti caratterizzati da un colore grigio chiaro con finestre neoclassiche sormontate da timpani e intervallate da semicolonne in bugnato e cornici marcapiano. \nIl prospetto affacciato su via Lagrange presenta il portone d'accesso con l'atrio padronale, originariamente unico ingresso dell'edificio, che conduce direttamente a una piccola corte interna quadrangolare. Il tetto presenta una serie di abbaini realizzati nella ristrutturazione avvenuta nel 1994, in cui il sottotetto fu recuperato per realizzare un grande appartamento privato. Quasi in corrispondenza del portone di ingresso, all'altezza del primo piano \u00e8 presente una lapide commemorativa in memoria dello scrittore milanese Giovanni Berchet, vissuto e morto in questo palazzo nel 1851.\nLa facciata settentrionale \u00e8 caratterizzata da tre alte monofore ad arco che si aprono su una balconata sovrastata dal bassorilievo che riporta lo stemma dell'estinta famiglia dei Cacherano di Bricherasio. Fino al primo decennio degli anni duemila l'area antistante risultava pavimentata in porfido rosso e recintata da una cancellata disegnata nel 1937 dall'architetto Annibale Rigotti, che ridisegn\u00f2 anche l'intero prospetto nord. Questo spazio in origine costituiva il patio che precedeva il giardino della residenza, scomparso a seguito della contestuale ristrutturazione piacentiniana del secondo tratto di via Roma e piazza C.L.N. completata nel 1938. \nDal 2010 la cancellata metallica \u00e8 stata rimossa mantenendo la sola struttura in muratura e quest'area \u00e8 stata interamente ricoperta da un'avveniristica struttura poliedrica in acciaio e vetro progettata dallo \"Studio Domenino &amp; Prete\" per ospitare al suo interno una moderna caffetteria. Contestualmente, tutti i locali del piano terra dell'edificio, sono occupati da attivit\u00e0 commerciali.\nGli interni.\nGli interni sono stati pesantemente rimaneggiati nel corso degli ultimi decenni perdendo gran parte dei complementi e degli affreschi settecenteschi che li decoravano. Tuttavia gli interventi di ristrutturazione dei primi anni novanta, seppur radicali, hanno conservato e valorizzato gli elementi di maggiore interesse come lo \u00abscalone dei putti\u00bb in legno dorato e ottone, opera di Barnaba Panizza e un paio di saloni con decori in stile settecentesco di Rodolfo Morgari. Contestualmente alla ristrutturazione sono stati creati anche locali tecnici e spazi completamente nuovi, come la grande scala ellittica con al centro l'ascensore in acciaio e vetro situata nel vano attiguo allo scalone d'onore.\nCollegamenti.\nPalazzo Bricherasio \u00e8 raggiungibile dalla fermata \"Porta Nuova\"."}
{"id": "922455", "revid": "767487", "url": "https://it.wikipedia.org/wiki?curid=922455", "title": "Bhuta", "text": "Il bhuta \u00e8 un vampiro indiano che secondo la leggenda sarebbe generato in seguito alla morte violenta di un uomo. Vive nei cimiteri, o in luoghi desolati, e si ciba di escrementi e di interiora."}
{"id": "922459", "revid": "1371684", "url": "https://it.wikipedia.org/wiki?curid=922459", "title": "Blutsauger", "text": "Il Blutsauger \u00e8 un vampiro tedesco, il cui mito sarebbe originario della Bosnia ed Erzegovina. \u00c8 traducibile in lingua italiana come \"succhiasangue\".\nSi mostra come un cadavere senza scheletro, con moltissimi peli come un lupo, di cui pu\u00f2 assumere le sembianze; inoltre possiede grandi occhi. Secondo la leggenda sarebbe costretto a portare con s\u00e9 una zolla della terra dove \u00e8 avvenuta la sua sepoltura; egli diffonderebbe il suo morbo facendo masticare nel sonno ai contadini proprio questa terra.\nPer ucciderlo sarebbe necessario cospargere la sua tomba di fiori di biancospino: egli si sentirebbe costretto a raccoglierli tutti, dimenticando il resto. In questo modo, all'alba, il sole lo sorprenderebbe annientandolo."}
{"id": "922464", "revid": "729019", "url": "https://it.wikipedia.org/wiki?curid=922464", "title": "Brahmaparush", "text": "Il brahmaparush \u00e8 un vampiro indiano che si ciberebbe del sangue delle vittime attraverso il loro teschio. Sempre secondo il mito, il mostro estrarrebbe il cervello per cibarsene e poi utilizzerebbe l'intestino dello stesso avvolgendoselo intorno per compiere una danza rituale.\nEssendo immortale l'unica soluzione \u00e8 quella di fuggire a nascondersi."}
{"id": "922465", "revid": "52076", "url": "https://it.wikipedia.org/wiki?curid=922465", "title": "Brocolak", "text": ""}
{"id": "922468", "revid": "125137601", "url": "https://it.wikipedia.org/wiki?curid=922468", "title": "Brucolaco", "text": "Il brucolaco, brucolacas o burculacas (dal greco \u03b2\u03c1\u03c5\u03ba\u03cc\u03bb\u03b1\u03ba\u03b1\u03c2, diffusamente traslitterato come \"vrykolakas\") \u00e8 un vampiro del folklore greco e salentino. Questa creatura leggendaria condivide, in modo eterogeneo, le caratteristiche di altre creature non-morte - non necessariamente consumatrici di sangue - del folklore balcanico, come il \"v\u01cerkolak\" bulgaro o il \"vukodlak\" serbo. A Creta e Rodi, la medesima creatura prende il nome di catacano o katakhanas.\nSecondo la tradizione, i brucolachi sono persone maledette a causa della loro vita immorale oppure per una scomunica, per essere stati seppelliti in terra sconsacrata o per aver mangiato la carne di una pecora uccisa da un lupo mannaro. Il loro corpo non si decompone dopo la morte, ma la pelle diventa coriacea e tesa fino ad essere in grado di risuonare come quella di un tamburo se battuta; infestano i cimiteri di notte, ma si possono anche incontrare sui campi e le strade a mezzogiorno; emettono urla spaventose, ma solo una volta per notte. Possono essere uccisi esclusivamente di sabato (l'unico giorno in cui queste creature rimangono nella loro tomba) in diversi modi che includono lo smembramento, la decapitazione e l'incenerimento del corpo (\"Izzo\", 1989; \"Arthen\", 1998). \nPer alimentarsi, il brucolaco uccide neonati, bambini o donne in stato di gravidanza, introducendosi di notte nelle case e schiacciando o soffocando a morte la propria vittima; il mostro condivide, in tal senso, anche alcuni aspetti caratteristici dell'incubo e la lamia. Il consumo di sangue - tratto comune, ma non necessario del vampirismo - \u00e8, nel caso del brucolaco, un aspetto marginale del racconto, ma la creatura rientra ancora pienamente nell'immaginario mitologico e folkloristico del vampiro perch\u00e9, come ogni vampiro, trae il proprio sostentamento dal prosciugamento della forza vitale degli esseri viventi (\"Arthen\", 1998). \nInflusso culturale.\nIl film \"Il vampiro dell'isola\" (\"Isle of the death\", 1945) con Boris Karloff, ha come protagonista un brucolaco."}
{"id": "922470", "revid": "123016169", "url": "https://it.wikipedia.org/wiki?curid=922470", "title": "Accountability", "text": "Con il termine accountability (in italiano, rendicontabilit\u00e0) ci si riferisce al processo con cui (a livello sociale, politico, aziendale, contabile o comunque collettivo) si \u00e8 chiamati a rendere conto delle conseguenze delle proprie azioni. Si tratta della traduzione inglese del concetto continentale di responsabilit\u00e0, ma con una sottolineatura pi\u00f9 marcata della pubblicit\u00e0 o quanto meno della tracciabilit\u00e0 del processo, che deve operare oltre la sanzione morale dell'imperativo etico individuale.\nPolitiche pubbliche.\nNella vita pubblica la rendicontabilit\u00e0 opera come processo di verifica dell'azione di un personaggio investito di una funzione pubblica. Esso esprime in campo politico un aspetto inscindibile del processo di delega, prevedendo una valutazione da parte dell'elettorato, ed eventualmente una sanzione, in merito all'operato dei politici espressi dal processo di rappresentanza. \nSe la funzione consiste in una gestione amministrativa di risorse, pubbliche o private, il sindacato delle scelte operate si applica alla gestione di quel determinato ente.\nDescrizione.\nNel campo della gestione pubblica o privata, si riferisce all'obbligo per un soggetto di rendere conto delle proprie decisioni e di essere responsabile per i risultati conseguiti.\nIl concetto si \u00e8 espanso oltre il suo significato di base, \"essere chiamato a rendere conto delle proprie azioni\", e pu\u00f2 essere descritto come una relazione tra pi\u00f9 gruppi o individui in cui \"A\" \u00e8 soggetto a rendicontabilit\u00e0 verso \"B\" quando A:\nIn questa forma la rendicontabilit\u00e0 \u00e8 diventata un tema centrale nei dibattiti sulla gestione del settore pubblico, privato e delle organizzazioni non-profit.\nSi applica a soggetti pubblici o a soggetti che hanno responsabilit\u00e0 verso una collettivit\u00e0. Rimanda al dovere - dei decisori - di rendere conto delle loro scelte, azioni, politiche, e di rispondere delle conseguenze. Riconosce alla collettivit\u00e0 il diritto di essere informata di tali decisioni, di criticarle e di avere risposte. Oltre agli aspetti di rendiconto, la rendicontabilit\u00e0 presuppone dunque anche trasparenza (i decisori devono rendere pubbliche le loro decisioni e motivazioni) e partecipazione (devono esistere spazi pubblici per la comunicazione, la critica, il contraddittorio).\nNell'ambito di modelli di impresa etica o comunque di aziende che intendano adottare modelli organizzativi focalizzati sulla comunicazione e sulla motivazione delle risorse umane, si utilizza il termine per designare l'attitudine della dirigenza a rendere conto dei risultati della gestione operativa al personale (oltre che agli azionisti).\nStandard.\nSono stati definiti standard per la rendicontabilit\u00e0 - in particolare nel mondo no-profit e della responsabilit\u00e0 sociale d'impresa. Le organizzazioni possono aderirvi volontariamente.\nInoltre, alcune organizzazioni non-profit hanno definito le loro linee guida e sistemi per la rendicontabilit\u00e0:\nInformatica.\nNell'ambito della sicurezza informatica, la rendicontabilit\u00e0 \u00e8 la capacit\u00e0 di un sistema di identificare un singolo utente, di determinarne le azioni e il comportamento all'interno del sistema stesso. Per fare ci\u00f2 \u00e8 supportato dall\"audit\" delle tracce e dal sistema di autenticazione (\"login\").\nLa rendicontabilit\u00e0 \u00e8 un aspetto del controllo di accesso e si basa sulla concezione che gli individui siano responsabili delle loro azioni all'interno del sistema.\nTale aspetto \u00e8 supportato dall'audit delle tracce degli eventi registrati all'interno del sistema e nella rete. \nL'audit delle tracce pu\u00f2 essere utilizzato per il rilevamento di intrusioni e per il rilevamento di eventi passati."}
{"id": "922486", "revid": "729019", "url": "https://it.wikipedia.org/wiki?curid=922486", "title": "Bruxa", "text": "Il bruxa \u00e8 un vampiro portoghese, il cui nome avrebbe la sua radice etimologica dallo spagnolo \"bruja\", che significherebbe \"strega\". Tuttavia, \"bruxa\" \u00e8 la parola usata per dire \"strega\", tale come nello spagnolo \"bruja\".&lt;br&gt;\nMolto diffuso popolarmente, si presenta come un mostro assai spaventoso e dalle sembianze di animale. Sempre secondo la tradizione, fra le sue vittime preferisce i bambini."}
{"id": "922499", "revid": "111433", "url": "https://it.wikipedia.org/wiki?curid=922499", "title": "Camazotz", "text": ""}
{"id": "922500", "revid": "1697540", "url": "https://it.wikipedia.org/wiki?curid=922500", "title": "La T\u00e8ne", "text": "La T\u00e8ne (toponimo francese, \"La Tena\" in arpitano) \u00e8 un comune svizzero di 4\u00a0929 abitanti del Canton Neuch\u00e2tel, nel distretto di Neuch\u00e2tel, sul lago di Neuch\u00e2tel.\n\u00c8 stato istituito il 1\u00ba gennaio 2009 con la fusione dei comuni soppressi di Marin-Epagnier (a sua volta istituito nel 1888 con la fusione dei comuni soppressi di Epagnier e Marin) e Thielle-Wavre (a sua volta istituito nel 1888 con la fusione dei comuni soppressi di Thielle e Wavre); alla nuova unit\u00e0 amministrativa \u00e8 stato dato il nome del sito archeologico presente sul territorio comunale, che identifica la cultura preistorica ancestrale dei Celti."}
{"id": "922501", "revid": "123293053", "url": "https://it.wikipedia.org/wiki?curid=922501", "title": "Zatanna", "text": "Zatanna Zatara \u00e8 una maga supereroina dell'Universo DC. \u00c8 un membro di vecchia data della Justice League. Creata dallo scrittore Gardner Fox e dal disegnatore Murphy Anderson, Zatanna \u00e8 apparsa per la prima volta su \"Hawkman\" vol. 1 n. 4 (ottobre-novembre 1964). Il suo cognome viene menzionato di rado; solitamente viene chiamata semplicemente Zatanna, mentre gli altri supereroi spesso la chiamano Zee o Z.\nZatanna \u00e8 la figlia del mago John Zatara (che \u00e8 apparso nel periodo d'oro dei fumetti) e di Sindella, un membro della razza mistica \"Homo Magi\". Veste solitamente i panni di un'illusionista, indossando la giacca di uno smoking, canottiera e guanti bianchi, un cappello a cilindro, un body e calze a rete. Dopo essere diventata un membro a pieno titolo della Justice League, \u00e8 comparsa per un periodo con un pi\u00f9 tradizionale costume rosso e blu di elastam da supereroe, ma recentemente \u00e8 tornata a vestire smoking e calze a rete.\nHa ereditato dalla sua famiglia la capacit\u00e0 di lanciare potenti magie. Come suo padre, Zatanna fa ci\u00f2 descrivendo l'effetto desiderato pronunciandolo al contrario (es. \"la oirartnoc\" o \"oirartnoc la\"). Sebbene storicamente le sue magie sono costruite con la sola compitazione al contrario ma con le parole nel giusto ordine (\"Li oim tfarcrevoh \u00e8 oneip id elliugna!\"), alcuni scrittori hanno cambiato l'ordine sia della compitazione che delle parole (\"Elliugna id oneip \u00e8 tfarcrevoh oim li!\", \"Il mio hovercraft \u00e8 pieno di anguille!\")\nNonostante raramente sia il personaggio principale, Zatanna \u00e8 una famosa specialista di eventi paranormali per i supereroi DC, ed \u00e8 un membro da molto tempo della Justice League. Il suo immenso potere fa preoccupare altri membri della Justice League, sebbene sia sempre stata ritratta come una supereroina e mai come una \"supercattiva\". \u00c8 comparsa nelle serie animate di \"Justice League Unlimited\", \"Batman\" e nell'animazione in flash della serie \"Gotham Girls\".\nBiografia del personaggio.\nOrigini.\nZatanna si guadagnava da vivere come illusionista in teatro prima di scoprire i suoi poteri magici mentre investigava sulla scomparsa del padre. La ricerca del padre fu l'argomento del primo importante fumetto crossover nel 1964, e in questo, Zatanna interagisce con Batman, Hawkman e Hawkwoman, e con Lanterna Verde.\nMembro della Justice League.\nIn alcuni occasioni Zatanna ha aiutato la Justice League of America prima di essere eletta membro di questa nel n. 161 di \"Justice League of America\". Durante il periodo che passa con questo gruppo, il livello del suo potere si riduce di poco, tanto che riesce a controllare solamente i quattro elementi di Empedocle (terra, aria, fuoco e acqua); questa limitazione \u00e8 stata tolta nel numero 277 di \"World's Finest Comics\". Nel nuovo \"Justice League of America\" n. 6, Zatanna viene chiamata dalla League, insieme allo Straniero Fantasma, per annullare alcune magie lanciate da Felix Faust su Red Tornado. Ad ogni modo, nel numero 7, viene confermato che nonostante le venga offerto lo status di membro, lei lo rifiuta in modo da prendersi una pausa.\nCome Together.\nNella serie limitata del 1993 \"Zatanna: Come Together\", Zatanna \u00e8 preoccupata della sua mancanza di concentrazione nell'usare la sua magia. Decide cos\u00ec che lo stile di magia di suo padre non va bene per lei ed esplora il patrimonio mistico di sua madre.\nBooks of Magic.\n\u00c8 apparsa nella serie \"Books of Magic\", all'inizio, aiutando Tim Hunter a conoscere il mondo nascosto dei maghi, e nel prosieguo della serie quando lui ritorna a San Francisco.\nCrisi d'identit\u00e0.\nLa serie limitata del 2004 \"Crisi d'identit\u00e0\" rivela che mentre Zatanna era un membro della Justice League, il perfido Dottor Light stupr\u00f2 brutalmente Sue Dibny, la moglie di Elongated Man e, quando fu catturato, arriv\u00f2 al punto di minacciare anche i familiari degli altri membri. I membri della JLA presenti votarono per far s\u00ec che Zatanna cancellasse a Light il ricordo dello stupro poich\u00e9 lei aveva gi\u00e0 cancellato i ricordi di altri cattivi nel passato; comunque, si decise anche lei avrebbe dovuto manipolare la mente di Light in modo tale che non rappresentasse una minaccia per i loro cari. Zatanna us\u00f2 la magia su Light, riducendo per sbaglio la sua intelligenza come conseguenza. Nel mezzo di questa magia, appare Batman che cerca di fermare il gruppo; di conseguenza, Zatanna cancell\u00f2 anche i ricordi dell'evento di Batman.\nLe relazioni tra Batman e Zatanna non migliorano dopo che lui scopre dell'alterazione della sua memoria. In Crisi di Coscienza nella quale la Lega viene a sapere di ci\u00f2 che hanno fatto Zatanna, Freccia Verde, Atomo, Black Canary, Hawkman, Flash (Barry Allen) e Lanterna Verde (Hal Jordan) Zatanna si esclude dalla League e va a chiedere consiglio a Themyscira da Supergirl e Wonder Woman la quale \u00e8 ancora in esilio per aver ucciso Maxwell Lord. Quando Zatanna aiuta Batman in una ricognizione alla Fossa di Lazzaro, lei gli chiede perch\u00e9 era venuto da lei. \u00abAvevo bisogno di qualcuno di cui mi potessi fidare\u00bb - dice Batman - \u00abMa mi sono dovuto accontentare di te\u00bb. A partire dal n. 824 di \"Detective Comics\", comunque, la loro relazione sembra essersi ristabilita; quando chiama Zatanna per chiederle informazioni, Batman non fa menzione dell'episodio e la chiama con un informale 'Zee'.\nDopo essersene andata dal gruppo, Zatanna riacquista i suoi pieni poteri e continua la sua carriera sul palco con il mestiere aggiuntivo di \"sentinella contro le minacce mistiche\".\nCatwoman.\nLa pulizia della mente di Zatanna al Dr. Light in \"Crisi d'identit\u00e0\" non \u00e8 stato un evento isolato. Selina Kyle (Catwoman) apprende con suo sgomento che il suo percorso da cattiva ad eroe, e i passi che ha compiuto di recente verso una vita morale, sono in realt\u00e0 frutto di un intervento mentale di Zatanna. Selina arriva a diffidare dei suoi ricordi, delle sue ragioni, e delle sue scelte che ha fatto a partire da quell'avvenimento. Zatanna compare in diversi numeri di \"Catwoman\" e, al comando di Selina, fa un lavaggio del cervello a Film Freak e Angle Man, due criminali che avevano scoperto l'identit\u00e0 segreta di Catwoman.\nSette Soldati della Vittoria.\nUna serie di quattro numeri del 2005 denominata \"Zatanna\" \u00e8 stata pubblicata come parte dell'opera di Grant Morrison \"I Sette Soldati della Vittoria\". \"Zatanna\" rivela che le reazioni dei suoi colleghi alle manipolazioni della mente, cos\u00ec come alle morti involontarie di alcune persone in un rituale magico fallito da lei condotto, sono state cos\u00ec forti da farle perdere la sua fiducia in s\u00e9 e i suoi poteri magici. Con l'aiuto della sua nuova apprendista Misty Kilgore e con le notizie di un'incombente battaglia apocalittica, Zatanna riacquista i suoi poteri. Le sue apparizioni continuamente sollecitate implicano che sar\u00e0 una dei Sette Soldati che sopravviver\u00e0. Il costume di Zatanna in questa serie \u00e8 pi\u00f9 apertamente sessuale di qualsiasi altro portato da lei, ed \u00e8 composto da un corsetto, reggicalze e calze di nylon.\nVertigo.\nZatanna appare anche sotto l'etichetta Vertigo della DC Comics. Compare diverse volte in \"The Books of Magic\", solitamente per consigliare Timothy Hunter, il personaggio principale. In \"Hellblazer\" era la partner tantrica di John Constantine in un momento del passato. Era una degli ospiti al party di Constantine di fine anno del 1999 in \"Totems\" di Tom Peyer.\nUna versione alternativa di Zatanna con capelli biondi si vede in \"\". Nella serie, Zatanna combatte in una coalizione di umani e fate contro la classe dittatoriale dell'\u00e9lite dominante delle fate.\nNew 52 (2011).\nNella nuova \"continuity\" cominciata nel 2011, Zatanna fa parte della Justice League Dark, controparte poco nota della pi\u00f9 nota Justice League specializzata in minacce mistiche e magiche, insieme a personaggi come John Constantine, Etrigan e Deadman, sotto la guida del potente Dottor Fate.\nAmalgam.\nNell'universo Amalgam Zatanna viene fusa con la maga della Marvel Comics Scarlet per formare la \"Strega Bianca (White Witch)\"\nParentele possibili.\nOltre a John Zatara e Sindella, viene fatto intendere che Zatanna \u00e8 una parente diretta dell'artista Leonardo da Vinci (che era un mago in segreto nell'Universo DC), di Nostradamus, di Cagliostro, degli alchimisti Nicolas Flamel e Evan Fulcanelli, e di Re Arion di Atlantide. Ha anche un cugino pi\u00f9 piccolo, il mago adolescente Zachary Zatara.\nPoteri e abilit\u00e0.\nZatanna pu\u00f2 intervenire sulla realt\u00e0 per modellarla a suo piacimento, sebbene per molti anni tale capacit\u00e0 si sia limitata ad interventi relativamente ristretti, circoscritti al suo raggio visuale, piuttosto caotici e incontrollabili, Zatanna ha imparato a focalizzare ed indirizzare meglio il suo potere, in colpi \"magici\" quali: deviare le traiettorie di proiettili o raggi d'energia, incendiare o far esplodere le cose, creare scudi o campi di forza, manipolare l'aria (ad esempio svuotando un ambiente dell'ossigeno), levitare e spostare gli oggetti con la mente. Zatanna usa la magia in diverse occasioni (l'esempio pi\u00f9 eclatante potrebbe essere la manipolazione della realt\u00e0), spesso pronunciando delle formule alla rovescia, nonostante non sia necessario perch\u00e9 abbiano efficacia. Grazie ai suoi incantesimi Zatanna pu\u00f2 usare vari poteri, quali:\nLa sua debolezza risiede per\u00f2 nelle parole, infatti se Zatanna non pu\u00f2 parlare o scrivere, non \u00e8 in grado lanciare incantesimi. Inoltre, essendo stata addestrata da Batman, \u00e8 una buona combattente nel corpo a corpo.\nAltri media.\nAnimazione.\nZatanna appare dapprima nell'episodio numero 54 \"Zatanna\" della serie animata di \"Batman\" (doppiata in inglese da Julie Brown) come un'illusionista senza nessun potere magico apparente. Zatanna sviluppa un rapporto stretto con Bruce Wayne durante gli anni in cui Wayne stava viaggiando in giro per il mondo ed apprendendo tecniche che pi\u00f9 tardi gli torneranno utili nei panni di Batman. Wayne si presenta a Giovanni Zatara come \"John Smith\" per imparare ad essere un mago nella fuga ma trova anche la sua giovane figlia che sta crescendo ed \u00e8 attratta da lui. In seguito Zatanna arriva a Gotham City con il suo spettacolo di magia, ma viene sbeffeggiata da un criminale che svela i suoi trucchi. I suoi sforzi per rifarsi un nome e fermare il criminale la vedono fianco a fianco con Batman, che riconosce come John Smith.\nUlteriori apparizioni nel DC Animated Universe, sia in corti realizzati in Flash sia negli episodi di \"Justice League Unlimited\" (doppiata in inglese da Jennifer Hale), la ritraggono con i suoi reali poteri magici. In \"Justice League Unlimited\", Zatanna \u00e8 consapevole dell'identit\u00e0 segreta di Batman (lei lo accoglie dicendo \"Bruce!...Non ti vedo da cos\u00ec tanto...\") e sa che lui prova sentimenti romantici nei confronti di Wonder Woman (Zatanna dice a lui, \"No, \"tu e io\" siamo solo buoni amici. C'\u00e8 qualcosa di pi\u00f9 tra te e Diana\"). Il suo costume rassomiglia molto a quello dei fumetti. Comunque, come per Black Canary, sono state eliminate le caratteristiche calze a rete poich\u00e9 era difficile animarle usando la computer-grafica. \u00c8 un membro della formazione estesa della Justice League e il suo episodio di spicco nella serie animata \u00e8 \"This Little Piggy,\" in cui lei aiuta Batman a salvare Wonder Woman dopo che lui viene tramutato in un maiale da Circe. L'episodio culmina con Batman che canta \"Am I Blue?\" mentre Circe e Zatanna vanno in estasi per la sua voce profonda e vellutata. La fine originale di \"This Little Piggy\" rivela che Zatanna non ha perso tempo nello spettegolare con i membri della League: infatti lei mostra loro, nella sua palla di cristallo, immagini di Batman che canta . Nel finale modificato, Wonder Woman canzona Batman cominciando a canticchiare \"Am I Blue?\", lasciando gli spettatori dubbiosi se Zatanna le abbia detto o meno dei sentimenti che prova per lei Batman.\nZatanna compare inoltre in una fotografia all'inizio del quinto episodio della terza stagione di Batman of the Future \"Out of a Past\", nel quale l'ormai vecchio e solo Bruce Wayne ricorda alcuni tra i suoi amori passati. Oltre a Zatanna compaiono anche: Lois Lane, Selina Kyle e Barbara Gordon\nLo scrittore del DC Animated Universe Paul Dini ha scritto queste due importanti apparizioni di Zatanna descritte prima, e apparentemente gradisce non poco il personaggio (nel 1998, Alan Burnett ha raccontato a Wizard Magazine: \"Paul Dini voleva usare Zatanna perch\u00e9 ne \u00e8 segretamente innamorato. \u00c8 qualcosa di cui cerchiamo di non parlare troppo.\"). Dini in seguito ha sposato la maga Misty Lee.\nZatanna fa due apparizioni negli episodi animati di \"Gotham Girls\". In \"A Little Night Magic\", Zatanna cammina a casa da sola dopo aver fatto uno show di magia e ha delle piccole avventure lungo la strada: trasforma la pistola di un rapinatore in un serpente, spezza un camion a met\u00e0 quando questo la sta quasi per investire e trasforma alcuni teppisti di strada in rospi dopo che questi gli avevano preso il cappello. In \"Hold the Tiger\", Zatanna impedisce a Catwoman di rubare l'Opale Occhio di Gatto da un negozio di gioielli. Zatanna non ferma Catwoman ma le chiede invece aiuto per trovare la sua tigre bianca.\nParodie.\nZatanna \u00e8 stata parodiata nell'episodio di \"Tiny Toon Adventures\" dal titolo \"Just-Us League of Supertoons\" (una parodia della Justice League of America) sotto le sembianze di Fifi Le Fume, Scentanna, la \"Fanciulla Mistica del Muschio\". \u00c8 interessante notare che il costume di Scentanna abbia una stretta somiglianza col costume di Zatanna quando lei si unisce alla Justice League.\nZatanna \u00e8 stata anche parodiata, da transessuale, nell'episodio della serie animata \"Due fantagenitori\" dal titolo \"The Masked Magician\", in cui Timmy Turner aveva un alter ego dallo stesso nome.\nCinema.\nNel 2005 la sceneggiatrice Hadley Davis (\"Ice Princess\") aveva annunciato di aver scritto un film che si presentava come una commedia d'azione per ragazzi, in cui compariva una versione giovanile di Zatanna. Non ci sono state altre informazioni riguardo a questo progetto, e si presume che sia stato abbandonato.\nTelevisione.\nZatanna appare nel diciassettesimo episodio dell'ottava stagione della serie TV \"Smallville\" (\"Hex\"), interpretata da Serinda Swan. Zatanna Zatara ha l'intento di riportare in vita suo padre, con un libro che era stato sottratto da Lionel Luthor e finito nei magazzini della Luthor Corporation, che oltre a poterlo riportare in vita gli permetteranno di avere altri poteri. Ritorna nel tredicesimo episodio della nona stagione (\"Warrior\") intenta a recuperare alcuni oggetti maledetti in passato dal padre.\nVideogiochi.\nZatanna \u00e8 un personaggio giocabile nel videogioco per console Justice League Heroes, doppiato da Kari Wahlgren. Inoltre \u00e8 un NPC (non-player character) nel videogioco online DC Universe.\nIn Batman Arkham Knight \u00e8 possibile trovare nella zona dell'indovinello dell'Enigmista riguardante l'Uomo Calendario (precisamente sulla strada principale da dove artiva il segnale della mappa) due saracinesche abbassate di un negozio sulla cui insegna sta scritto \"Zatanna\".\nZatanna \u00e8, inoltre, un personaggio DLC giocabile in \". Le sue mosse, nella lista del moveset, sono scritte al contrario."}
{"id": "922509", "revid": "729019", "url": "https://it.wikipedia.org/wiki?curid=922509", "title": "Chonchon", "text": "Il chonchon \u00e8 una creatura della mitologia Mapuche del Cile, considerata un uccello maligno.\nLeggenda.\nIl Chonchon \u00e8 la trasformazione magica dei calcus (stregone mapuche) pi\u00f9 potenti, o degli stregoni e delle streghe potenti che conoscono il segreto del calcus, in questa temuta creatura. \nIl chonchon ha caratteristiche di un vampiro e pu\u00f2 bere il sangue. \u00c8 un essere con testa umana e dalle enormi orecchie utilizzate come ali per volare."}
{"id": "922542", "revid": "2163589", "url": "https://it.wikipedia.org/wiki?curid=922542", "title": "Ekiminu", "text": "L'ekiminu \u00e8 un essere fantastico della mitologia assira. Questo spirito, un fantasma vampiro, viene generato da una sepoltura impropria e, destinato per questo a non trovar pace, vaga sulla terra in attesa di impadronirsi del corpo di un essere umano, per possederlo o nutrirsene.\nSecondo la tradizione \u00e8 invisibile e pu\u00f2 essere ucciso da armi di legno o neutralizzato con uno specifico esorcismo."}
{"id": "922550", "revid": "1442080", "url": "https://it.wikipedia.org/wiki?curid=922550", "title": "Poecilia mexicana", "text": "Poecilia mexicana \u00e8 un pesce appartenente alla famiglia dei Poeciliidae, dell'ordine Cyprinodontiformes.\nDistribuzione e habitat.\nQuesto pesce \u00e8 diffuso nelle acque dolci e salmastre del Centroamerica, dal Messico al Guatemala. Abita anche le pianure allagate stagionalmente. Alcune popolazioni sono diffuse anche in acque dolci sotterranee. \nDescrizione.\nIl corpo \u00e8 alto e allungato, con ventre arrotondato e testa appuntita. Gli occhi grandi, la bocca larga. La pinna dorsale \u00e8 allungata, la coda a delta, le altre pinne arrotondate. La livrea originaria del maschio prevede dorso verde argenteo, fianchi e peduncolo caudale azzurrini. Le pinne sono gialle screziate di grigio-azzurro. La femmina ha colori pi\u00f9 smorti.&lt;br&gt;\nLe dimensioni si attestano sugli 11 cm di lunghezza.\nQuesta specie \u00e8 spesso confusa con \"Poecilia sphenops\", molto simile.\nRiproduzione.\n\u00c8 specie ovovivipara e molto prolifica: il maschio feconda le uova all'interno della femmina tramite il gonopodio, e dopo una gestazione di 28 giorni circa partorisce da 20 a 150 piccoli.\nAlimentazione.\n\"Poecilia mexicana\" si nutre prevalentemente di detriti e di vegetazione marcescente.\nAcquariofilia.\nCome gli altri Molly, \u00e8 commerciato in tutto il mondo in numerose variet\u00e0."}
{"id": "922561", "revid": "599013", "url": "https://it.wikipedia.org/wiki?curid=922561", "title": "Gula", "text": ""}
{"id": "922567", "revid": "813316", "url": "https://it.wikipedia.org/wiki?curid=922567", "title": "Dattilografia", "text": "La dattilografia (dal greco \"d\u00e1ctylos\" = dito e \"graph\u00eda\" = scrittura) \u00e8 la tecnica e la pratica della scrittura mediante l'uso di una macchina per scrivere (o, pi\u00f9 in generale, di una tastiera).\nLa dattilografia \u00e8 anche una disciplina professionale completa che ha avuto una grande evoluzione ed \u00e8 entrata in ogni settore, in ogni lavoro d'ufficio e spesso, negli scorsi decenni, in associazione alla stenografia, al calcolo a macchina, alle tecniche della duplicazione ed alla contabilit\u00e0 meccanizzata.\nStoria.\nLa sua nascita risale alla seconda met\u00e0 dell'Ottocento quando, in seguito alla produzione e commercializzazione delle prime macchine per scrivere della Remington &amp; Son di Ilion, New York (il Mod. 1, presentato all'Esposizione Internazionale di Filadelfia, \u00e8 del 1876) si intravede un nuovo modo di scrivere e comunicare ed una reale risposta alla necessit\u00e0 di presentare, archiviare e conservare dei testi non pi\u00f9 manoscritti, ma sempre pi\u00f9 simili a quelli tipografici.\nL'ingresso e la diffusione della macchina per scrivere negli uffici pi\u00f9 progrediti dell'Ottocento rende quindi indispensabile la ricerca di personale capace di utilizzarla al meglio per \"battere\" dei testi sotto dettatura o scritti da altri in forma di bozze. In tal modo alla professione del calligrafo subentra pian piano quella del \"dattilografo\". Sono soprattutto le donne che la esercitano, loro che per la prima volta hanno la possibilit\u00e0 di lavorare negli uffici, con l'opportunit\u00e0 di far carriera, ed iniziare una qualche forma di emancipazione dalla famiglia o da lavori sottopagati o poco gratificanti.\nLe continue innovazioni tecnologiche portano ad una crescita e ad una continua evoluzione della dattilografia con conseguenti modifiche nel modo di operare del dattilografo.\nCos\u00ec con l'avvento delle macchine per scrivere elettriche dotate dei primi automatismi il lavoro dell'operatore dattilografo viene di gran lunga facilitato e gli viene consentito di aumentare progressivamente la velocit\u00e0 di battitura senza venir meno alla precisione di battuta. \nMaggiore velocit\u00e0 viene consentita dalle macchine elettroniche; la possibilit\u00e0 di modificare il carattere (inizialmente mediante la pallina o sfera ed in seguito con la margherita) permette di personalizzare ulteriormente lo scritto; la stampa diventa silenziosa con l'introduzione della testina a getto d'inchiostro.\nIl passaggio a macchine con righe di memoria e poi ai primi sistemi di videoscrittura permette di rivedere, per eventuali correzioni e prima ancora della stampa, il testo appena digitato, d\u00e0 la possibilit\u00e0 di stampare lo stesso scritto dopo aver effettuato le modifiche necessarie, porta all'abbandono progressivo dei sistemi di correzione e dell'uso della carta carbone per le copie multiple.\nDescrizione.\nUtilizzo.\nLa diffusione del personal computer e l'uso sempre crescente della posta elettronica, dei forum, delle chat, dei blog hanno portato un gran numero di persone ad utilizzare la tastiera con particolare frequenza e costanza, e non solo per esigenze lavorative, ma anche per il tempo libero. Una buona conoscenza della dattilografia risulta a maggior ragione indispensabile per poter sfruttare al meglio le potenzialit\u00e0 dell'elaboratore. \u00c8 necessaria, inoltre, una grande conoscenza del mezzo e delle possibilit\u00e0 che esso offre per ottenere buoni risultati. \nFioriscono nuove scuole, anche \"on line\", che propongono corsi di dattilografia al computer, spesso anche in abbinamento a programmi che consentono l'apprendimento del metodo di scrittura a tastiera cieca.\nSin dagli esordi della dattilografia studenti e professionisti hanno posto a confronto le loro abilit\u00e0 dattilografiche ed a tutt'oggi sono ancora tanti i giovani che partecipano ai campionati regionali e nazionali di Dattilografia e di Trattamento testi su personal computer, dimostrando gli alti livelli raggiunti.\nLa dattilografia viene sempre pi\u00f9 utilizzata nelle disabilit\u00e0 visive come metodologia riabilitativa (basta la tastiera di un personal computer ed un supporto di sintesi vocale), in aggiunta o in sostituzione della Dattilobraille, della Lettura e scrittura Braille, della Lettura e scrittura con Ingranditore Ottico, ecc. In tal modo permette di accedere con facilit\u00e0 ai vari ausilii informatici, anzi la sua conoscenza viene considerata requisito indispensabile e propedeutico per il loro accesso.\nInsegnamento.\nLe prime scuole per l'insegnamento della dattilografia nascono in America nel 1881 ed in pochissimi anni si registra un gran numero di provetti dattilografi.\nAnche in Italia, seppure in ritardo, vengono modificati i piani di studi scolastici ed introdotte nuove discipline per preparare alle nuove professionalit\u00e0 emergenti.\nCos\u00ec alla Legge Casati del 1859 (che indicava lo studio della calligrafia quale requisito indispensabile per l'inserimento nel mondo del lavoro amministrativo) subentra la Riforma Gentile con il Regio Decreto 6/5/1923 n. 1054 che istituisce la Dattilografia quale materia d'esame negli Istituti Tecnici, e poi la Legge 15 giugno 1931 n. 889 - Riordinamento dell'istruzione Media Tecnica che introduce nelle scuole ad indirizzo commerciale l'insegnamento della Dattilografia.\nSeguono a questi altri interventi normativi che danno prima maggiore e poi minor peso alla disciplina sia in ambito di istruzione che lavorativo.\nMetodologia.\nLa base fondamentale dello scrivere a macchina \u00e8 la diteggiatura che ha il fulcro nella corretta posizione che l'operatore deve assumere davanti alla macchina, nell'uso del metodo di scrittura a tastiera cieca con esercizi graduali di apprendimento.\nSolo in questo modo si pu\u00f2 ottenere un'adeguata preparazione del dattilografo che deve utilizzare correttamente la tastiera con estrema precisione di scrittura, acquisire sempre maggior velocit\u00e0 di scrittura mantenendo un ritmo costante, utilizzare le regole di impaginazione dei documenti che devono risultare validi, sia dal punto di vista tecnico-pratico sia da quello estetico, e rispondere alle reali esigenze del lavoro. Si pone in tal modo la necessit\u00e0 di una didattica dattilografica tendente a sviluppare non solo tecnica, uniformit\u00e0 di battuta e ritmo, ordine e precisione, ma anche senso creativo ed estetico. La dattilografia assume quindi anche il ruolo di attivit\u00e0 estetica ed espressiva.\nCon l'avanzamento della tecnologia sono stati messi a punto vari metodi, sempre con l'intento di facilitare il lavoro dell'operatore (ad es. con l'ausilio del mouse o il riconoscimento vocale) e sempre maggiori sono i legami con i resocontisti ed i sottotitolatori, professionalit\u00e0 attualmente in crescita. \nI metodi utilizzati per l'apprendimento della dattilografia sono stati nel tempo adattati anche alle macchine calcolatrici ed oggi, che le macchine per scrivere sono cadute praticamente in disuso, la Dattilografia originaria ha lasciato il posto al Trattamento testi con il Personal computer e l'uso di programmi di videoscrittura. Viene confermata in tal modo la sua integrazione con l'informatica. Attualmente quindi la scrittura dattilografica va intesa anche solo in relazione ad una tastiera.\nLe basi della scrittura a tastiera cieca risultano quanto mai valide anche con la tastiera estesa del computer. Questo metodo di scrittura viene tuttora insegnato in varie scuole."}
{"id": "922570", "revid": "648716", "url": "https://it.wikipedia.org/wiki?curid=922570", "title": "Quinquatria", "text": "Il Quinquatria o Quinquatrus era una festivit\u00e0 romana dedicata a Minerva, con consacrazione delle armi a Marte, e celebrata il 19 marzo, cinque (\"quinque\") giorni dopo le idi di marzo.\nSignificato della festivit\u00e0.\nSecondo Varrone, il nome di questa festivit\u00e0, che durava un solo giorno, derivava dal fatto che venisse celebrata il quinto giorno dopo le idi di marzo: allo stesso modo, gli abitanti di \"Tusculus\" avevano una festivit\u00e0 il sesto giorno dalle idi chiamata \"Sextarus\" o una chiamata \"Septimarus\" il settimo giorno. Festo affermava che anche i Falisci chiamavano \"Decimatrus\" una celebrazione che aveva luogo il decimo giorno dalle idi.\nUna spiegazione differente viene data da Ovidio, che afferma che i \"Quinquatria\" duravano cinque giorni, da cui il nome. \u00c8 per\u00f2 possibile che solo il primo giorno fosse il \"Quinquatria\" vero e proprio, e che i successivi quattro fossero stati aggiunti successivamente, probabilmente all'epoca di Gaio Giulio Cesare, allo scopo di divertire il popolo: infatti, mentre il primo giorno era proibito versare sangue, nei successivi quattro venivano organizzati giochi gladiatorii. Questa interpretazione \u00e8 avvalorata dal fatto che nei calendari pi\u00f9 antichi solo un giorno \u00e8 dedicato a questa festivit\u00e0.\n\u00c8 ancora Ovidio a riferire che la festivit\u00e0 era dedicata al \"dies natalis\" (\"compleanno\") di Minerva, mentre Festo afferma che veniva commemorata la consacrazione alla divinit\u00e0 del tempio sull'Aventino. In questo giorno dedicato a Minerva, era uso che le donne consultassero gli indovini. Gli oratori ed i grammatici ricevevano il loro onorario in questo giorno, dacch\u00e9 Minerva era anche \"magistra orationis\" (maestra del dire) e protettrice dei suddetti.\nQuesta festivit\u00e0 \u00e8 menzionata anche nel \"Feriale Duranum\", un calendario religioso ad uso dei militari di stanza a Dura Europos.\nRituali.\nIl quinto giorno dei \"Quinquatria\", il 23 marzo, era dedicato al rituale di purificazione delle \"tubae\", le trombe da guerra; \u00e8 per\u00f2 probabile che questa cerimonia, detta \"Tubilustrium\", fosse stata in origine indipendente dai \"Quinquatria\", e venisse a cadere nell'ultimo giorno di questi solo a seguito dell'estensione dei \"Quinquatria\". L'imperatore Domiziano stabil\u00ec che la festa venisse celebrata annualmente nella sua villa ai piedi dei Colli Albani. Un collegio da lui istituito ebbe il compito di sovrintendere alle celebrazioni, che includevano cacce a bestie selvagge, spettacoli teatrali e gare di oratoria e poesia.\nFu in occasione dei \"Quinquatria\" del 59 che Nerone invit\u00f2 la madre Agrippina Minore alla propria villa a Baia, con lo scopo di assassinarla affondando la nave su cui si trovava, ma Agrippina scamp\u00f2 alla morte.\nEsisteva anche un'altra festivit\u00e0, detta \"Quinquatrus Minusculae\" o \"Quinquatrus Minores\", celebrata alle idi di giugno (13 giugno) in cui i \"tubicines\", i suonatori delle \"tubae\", andavano in processione al tempio di Minerva."}
{"id": "922574", "revid": "13102", "url": "https://it.wikipedia.org/wiki?curid=922574", "title": "Menecmo", "text": "Biografia.\nEgli nacque probabilmente ad Apeconesso, localit\u00e0 della Tracia che oggi fa parte della Turchia, ed \u00e8 noto per la sua basilare scoperta delle sezioni coniche e per aver data una soluzione a quello che allora era un annoso problema: quello della duplicazione del cubo; per farlo egli si serv\u00ec della parabola e dell'iperbole. \nCi sono poche fonti dirette sulle opere di Menecmo: si sa in particolare della sua amicizia con il filosofo Platone. Egli studia le sezioni coniche ed \u00e8 il primo a mostrare che ellissi, parabole ed iperboli si possono ottenere tagliando un cono con un piano non parallelo alla base. Si ritiene, in generale, che non sia stato Menecmo ad inventare i nomi di parabola ed iperbole; si riteneva piuttosto che queste fossero state inventate da Apollonio pi\u00f9 tardi. Tuttavia, recenti scoperte riguardanti Diocle mostrano che i nomi di parabola e iperbole siano state usate prima di Apollonio. \nMenecmo ha fatto le sue scoperte sulle sezioni coniche mentre stava cercando di risolvere il problema di individuare il lato di un cubo avente volume doppio di un cubo dato (problema della duplicazione del cubo). La soluzione data da Menecmo \u00e8 descritta da Eutocio nel suo commentario all'opera di Archimede \"Sulla sfera e il cilindro\". \nL'opera di Menecmo sulle sezioni coniche \u00e8 nota essenzialmente grazie ad un epigramma di Eratostene e alla scoperta di suo fratello Dinostrato del metodo che si serve della quadratrice per costruire un quadrato di area uguale ad un cerchio dato (cio\u00e8 per la scoperta di un procedimento per risolvere il problema della quadratura del cerchio) \u00e8 nota unicamente dagli scritti di Proclo. Proclo afferma anche che Menecmo era un allievo di Eudosso. \nVi \u00e8 in Plutarco una curiosa affermazione sul fatto che Platone disapprovasse che Menecmo fosse arrivato alla soluzione del problema della duplicazione del cubo attraverso dispositivi meccanici. Tuttavia la dimostrazione descritta da Eutocio non sembra coinvolgere dispositivi meccanici. Gli esperti hanno discusso sulla possibilit\u00e0 che Menecmo abbia usato dispositivi meccanici per disegnare le sue curve. \nSi dice che Menecmo sia stato tutore di Alessandro Magno; questa credenza deriva da un aneddoto. Ad Alessandro, che gli chiedeva di fargli conoscere un metodo facile per capire la geometria, Menecmo avrebbe risposto: \"O Re, per viaggiare da un luogo all'altro ci sono strade per il Re e strade per il popolo, ma in geometria c'\u00e8 un'unica strada per tutti\" (Beckmann, 1989, pag. 34). Tuttavia questa frase \u00e8 anche stata attribuita prima a Giovanni Stobeo vissuto nella seconda met\u00e0 del V secolo d.C. Quindi \u00e8 incerto se Menecmo sia realmente stato maestro di Alessandro; \u00e8, per\u00f2, possibile che Aristotele abbia stabilito un collegamento fra i due. \nMenecmo si \u00e8 occupato anche di altre questioni: Teone di Smirne afferma che egli era sostenitore della teoria astronomica delle sfere omocentriche avanzata da Eudosso. Proclo afferma che Menecmo abbia studiato anche la struttura degli enunciati della matematica, dedicandosi alla logica ed alla distinzione fra teoremi e problemi. \nQuando sia morto precisamente, non \u00e8 certo; tuttavia gli studiosi contemporanei concordano nell'affermare che mor\u00ec a Cizico. "}
{"id": "922578", "revid": "599013", "url": "https://it.wikipedia.org/wiki?curid=922578", "title": "Csv", "text": ""}
{"id": "922585", "revid": "22414", "url": "https://it.wikipedia.org/wiki?curid=922585", "title": "Catacano", "text": ""}
{"id": "922589", "revid": "1372005", "url": "https://it.wikipedia.org/wiki?curid=922589", "title": "Rheingau", "text": "Il Rheingau (in italiano \"Renovia\") \u00e8 una regione collinare della Germania sulla sponda destra del Reno che si estende da Wiesbaden a Lorch. La zona \u00e8 molto nota per i suoi ottimi vini. Politicamente si trova nel Circondario di Rheingau-Taunus, nell'Assia.\nStoria.\nDalla dieta di Verona (983) il Rheingau posseduto nell'arcidiocesi di Magonza chiama: \"regalo di Verona\"."}
{"id": "922594", "revid": "30610", "url": "https://it.wikipedia.org/wiki?curid=922594", "title": "Empuse", "text": ""}
{"id": "922597", "revid": "3082", "url": "https://it.wikipedia.org/wiki?curid=922597", "title": "Venerali", "text": ""}
{"id": "922636", "revid": "287204", "url": "https://it.wikipedia.org/wiki?curid=922636", "title": "Rheinh\u00f6henweg", "text": "Il Rheinh\u00f6henweg \u00e8 un sentiero sulle alture della valle del Reno, da Bonn fino all'Alto Reno. Ha una lunghezza complessiva di circa 530 km."}
{"id": "922639", "revid": "33888", "url": "https://it.wikipedia.org/wiki?curid=922639", "title": "Luigi Russo", "text": "Biografia.\nFrequentato il liceo classico Ruggero Settimo a Caltanissetta, divenne allievo della Scuola normale superiore tra il 1910 e 1914. Successivamente prese parte alla prima guerra mondiale, verso la quale nutr\u00ec un \"ingenuo entusiasmo\" per i risvolti patriottici ai fini del completamento dell'unificazione territoriale italiana. Nell'immediato dopoguerra assume la cattedra di Italiano e Latino alla Scuola militare Nunziatella di Napoli.\nGiunge con grande celerit\u00e0 la pubblicazione della sua tesi di laurea su Metastasio nel 1915, ma l''\"incipit\" della sua carriera si ha nel 1920, anno in cui esce il \"Saggio su Verga\". Lo scrittore verista rester\u00e0 sempre tra gli interessi di Russo, tanto che nel 1960, nel suo ultimo volume laterziano \"Il tramonto del letterato\", pag. 513, troviamo un intervento su \"Verga, il poeta della povera gente\".\nComincia proprio nel 1920-1925 la prima e compiuta definizione del suo indirizzo critico-letterario: successivamente al saggio su Verga, nel quale attacca la letterariet\u00e0 in nome della concezione del \"poeta primitivo\", emerge gi\u00e0 matura la sua posizione verso Benedetto Croce, con il quale scambi\u00f2 un nutrito carteggio, confermando la distinzione tra poesia e non-poesia, ma completandola con il contesto e il mondo dello scrittore, sia sociale che culturale. Dunque d\u00e0 molta importanza alla storia, riferendosi chiaramente alla critica di Francesco De Sanctis e inaugurando il suo storicismo integrale. Ridefinisce la nozione di poetica come cerniera tra poesia e non-poesia e applicandola nei suoi studi sui principali autori italiani: Manzoni, Alfieri, Foscolo, Leopardi, raccolti in \"Ritratti e disegni storici\".\nNel 1925 ottiene la cattedra di letteratura italiana alla facolt\u00e0 di magistero di Firenze e nel 1934 alla facolt\u00e0 di Lettere di Pisa, dove avr\u00e0 tra i suoi allievi tra gli altri Giovanni Getto, Walter Binni, Ettore Bonora, Emilio Bigi. Dopo i notevoli studi metodologici si concentra su Alessandro Manzoni e \"I promessi sposi\" che vengono riabilitati nonostante le notevoli discriminazioni crociane.\nContinua appassionato lo studio sulla cultura ottocentesca napoletana la quale veniva ad assumere un chiaro significato politico. Prende corpo il suo antifascismo \"utile e indisturbato\" condiviso con illustrissimi colleghi. Esso si consolida nel saggio su Niccol\u00f2 Machiavelli, opponendosi alla moda del regime di rappresentare se stesso come il movimento che aveva da tempo attuato gli ideali machiavellici ed invece, sul piano letterario, conferma un Machiavelli \"artista della politica\".\nAssume nel 1943 e dal 1944 al 1948 la direzione della Scuola normale di Pisa e si conferma uno dei pi\u00f9 lucidi e arguti attori della cultura del tempo. Aveva collaborato alla rivista \"La nuova Italia\" (pubblicata dall'omonima casa editrice) e, dal 1925 al 1947, diresse \"Leonardo. Rassegna bibliografica mensile\" e infine volle fondare, nel 1946, una propria rivista, \"Belfagor\" che si occuper\u00e0 di critica, storia, politica, filologia e arti figurative. Dalle sue colonne polemizzer\u00e0 sagacemente e brillantemente coi personaggi di spicco della vita culturale e politica del Paese e si erger\u00e0 sempre a difesa della cultura libera. La fase finale della sua attivit\u00e0 di studioso sar\u00e0 maggiormente rivolta alla dialettica. \nSoddisfatto della tranquillit\u00e0 della vita a Pisa, trascorrer\u00e0 attivamente gli ultimi anni, anche in senso politico: fedele alla sua impostazione laica e liberale, non accett\u00f2 mai il clima politico di monopolio democristiano, arrivando a candidarsi come indipendente nelle liste del PCI in Sicilia alle elezioni politiche del 1948. Proprio a tale scelta politica \u00e8 da attribuirsi la successiva decisione dell'allora Ministro dell'istruzione, il democristiano Guido Gonella, di non confermarlo quale direttore della Scuola normale di Pisa.\nAlla sua morte, uno dei figli, Carlo Ferdinando Russo, formatosi anche lui alla Scuola normale e titolare per oltre un ventennio della cattedra di filologia greca all'Universit\u00e0 di Bari, gli subentr\u00f2 nella direzione di \"Belfagor\".\nOpere.\nCuratele.\nAi saggi sopraelencati sono da aggiungere i numerosi commenti, ad uso scolastico, di opere di alcuni tra gli scrittori italiani gi\u00e0 indagati nei suoi studi critici, come Boccaccio, Dante, Machiavelli, Tasso, Alfieri, Foscolo, Leopardi, Nievo, Verga, De Sanctis."}
{"id": "922641", "revid": "7627673", "url": "https://it.wikipedia.org/wiki?curid=922641", "title": "MD-80", "text": ""}
{"id": "922686", "revid": "78273", "url": "https://it.wikipedia.org/wiki?curid=922686", "title": "Mihai Viteazul", "text": ""}
{"id": "922845", "revid": "298055", "url": "https://it.wikipedia.org/wiki?curid=922845", "title": "Ajihad", "text": ""}
{"id": "922866", "revid": "33751", "url": "https://it.wikipedia.org/wiki?curid=922866", "title": "Fernando Carlos Redondo Neri", "text": ""}
{"id": "922889", "revid": "339392", "url": "https://it.wikipedia.org/wiki?curid=922889", "title": "Comunit\u00e0 Montana Valli Borbera e Spinti", "text": ""}
{"id": "922913", "revid": "767487", "url": "https://it.wikipedia.org/wiki?curid=922913", "title": "Dr. Jekyll and Mr. Hyde (film 1912)", "text": "Dr. Jekyll and Mr. Hyde \u00e8 un film muto del 1912 tratto dal romanzo di Robert Louis Stevenson \"Lo strano caso del dottor Jekyll e del signor Hyde\" del 1886 e dalla rappresentazione teatrale dell'anno successivo di Thomas Russell Sullivan. Il cortometraggio non essendo mai stato distribuito in Italia mantiene il titolo originale, tuttavia alcuni dizionari lo indicano come Il dottor Jekyll e Mr. Hyde uniformandolo al titolo italiano di alcuni film successivi, anche dell'epoca del muto.\nTrama.\nJames Cruze \u00e8 un medico dai capelli bianchi, il dr. Jekyll, che lavora segretamente nel suo laboratorio alla ricerca di un siero per una metamorfosi che separi il bene ed il male in chi lo assumer\u00e0. Decide di testarlo su s\u00e9 stesso e mentre \u00e8 sulla sua sedia con la testa sul suo petto, lentamente il farmaco ha effetto e si trasforma in un essere mostruoso e bestiale: Mr. Hyde. Dopo un uso ripetuto, l'alter ego di Jekyll emerge, inducendolo ad uccidere il padre della sua innamorata. Il male della sua personalit\u00e0 lo porta a ritornare al laboratorio solo per scoprire che l'antidoto \u00e8 terminato e che rester\u00e0 per sempre Mr Hyde. Un poliziotto rompe quindi la porta del laboratorio di Jekyll e scopre che il medico \u00e8 morto dopo l'assunzione di un veleno.\nEdizioni Home Video.\nDal 2020 esiste un'edizione italiana Home-Video del film, edita da DNA Srl, inclusa come Extra nel DVD del film \"IL DOTTOR JEKYLL E MR. HYDE\" (1941). Il film \u00e8 stato editato con il contributo dello studioso di Storia del Cinema Riccardo Cusin. Questa versione \u00e8 disponibile anche in streaming su alcune piattaforme."}
{"id": "922930", "revid": "767487", "url": "https://it.wikipedia.org/wiki?curid=922930", "title": "Dr. Jekyll and Mr. Hyde (film 1920 Robertson)", "text": "Il dottor Jekyll e Mr. Hyde \u00e8 un film muto del 1920 per la regia di John Stuart Robertson, tratto dal romanzo di Robert Louis Stevenson \"Lo strano caso del dottor Jekyll e del signor Hyde\" del 1886 e interpretato da John Barrymore.\nTrama.\nIl dott. Henry Jekyll \u00e8 un medico irreprensibile, devoto verso i malati e attivamente impegnato nella ricerca scientifica. Il suo futuro suocero, Sir George Carew, lo pungola circa la doppia personalit\u00e0 dell'individuo umano e sulla sua doppia natura. Gli esperimenti di laboratorio lo porteranno presto a scoprire un siero capace di separare il bene dal male nella personalit\u00e0 di colui che lo assumer\u00e0. Egli non esita a sperimentare presto il composto chimico su se stesso, subendo una tremenda metamorfosi in un individuo soltanto malvagio, a cui d\u00e0 nome Mr. Hyde.\nEgli \u00e8 affascinato dal primo esperimento e pi\u00f9 e pi\u00f9 volte assumer\u00e0 le fattezze di Hyde (salvo rientrare nei panni di Jekyll tramite l'assunzione di un antidoto): frequenta i locali malfamati di Soho, costringe a s\u00e9 la giovane Theresa ed \u00e8 sempre pi\u00f9 gratuitamente violento. Hyde ormai ha preso definitivamente il sopravvento su Jekyll, ma \u00e8 tardi per interrompere l'esperimento?\nProduzione.\nIl film fu prodotto dalla Famous Players-Lasky Corporation, girato nel gennaio/febbraio 1920 negli stabilimenti Astoria della Paramount a New York e a Long Island.\nJohn Barrymore si divise tra le riprese di questa pellicola e l'opera teatrale del Riccardo III di cui era protagonista. Questo non grav\u00f2 sulla sua recitazione, ma lo port\u00f2 ad un esaurimento nervoso dopo la fine delle riprese.\nNello stesso anno, venne girato un altro film dallo stesso soggetto, un \"Dr. Jekyll and Mr. Hyde\" diretto da J. Charles Haydon e interpretato da Sheldon Lewis. Questa seconda versione venne distribuita in aprile.\nDistribuzione.\nIl film fu distribuito dalla Famous Players-Lasky Corporation e dalla Paramount Pictures. Fu presentato in prima a New York nel marzo 1920.\nDopo le edizioni dvd DCULT ed Ermitage, dal 2020 esiste un'edizione italiana Home-Video del film, edita da DNA Srl, inclusa come Extra nel DVD del film \"IL DOTTOR JEKYLL E MR. HYDE\" (1941). Il film \u00e8 stato editato con il contributo dello studioso di Storia del Cinema Riccardo Cusin. Questa versione \u00e8 disponibile anche in streaming su alcune piattaforme.\nDate di uscita.\nIMDb e DVD Silent Era"}
{"id": "922947", "revid": "110157", "url": "https://it.wikipedia.org/wiki?curid=922947", "title": "Hirosaki", "text": " \u00e8 una citt\u00e0 del Giappone nella prefettura di Aomori. Qui \u00e8 situato un castello che risale al periodo Evo moderno.\nHirosaki \u00e8 famosa per la festa di fiori di ciliegio. Annualmente il castello Hirosaki si copre dei fiori di circa 2,600 cilliegi. Hirosaki \u00e8 famosa anche per la coltivazione delle mele. Circa il 20% delle mele del Giappone proviene da Hirosaki.\nStoria.\nTsugaru Tamenbu del Tsugaru clan ha fatto una pianificazione urbana nel 1603. Prima di cambiare il suo nome, questa terra si chiamava Takaoka. Tamenobu mor\u00ec nel 1609, e Nobuhira, suo figlio, concluse il piano. Hirosaki ha prosperato come una capitale del clan feudale Tsugaru.\nDurante il periodo Meiji fu messa su una divisione dell'esercito. Hirosaki ora prospera come metropoli della cultura e dell'economia del distretto di Tsugaru.\nEconomia.\nTurismo.\nLa traccia del Castello di Hirosaki-jo dell'era Edo nel centro urbano \u00e8 considerata una importantissima realt\u00e0 storica giapponese. La maggior parte di ci\u00f2 che si \u00e8 conservato del castello \u00e8 in un fossato; una base di pietra di tutto il campo lasciano pressoch\u00e9 intatta la forma della base del castello abbandonato; quanto si \u00e8 perfettamente conservato \u00e8 una torre del castello, tre robusti pilastri portanti e cinque cancelli. Di queste antiche torri, in Giappone, ne sono rimaste solamente in 12 luoghi, e sono riconosciuti dai giapponesi di grande importanza culturale.\nLa citt\u00e0 ne cura la gestione, ed ora \u00e8 aperto al pubblico come un parco-museo. Dopo il 1903, gli alberi dei ciliegi sono stati ripiantati, ad oggi sono approssimativamente 2,600 e fioriscono quando \u00e8 primavera. I turisti vengono da tutto il Giappone per visitarlo. Una festa chiamata \"Neputa\" si svolge ogni anno dal primo di agosto fino al 7. Una lanterna di 7 metri d'altezza viene ubicata nel giardino principale con la grande immagine-dipinto che ritrae un samurai che apparse dalla Cina; di sera, parate per il centro."}
{"id": "922998", "revid": "711028", "url": "https://it.wikipedia.org/wiki?curid=922998", "title": "Franco Ricciardiello", "text": "Biografia.\nInizia a pubblicare all'et\u00e0 di vent'anni, nel 1981, su un volume dell'Editrice Nord che raccoglie i partecipanti al concorso letterario riservato agli abbonati, proseguendo con numerosi racconti e saggi su riviste e antologie anche a grandissima diffusione: tra i pi\u00f9 venduti i racconti \"Torino\" (60.000 copie) e il cyberpunk \"Saluti dal lago di Mandelbrot\" (10.000 copie) entrambi su Millelire/Stampa Alternativa).\nNegli anni ottanta, periodo del boom della microeditoria amatoriale di fantascienza, incontra Gian Piero Prassi ed entra a far parte della redazione di una delle pi\u00f9 diffuse fanzine italiane: \"The Dark Side\". Nel 1987 pubblica il suo primo romanzo di fanta-archeologia \"La rocca dei celti\" e dirige personalmente la fanzine dal 1989 fino alla chiusura nel 1991. Negli anni novanta partecipa alla redazione della fanzine \"Intercom\", la pi\u00f9 longeva rivista amatoriale italiana, trasformatasi in seguito in una webzine.\nNel 1998 vince la IX edizione del Premio Urania con il suo secondo romanzo \"Ai margini del caos\" pubblicato da Arnoldo Mondadori Editore nella collana Urania e tradotto in Francia dall'editrice Flammarion; si tratta di un thriller intorno al celebre dipinto \"L'isola dei morti\" di Arnold B\u00f6cklin e agli ultimi giorni di Hitler nel F\u00fchrerbunker di Berlino. Sempre per la collana Urania nel 2002 pubblica \"Radio aliena Hasselblad\", romanzo di fantascienza classica.\nInteressato alle problematiche della scrittura creativa, collabora all'enciclopedia a dispense \"Scrivere\" della Rizzoli (\u00e8 autore del testo sullo stile letterario nel V volume). Ha insegnato scrittura creativa a Biella, Vercelli e Genova e tenuto seminari sulla letteratura a Torino, Napoli, Cosenza e Novara.\nLa sua carriera di scrittore prende una svolta verso la letteratura gialla; nel 2002 vince il VII Premio di narrativa poliziesca inedita Orme Gialle (per racconti); nel 2005 \u00e8 primo classificato al premio Gran Giallo Citt\u00e0 di Cattolica con il racconto intitolato \"Battaglia d'Anghiari\", pubblicato in appendice al numero di marzo 2005 del Giallo Mondadori; nel 2007 ottiene il premio Delitto d'Autore promosso dall'ACSI con il suo quarto romanzo \"Autunno Antimonio\", pubblicato nel 2008 dalla stessa associazione per i propri aderenti.\n\"Ai margini del caos\" \u00e8 stato ripubblicato in versione eBook da Edizioni di Karta e quasi contemporaneamente il romanzo breve \"Archeologia\" \u00e8 apparso, sempre in versione eBook, presso Kipple officina libraria. Ricciardiello collabora con la webzine \"Carmilla on line\".\nA partire dal 2010 inizia a pubblicare nuovi racconti di fantascienza su una serie di antologie curate da Gian Filippo Pizzo per diverse case editrici, e dal 2016 approda in maniera organica all'editoria elettronica, con la collaborazione alla milanese Delos Books, fondata da appassionati approdati al fandom nei primi anni Ottanta, contemporaneamente a Ricciardiello; il suo settimo romanzo, \"Termidoro\" \u00e8 pubblicato soltanto in ebook, preceduto e seguito da altri romanzi brevi.\nNel 2017 appare la sua prima opera non di fiction, \"Storie di Parigi\", da una parte resoconto di una camminata di una settimana tra gli \"arrondissement\" della capitale francese, dall'altra collezione di una serie di storie che raccontano la vita di uomini e donne di cinema, scrittori e musicisti, partendo dai luoghi dove vissero, dove ambientarono la propria narrativa, o dove girarono scene di film."}
{"id": "923028", "revid": "4175", "url": "https://it.wikipedia.org/wiki?curid=923028", "title": "Stadio Europa", "text": "Lo stadio Europa (in tedesco Europa-Stadion) \u00e8 lo stadio di football americano della citt\u00e0 di Bolzano. Viene utilizzato anche per il calcio a 5 e \u2013 pi\u00f9 saltuariamente \u2013 per il calcio.\nEuropeo 1997.\nNel 1997 lo Stadio Europa fu sede della fase finale del campionato europeo"}
{"id": "923054", "revid": "1543377", "url": "https://it.wikipedia.org/wiki?curid=923054", "title": "Darkbasic", "text": "Darkbasic \u00e8 un compilatore per la creazione di applicazioni e giochi 2D o 3D di vario tipo che prende spunto dai codici Basic e C++ (attraverso apposite librerie) per creare un nuovo codice orientato verso gli aspetti grafici, anche grazie all'implementazione delle librerie grafiche DirectX. Sono state pubblicate due versioni: Darkbasic classic e Darkbasic professional, l'ultima in continuo aggiornamento.\nQuesto compilatore utilizza una programmazione orientata agli oggetti, che permette un maggiore controllo sulla grafica. Attualmente esistono molti manuali di Darkbasic, compreso quello ufficiale di 400 pagine in inglese, scaricabili gratuitamente dal web."}
{"id": "923074", "revid": "48344", "url": "https://it.wikipedia.org/wiki?curid=923074", "title": "Sibille", "text": ""}
{"id": "923157", "revid": "287204", "url": "https://it.wikipedia.org/wiki?curid=923157", "title": "Miyazaki (disambigua)", "text": ""}
{"id": "923200", "revid": "247222", "url": "https://it.wikipedia.org/wiki?curid=923200", "title": "Dentro (Niccol\u00f2 Fabi)", "text": "Dentro \u00e8 il settimo album in studio del cantautore italiano Niccol\u00f2 Fabi, pubblicato il 6 febbraio 2007 dalla Virgin Records.\nDescrizione.\nSi tratta del secondo album pubblicato dal cantautore per il solo mercato spagnolo. \"Dentro\" ripropone alcuni dei brani dei due album di studio precedenti, ed \u00e8 cantato in spagnolo, italiano e inglese. I brani \"Es no es\", \"El negocio de antig\u00fcedades\" e \"Herido\" sono le traduzioni in spagnolo, rispettivamente, di \"\u00c8 non \u00e8\", \"Il negozio di antiquariato\" e \"Offeso\", tratti dall'album \"La cura del tempo\". I brani \"Ponerse alas\", \"Dentro\", \"El aire\" e \"Construir\" sono le traduzioni in spagnolo di \"Mettere le ali\", \"Dentro\", \"Novo Mesto (L'aria intorno)\" e \"Costruire\", tratti dall'album \"Novo Mesto\".\nIl brano \"So Lonely\" \u00e8 invece una reinterpretazione dei The Police ed \u00e8 stata anch'essa pubblicata in precedenza in \"Novo Mesto\".\nI singoli estratti da quest'album sono \"Es no es\" e \"Ponerse alas\"."}
{"id": "923203", "revid": "125477611", "url": "https://it.wikipedia.org/wiki?curid=923203", "title": "La guerra di Piero", "text": "La guerra di Piero \u00e8 una canzone di Fabrizio De Andr\u00e9 con l'arrangiamento musicale di Vittorio Centanaro. Fu registrata con i musicisti Vittorio Centanaro (chitarra), Fabrizio De Andr\u00e9 (chitarra) e Werther Pierazzuoli (basso).\nIl primo album in cui la canzone venne inserita fu \"Tutto Fabrizio De Andr\u00e9\" del 1966, la prima raccolta (nonch\u00e9 primo album) pubblicata dall'autore.\nIspirazione e storia.\n\"La guerra di Piero\" \u00e8 diventato negli anni uno dei brani in assoluto pi\u00f9 popolari di De Andr\u00e9; con questa canzone, dall'impronta fortemente antimilitarista, il cantautore ritorna sul tema della guerra, tre anni dopo \"La ballata dell'eroe\". Il punto di riferimento stilistico \u00e8 Georges Brassens, ma l'ispirazione viene dalla figura dello zio del cantautore, Francesco. Il ricordo del suo ritorno dal campo di concentramento, i suoi racconti, il resto della vita trascorsa alla deriva, segnarono profondamente la sensibilit\u00e0 del nipote Fabrizio, che in pi\u00f9 occasioni si ricorder\u00e0 di lui.\nOltre all'arrangiamento, anche la musica \u00e8 di Centanaro che per\u00f2 non la firm\u00f2 perch\u00e9 non iscritto alla SIAE, come gli aveva consigliato De Andr\u00e9.\nPer la produzione del 45 giri, alla canzone fu abbinata, come retro, l'altra famosa canzone contro la guerra che De Andr\u00e9 aveva scritto in quegli anni, ovvero \"La ballata dell'eroe.\"\nLa composizione.\nLa canzone presenta 13 strofe con rime baciate e talvolta incrociate.\nNel componimento di De Andr\u00e8 sono numerosi gli echi provenienti da altre poesie. Fra tutte emerge \"Le dormeur du val\" (\"L'addormentato nella valle\"), la poesia pi\u00f9 nota e pi\u00f9 spesso interpretata di Arthur Rimbaud (Cahier de Douai, 1870), fra gli altri musicata e cantata da L\u00e9o Ferr\u00e9 nel 1955 (pubblicata nella raccolta postuma del 2004 \"Maudits soient-ils!\"). Una quartina richiama inequivocabilmente la canzone \"Dove vola l'avvoltoio\", scritta nel 1958 da Italo Calvino e musicata da Sergio Liberovici:\n \nPer quanto riguarda il contenuto, il testo \u00e8 narrato da due voci: il narratore e \"Piero\", il protagonista; l'autore non canta di una guerra in particolare, ma della guerra in s\u00e9.\nIl successo e la critica.\nLa canzone \u00e8 incentrata sulla storia dell'antieroe Piero, soldato che ha un moto di clemenza verso un militare nemico, non osando sparargli, e tale esitazione gli \u00e8 fatale, ricevendo dal nemico un colpo che lo uccide. Tale storia pass\u00f2 inizialmente in secondo piano, e solo successivamente il brano divent\u00f2 un vero e proprio inno contro la guerra e la morte in battaglia. Negli anni seguenti la canzone \u00e8 stata inserita, a pieno titolo, nelle antologie scolastiche, specialmente delle scuole elementari, tuttavia lo stesso De Andr\u00e8 era solito ironizzare su questo aspetto, dicendo di ritenerlo un modo per far s\u00ec che i bambini iniziassero ad odiare la canzone gi\u00e0 dalla loro tenera et\u00e0."}
{"id": "923213", "revid": "1652635", "url": "https://it.wikipedia.org/wiki?curid=923213", "title": "Nothingface (album)", "text": "Nothingface \u00e8 il quinto album della band canadese thrash metal Voivod, prodotto nel 1989 dalla MCA Records.\nQuesto lavoro presenta un suono molto pi\u00f9 progressive dei precedenti dischi della band.\nTracce.\nTutte le tracce sono state scritte dai Voivod tranne la cover \"Astronomy Domine\" tratta dal primo album dei Pink Floyd."}
{"id": "923221", "revid": "1543377", "url": "https://it.wikipedia.org/wiki?curid=923221", "title": "Giulia Cornelia Paula", "text": "Biografia.\nAppartenente all'antica e aristocratica famiglia Cornelia, e figlia di Giulio Cornelio Paolo, spos\u00f2 nell'estate del 219 il giovane imperatore della dinastia dei Severi Eliogabalo, il quale aveva appena preso il potere rovesciando Macrino. Eliogabalo, quattordicenne, si spos\u00f2 subito dopo essere giunto a Roma, allo scopo di avere figli che rinvigorissero la dinastia.\nLa propaganda imperiale celebr\u00f2 il matrimonio come portatore di stabilit\u00e0, esponendo riproduzioni della coppia imperiale per tutto l'impero: in queste rappresentazioni l'imperatore era raffigurato come sacerdote del dio El-Gabal, e in effetti Eliogabalo si dichiarava simile al dio.\nIl matrimonio ebbe vita breve: nelle prime settimane del 220 Eliogabalo divorzi\u00f2 da Giulia per sposare la vergine vestale Aquilia Severa. Cassio Dione (\"Storia romana\", lxxxix) afferma che Giulia aveva un \"difetto\" fisico, e che questo fu la causa del divorzio, in quanto Eliogabalo voleva figli simili a dei; in tal senso va anche vista la sua volont\u00e0 di sposare, lui sacerdote di El-Gabal, una sacerdotessa di Vesta.\nDopo il divorzio Giulia si ritir\u00f2 a vita privata."}
{"id": "923236", "revid": "1632387", "url": "https://it.wikipedia.org/wiki?curid=923236", "title": "Angel Rat", "text": "Angel Rat \u00e8 il sesto album della band canadese thrash metal Voivod, prodotto nel 1991 dalla MCA Records.\nIl bassista Jean-Yves Th\u00e9riault lascer\u00e0 il gruppo subito dopo la registrazione del disco."}
{"id": "923238", "revid": "1516566", "url": "https://it.wikipedia.org/wiki?curid=923238", "title": "Occasionalismo", "text": "Con il termine occasionalismo si identifica la dottrina filosofica secondo cui tutti gli atti dell'uomo, sia pratici che teorici, non sono che occasioni per l'intervento di Dio.\nEsponenti e pensiero.\nLa dottrina ha raggiunto per la prima volta la preminenza nelle scuole teologiche islamiche dell'Iraq, specialmente a Bassora. Il teologo del IX secolo Abu al-Hasan al-Ash'ari ha sostenuto che non vi \u00e8 alcuna causalit\u00e0 secondaria nell'ordine creato. Il mondo \u00e8 sostenuto e governato attraverso l'intervento diretto di una causa primaria divina. In quanto tale, il mondo \u00e8 in costante stato di ricreazione da parte di Dio.\nIl pi\u00f9 famoso sostenitore della dottrina occasionalista asharita fu Abu Hamid Muhammad ibn Muhammad al-Ghazali, un teologo dell'XI secolo con base a Baghdad. In \"L'incoerenza dei filosofi\" Al-Ghazali ha lanciato una critica filosofica contro i primi filosofi islamici influenzati dai neoplatonici come Al-Farabi e Ibn Sina. In risposta all'affermazione dei filosofi secondo cui l'ordine creato \u00e8 governato da cause efficienti secondarie (essendo Dio, per cos\u00ec dire, la causa primaria e finale in senso ontologico e logico), Ghazali sostiene che ci\u00f2 che osserviamo come regolarit\u00e0 nella natura si basa presumibilmente su qualche legge naturale \u00e8 in realt\u00e0 una sorta di regolarit\u00e0 costante e continua. Non c'\u00e8 necessit\u00e0 indipendente di cambiamento e divenire, a parte ci\u00f2 che Dio ha ordinato. Sostenere una causalit\u00e0 indipendente al di fuori della conoscenza e dell'azione di Dio \u00e8 privarlo della vera agenzia e diminuire il suo attributo di potere. Nel suo famoso esempio, quando il fuoco e il cotone vengono messi a contatto, il cotone viene bruciato non a causa del calore del fuoco, ma attraverso l'intervento diretto di Dio, un'affermazione che ha difeso usando la logica. Nel XII secolo, questa teoria fu difesa e ulteriormente rafforzata dal teologo islamico Fakhr al-Din al-Razi, usando la sua esperienza nelle scienze naturali di astronomia, cosmologia e fisica.\nPoich\u00e9 Dio \u00e8 di solito visto come razionale, piuttosto che arbitrario, il suo comportamento nel causare normalmente eventi nella stessa sequenza (cio\u00e8, ci\u00f2 che ci sembra essere una causalit\u00e0 efficiente) pu\u00f2 essere inteso come una naturale attuazione di quel principio di ragione, che poi descrivere come le leggi della natura. In senso proprio, tuttavia, queste non sono leggi della natura ma leggi con cui Dio sceglie di governare il proprio comportamento (la sua autonomia, in senso stretto) - in altre parole, la sua volont\u00e0 razionale. Questo, tuttavia, non \u00e8 un elemento essenziale di un racconto occasionalista e l'occasismo pu\u00f2 includere posizioni in cui il comportamento di Dio (e quindi quello del mondo) \u00e8 considerato alla fine imperscrutabile, mantenendo cos\u00ec la trascendenza essenziale di Dio. Su questa comprensione, le apparenti anomalie come i miracoli non sono realmente tali: sono semplicemente Dio che si comporta in un modo che ci appare insolito. Data la sua trascendente libert\u00e0, non \u00e8 vincolato nemmeno dalla sua stessa natura. Possono verificarsi miracoli, come rotture nella struttura razionale dell'universo, poich\u00e9 la relazione di Dio con il mondo non \u00e8 mediata da principi razionali.\nIn un articolo del 1978 su \"Studia Islamica\", Lenn Goodman pone la domanda \"Al-Ghaz\u00e2l\u00ee Deny Causality?\" e dimostra che Ghazali non ha negato l'esistenza di una causalit\u00e0 \"mondana\" osservata. Secondo l'analisi di Goodman, Ghazali non sostiene che non vi sia mai alcun legame tra causa osservata ed effetto osservato: piuttosto, Ghazali sostiene che non esiste alcun legame necessario tra causa osservata ed effetto.\nEsponenti principali dell'occasionalismo furono Arnold Geulincx e Nicolas Malebranche, due pensatori del XVII secolo. La dottrina occasionalista trae le sue origini dalla filosofia di Cartesio, il quale aveva teorizzato un dualismo pressoch\u00e9 irriducibile fra la \"res cogitans\", ovvero la sostanza pensante, racchiusa nell'anima, e la \"res extensa\", ovvero la materia corporea, le cui azioni, tuttavia, secondo Cartesio, sono pur sempre comandate dal pensiero, mediante un collegamento presente nella ghiandola pineale.\nBen presto diversi pensatori criticarono questo dualismo cartesiano, soprattutto perch\u00e9 la spiegazione del collegamento fra le due sostanze, ideale e corporea, risultava piuttosto insufficiente: come pu\u00f2 l'anima, incorporea, agire sul corpo, che invece \u00e8 materiale? Sostennero dunque gli occasionalisti che non \u00e8 l'anima, ad agire sul corpo, e che neppure all'interno dell'anima le idee, i pensieri, trovano la loro spiegazione e origine nell'anima stessa; l'unico ente capace di creare e comandare, infatti, \u00e8 solo Dio, mentre la volont\u00e0 umana ha una sola funzione, quella, eventuale, di condurre l'uomo all'errore, quando essa si contrappone all'azione voluta da Dio. Pertanto, secondo queste teorie, sia gli atti conoscitivi \u2014 ovvero le idee, racchiuse in questo senso in superiore mondo delle idee di stampo platonizzante \u2014 che le azioni pratiche \u2014 le quali si riducono a un mero assenso alla suprema volont\u00e0 divina, che \u00e8 l'unica ad essere libera \u2014 non sono che semplici occasioni per l'intervento di Dio.\nGeulincx negava ogni diretta dipendenza causale tra le due sostanze e sosteneva che la corrispondenza fra l'attivit\u00e0 psichica e l'attivit\u00e0 corporea derivava da un accordo tra esse stabilito da Dio: esse procedevano come due orologi indicanti perfettamente la stessa ora, senza che il meccanismo dell'uno influisse per nulla su quello dell'altro. Questo occasionalismo, approfondito specie nel lato gnoseologico dal Malebranche, fu sviluppato grandiosamente da Leibniz nella sua dottrina dell'\"armonia prestabilita\" che governava l'attivit\u00e0 delle monadi chiuse ciascuna in s\u00e9 medesima, e in certa misura ripreso da \u00c9tienne Bonnot de Condillac e da altri minori teorici pi\u00f9 recenti."}
{"id": "923239", "revid": "339392", "url": "https://it.wikipedia.org/wiki?curid=923239", "title": "Nike Inc.", "text": ""}
{"id": "923241", "revid": "399", "url": "https://it.wikipedia.org/wiki?curid=923241", "title": "Carlo Buti", "text": "Biografia.\nNacque a Firenze in via Pisana 66/a, presso Porta San Frediano, il 14 novembre 1902, da Alfredo, fattorino del telegrafo, e da Evelina Pani. La famiglia era composta anche dal fratello maggiore Ezio, che segu\u00ec successivamente una sua strada di cantante, e dalla sorella Rina. Comp\u00ec le scuole elementari e per motivi economici si adatt\u00f2 ai lavori di garzone di lattaio e di fornaio, di renaiolo sull'Arno e di orafo. Fin da giovane si fece apprezzare per la sua abilit\u00e0 nella tecnica dello stornello e, dopo essere stato incoraggiato a studiare canto dagli amici, frequent\u00f2 brevemente la scuola di Raoul Frazzi (futuro maestro di artisti lirici come Armando Borgioli, Gino Bechi e Rolando Panerai).\nIl 2 luglio 1928 si un\u00ec in matrimonio con Paolina Richetta e, nello stesso anno, l'impresario del Cinema Apollo di Firenze gli propose una scrittura di dieci giorni, che accett\u00f2; il successo fu grande e, malgrado l'entusiasmo riscosso, non si decise ad abbandonare il suo modesto lavoro di orafo, che esercit\u00f2 ancora per due anni, finch\u00e9 fu invitato dalla Societ\u00e0 Anonima Stefano Pittaluga ad una tourn\u00e9e nei maggiori teatri italiani. Nel 1929 fu ascoltato dal maestro Tito Petralia, che nel 1930 gli fece incidere i primi dischi per la Edison Disc, e nel 1931 venne scritturato da Francesco Feola per la festa di Piedigrotta a Napoli, dove cant\u00f2 due canzoni in lingua, \"Amici cari\" e \"Citt\u00e0 canora\", e due in napoletano, \"Destino 'e marenare\" e \"Famme campa' cu' tte\". L'incontro con la melodia napoletana determin\u00f2 una svolta nella sua carriera, permettendogli di pubblicare vari dischi di canzoni napoletane e di cominciare a farsi conoscere da un pubblico pi\u00f9 vasto. Nel 1932 partecip\u00f2 a Napoli a Sanremo, cantando il brano \"Adduormete cu mme\"; \u00e8 una delle poche registrazioni dove Buti usa uno stile pi\u00f9 lirico. Nel 1934 decise di passare alla Columbia, una societ\u00e0 di maggior distribuzione alla quale rimase legato fino al suo ritiro dalle scene, ottenendo il successo come protagonista del primo boom discografico della storia italiana con canzoni come \"Portami tante rose\" e \"Violino tzigano\", grazie anche alla grande popolarit\u00e0 derivantegli dal fatto di essere il primo cantante lanciato dalla radio.\nDotato di un timbro tenorile molto bello, leggermente ingolato, ma denso, vellutato e sonoro, Buti, a differenza di molti cantanti dell'epoca, adottava uno stile maggiormente assimilabile alla canzone popolare, piuttosto che a quello della classica aria da opera lirica in voga al tempo; questo stile particolare, tuttavia, non solo non lo penalizz\u00f2, ma contribu\u00ec forse a determinare il suo grande successo. Nell'ottobre del 1937 sbarc\u00f2 a New York per iniziare la sua prima tourn\u00e9e americana, venendo salutato come una stella e soprannominato \"la voce d'oro in Italia\". Debutt\u00f2 al Teatro Roma di Broadway e, nel corso di un soggiorno di sei mesi, fece numerose apparizioni in altri teatri e in diverse trasmissioni radiofoniche, dove rese popolari persino i suoi stornelli. Anche il cinema cerc\u00f2 di sfruttare la diffusa popolarit\u00e0 di Buti, il quale, di ritorno dall'America, gir\u00f2 il film quasi autobiografico \"Per uomini soli\", diretto da Guido Brignone, con Antonio Gandusio e Paola Barbara. Nel maggio del 1938 torn\u00f2 negli Stati Uniti, dove comp\u00ec una nuova tourn\u00e9e, durata fino al febbraio del 1939, con esiti trionfali nelle varie canzoni, in particolare in \"Donn'Ama\"'.\nNel 1946, dopo la guerra, fece la sua prima traversata transatlantica in Sud America, dove cant\u00f2 principalmente in Brasile e in Argentina, debuttando al Casin\u00f2 di Buenos Aires davanti a 240.000 spettatori. In quel periodo fu presente anche in varie trasmissioni radiofoniche, registrando per Radio Belgrano e divenendo ospite fisso della stazione radio argentina con il programma \"Hora de Italia\". Fece ulteriori tour di concerti nel 1947 in Sud America, nel 1948 negli Stati Uniti (con un recital alla Carnegie Hall e al Manhattan Center), nel 1949 in Canada e nel 1953 nuovamente in Sud America. Il 24 ottobre dello stesso anno, dopo l'annullamento del precedente matrimonio, spos\u00f2 a Milano con rito civile Paolina Rossi, in arte Lya, che aveva gi\u00e0 incontrato in teatro a Genova all'inizio degli anni trenta. Nonostante fosse ancora molto popolare, Buti dirad\u00f2 progressivamente gli impegni artistici, cantando ancora al Festival di Sanremo come ospite d'onore e rifiutando molte offerte giunte da ogni parte del mondo, complice l'avvento del rock and roll, che aveva iniziato a eclissare il suo stile pi\u00f9 intimo.\nNel 1956 Carlo Buti termin\u00f2 ufficialmente la sua lunga e prestigiosa carriera e nel 1959 si costru\u00ec una villa a Codilungo, sulle colline di Lastra a Signa. Successivamente si trasfer\u00ec a Montelupo Fiorentino in via Salvemini 51, dove mor\u00ec la mattina del 16 novembre 1963, all'et\u00e0 di 61 anni, stroncato dal morbo di Parkinson. Sull'abitazione \u00e8 stata apposta una targa commemorativa. \u00c8 sepolto in una cappella nel plesso del castello del cimitero locale.\nIncise 1.574 canzoni dal 1930 al 1957, tra le quali si possono ricordare: Per uomini soli (dal film omonimo) \"Chitarratella\" (dal film Per uomini soli), \" Reginella campagnola\", \"Rondinella forestiera\", \"Le rose rosse\", \"Piccola Butterfly\", \"Finestra chiusa\", \"Mamma\", \"Miniera\", \"Firenze sogna\", \"Madonna fiorentina\", \"Reginella\", \"Cara piccina\", \"Signora fortuna\", \"Chitarra romana\", l\"Ave Maria\" di Schubert, romanze da salotto come \"Ideale\" di Tosti e \"Mattinata\" di Leoncavallo, e pezzi d'opera come \"Amor ti vieta\" da \"Fedora\" di Giordano e la \"Canzone di Arlecchino\" dai \"Pagliacci\" di Leoncavallo. Compose anche diversi brani, dei quali il pi\u00f9 famoso \u00e8 \"Primo amore\", scritta nel 1932; tra gli altri, si ricordano: \"Canta per me\", \"Serenata sconosciuta\", \"Serenatella\", \"Nostalgia fiorentina\" e \"Campagnola fiorentina\"."}
{"id": "923243", "revid": "16758", "url": "https://it.wikipedia.org/wiki?curid=923243", "title": "James Corsi", "text": "Il suo ruolo era quello di portiere.\nCarriera.\nGiocatore.\nDa ragazzo Jim Corsi aveva cominciato a giocare a calcio, e fino all'universit\u00e0, alla Concordia University, pratic\u00f2 ad ottimi livelli entrambi gli sport. Dal 1971 al 1973 gioca come centravanti nel , prima squadra di calcio professionistico di Montr\u00e9al, allora militante nella NASL. \nNel 1974 gioca con i , selezione nata per rappresentare l'omonima provincia canadese nella NSL.\nNel 1976 fu messo sotto contratto dai Quebec Nordiques, allora in WHA, e scelse definitivamente l'hockey su ghiaccio. La sua prima stagione tra i professionisti, tuttavia, la pass\u00f2 in una squadra satellite, i Maine Nordiques.\nEsord\u00ec poi coi Quebec Nordiques nella stagione 1977-78, e vi rimase due stagioni. Nel 1979 la WHA chiuse i battenti e Corsi rimase senza contratto. Fu ingaggiato da un'altra squadra passata dalla WHA alla NHL, gli Edmonton Oilers. Nella stagione 1979-80 gioc\u00f2 26 incontri, ma l'11 marzo 1980, prima del termine della stagione, fu scambiato con i Minnesota North Stars.\nQuesti ultimi non lo utilizzeranno mai, girandolo a \"farm team\" in CHL. Corsi decise cos\u00ec di venire in Europa: per dodici stagioni giocher\u00e0 nel campionato italiano.\nLe sue prime tre stagioni le gioc\u00f2 con l'HC Gardena: uno scudetto (1980-81), un secondo posto (1982-83), e la conquista della Nazionale (esordio il 12 settembre 1980 nell'amichevole contro il Villach). In nazionale giocher\u00e0 sei edizioni dei mondiali B (1981, 1985, 1986, 1987, 1989 e 1990) e due mondiali maggiori (1982 e 1983).\nNella sua unica stagione con il Bolzano (1983-84), vinse nuovamente lo scudetto. Pass\u00f2 poi all'AS Mastini Varese Hockey, di cui divenne una bandiera. Nelle otto stagioni in giallo-nero vinse altri due scudetti: 1986-87 e 1988-89.\nAllenatore.\nSi \u00e8 ritirato dall'hockey giocato al termine della stagione 1991-92. Tornato in Nord America, ha aperto una scuola di hockey ed \u00e8 stato dal 2001 al 2014 allenatore dei portieri dei Buffalo Sabres.\nNel 1997 la Concordia University l'ha inserito nella propria \"Hall of Fame\" ed ha ritirato la maglia numero 1. In occasione dei XX Giochi olimpici invernali di Torino, nel 2006, Jim Corsi \u00e8 stato l'allenatore dei portieri della Nazionale italiana, ruolo che \u00e8 tornato a coprire nel 2014 in vista dei mondiali in Bielorussia.\nNel maggio del 2014 Corsi ritorn\u00f2 in National Hockey League scelto come nuovo allenatore dei portieri dai St. Louis Blues, posto che ha mantenuto fino al 1\u00ba febbraio 2017 quando \u00e8 stato licenziato. Nel febbraio del 2017 venne sollevato dall'incarico, sostituito da Martin Brodeur e Ty Conklin."}
{"id": "923248", "revid": "1632387", "url": "https://it.wikipedia.org/wiki?curid=923248", "title": "The Outer Limits (album)", "text": "The Outer Limits \u00e8 il settimo album della band canadese thrash metal Voivod, prodotto nel 1993 dalla MCA Records.\n\u00c8 l'ultimo album della band con il cantante Denis B\u00e9langer prima del suo ritorno nel 2001.\nTracce.\nTutte le canzoni sono scritte dai Voivod tranne la cover di \"The Nile Song\" dei Pink Floyd."}
{"id": "923249", "revid": "287204", "url": "https://it.wikipedia.org/wiki?curid=923249", "title": "Halibut", "text": "Halibut (\"Kveite\" in norvegese) \u00e8 il nome in lingua inglese di numerosi pesci piatti appartenenti a diverse famiglie come Paralichthyidae, Pleuronectidae e Psettodidae.\nIl pi\u00f9 conosciuto tra questi \u00e8 indubbiamente lhalibut atlantico (\"Hippoglossus hippoglossus\"), alcune altre specie conosciute con questo nome sono lhalibut pacifico (\"Hippoglossus stenolepis\"), lhalibut della California (\"Paralichthys californicus\"), lhalibut della Groenlandia (\"Reinhardtius hippoglossoides\") e lhalibut nano (\"Hippoglossoides platessoides\").\nA livello legale, il nome commerciale di \"halibut\" \u00e8 riservato a due sole specie, \"Hippoglossus hippoglossus\" e \"Reinhardtius hippoglossoides\", entrambi pleuronectidi.\nCaratteristiche.\nSi tratta di pleuronettiformi in genere di grandi dimensioni e di abitudini predatorie, piuttosto difformi tra specie e specie.\nPesca e consumo.\nMolto diffusa la pesca in Groenlandia, dove per pescare si praticano fori nel ghiaccio e si cala una lenza con centinaia di ami (palamito). Questo tipo di pesca necessita di molti uomini perch\u00e9 la quantit\u00e0 di prede che abboccano sono cos\u00ec numerose che diventa molto pesante. \u00c8 commercializzato in particolare negli Stati Uniti.\nPer pescarlo si usano reti a strascico, oppure lenze a traina, usando pesci morti come esca. Tuttavia, ci sono diversi altri metodi che possono essere altrettanto efficaci. \nAltre informazioni sull'halibut si possono trovare sulla scheda tecnica ISMEA per produzione, importazioni ed esportazioni.\nCuriosit\u00e0.\nIl record ufficiale di peso per un halibut era di 190 kg; tuttavia, nell'aprile del 2008, \u00e8 riuscito nell'impresa di tirare a riva un esemplare mostruoso di 194 kg per 242 cm di lunghezza. Il record \u00e8 stato per\u00f2 nettamente superato nel luglio 2013 dal tedesco Marco Liebenow, che \u00e8 riuscito a catturare un esemplare molto pi\u00f9 grande: l'halibut, pescato in Norvegia, a Laksefjord presso Kj\u00f8llefjord, nel mare di Barents, pesava 233,5 kg ed era lungo ben 263 cm. Le foto di Liebenow sono state diffuse rapidamente in rete; attualmente risulta essere il pi\u00f9 grande esemplare mai pescato al mondo.\nSpecie.\nNota. In neretto i nomi regolamentati in commercio; gli altri sono nomi non commerciali."}
{"id": "923252", "revid": "88740", "url": "https://it.wikipedia.org/wiki?curid=923252", "title": "Ulva lactuca", "text": "Ulva lactuca , conosciuta anche come lattuga di mare, \u00e8 un'alga verde della famiglia delle Ulvaceae, comune nel Mar Mediterraneo e nei mari freddi o temperati.\nCaratteristiche.\nAlta fino a 30 centimetri, traslucida, di un acceso colore verde brillante. Presenta un filloide sottile, non molto grande, lamellare, fissato ad un peduncolo di forma elicoidale. \n\"Ulva lactuca\" viene raccolta in primavera e in autunno, ovvero durante le stagioni in cui presenta il suo miglior colore che riflette la ricchezza di sostanze nutritive.\nUsi.\nIn Giappone, dove ha il nome di \"aosa\" (\u77f3\u84f4), viene consumata come alimento. Anche in Scozia si usa per zuppe e insalate. Viene mangiata cruda, come insalata in Scandinavia, in Danimarca, in Irlanda, ma anche in Indonesia. In Italia viene utilizzata per la preparazione delle \"Zeppolelle di mare\" o \"Frittelle alle Alghe\", piatto tipico napoletano.\nPropriet\u00e0.\nCome tutte le alghe marine, \u00e8 molto ricca in sali minerali e oligoelementi. In particolare, secondo Lahaye e Jegou si caratterizza per la presenza di calcio (3g/100g) e di magnesio (2,8g/100g). Contiene tutti gli 8 aminoacidi essenziali. Presenta un discreto contenuto vitaminico (provitamina A, gruppo B e vitamina C) e di acidi grassi essenziali omega-3 (acido \u03b1-linolenico C18:3).\nFibre.\nUlva lactuca contiene polisaccaridi idrosolubili che consistono in molecole solforate di acido uronico, che non possono essere degradate dagli enzimi digestivi. Cos\u00ec come gli amidi delle piante terrestri, gli amidi delle macroalghe verdi consistono in polisaccaridi amilacei e amilopectine, che hanno propriet\u00e0 simili agli amidi presenti nelle patate, bench\u00e9 in queste ultime il grado di polimerizzazione sia notevolmente inferiore. Gli elementi amilacei di Ulva lactuca si dissolvono facilmente nell'acqua senza diventare appiccicosi."}
{"id": "923253", "revid": "767487", "url": "https://it.wikipedia.org/wiki?curid=923253", "title": "Nickel Creek", "text": "I Nickel Creek sono un trio, vincitore di un Grammy Award, di musica acustica statunitense, con radici nel bluegrass, stile a cui qualche volta ci si riferisce con il nome di \"progressive bluegrass\" o \"progressive acoustic\".\nLa band, formatasi nel 1989, \u00e8 composta unicamente da tre membri: Chris Thile (mandolino), Sara Watkins (violino) e suo fratello Sean Watkins (chitarra). Il quarto membro della band non \u00e8 sempre lo stesso e risulta una componente variabile durante i concerti. Questo ruolo \u00e8 attualmente ricoperto da Mark Schatz (contrabbasso), preceduto da Scott Thile, Edgar Meyer, Byron House e Robert Trujillo.\nDai tre album ufficiali della band sembra che lo stile musicale dei Nickel Creek sia passato dal bluegrass moderno all'aggiunta di elementi indie rock, producendo le cover di canzoni di Radiohead, Pavement, Elliot Smith, Jackson Five, Bob Dylan e anche di \"Toxic\" di Britney Spears, canzone diventata una delle preferite dal pubblico dei loro concerti.\nStoria.\n1989-1999: Gli inizi.\nLa band venne formata nel 1989 in California da Scott Thile, il padre di Chris, che suonava il contrabbasso. Le due famiglie, Watkins e Thile, si incontrarono al That Pizza Place, a Carlsbad, luogo dove ascoltavano la band Bluegrass Etc. I Nickel Creek si sono esibiti in molti famosi festival di musica bluegrass durante gli anni novanta, e hanno inciso due album: \"Little Cowpoke\" nel 1993 e \"Here to There\" nel 1997. A causa della limitata tiratura dell'album \"Here to There\" e del rifiuto della band di rilanciarne la vendita, il disco \u00e8 in vendita per cento dollari su eBay e su altri siti che vendono CD d'epoca.\n2000-2001: L'album d'esordio.\nDopo i primi due album, Alison Krauss diede loro una mano a migliorare il proprio stile. Produsse infatti il loro album \"Nickel Creek\" nel 2000, che venne distribuito dalla Sugar Hill e considerato il loro primo grande lancio. \u00c8 il loro pi\u00f9 grande successo dalla data di uscita, con 900.000 copie vendute. La critica ha risposto favorevolmente all'uscita dell'album: \"All Music Guide\" lo classifica con quattro stelle e mezzo su cinque. I Nickel Creek hanno ricevuto con questo album due nomination ai \"Grammy Award\" per il miglior album bluegrass e miglior pezzo strumentale per il brano \"Ode to a Butterfly\". Un anno dopo venne pubblicato il terzo (ma il primo prodotto da una major) album di Chris Thile \"Not All Wander Are Lost\".\n2002-2004: \"This Side\" e il discostamento dal bluegrass.\nNel 2002 venne distribuito dalla Sugar Hill Records \"This Side\". Questo disco segna un importante discostamento dagli album precedenti, i primi tre erano esclusivamente bluegrass. Nonostante la base bluegrass che rimane presente nell'album, c'\u00e8 la presenza di molti altri generi, come l'indie rock e il folk rock (la band propose le cover di \"Spit On a Stranger\" dei Pavement e di \"Should've Known Better\" di Carrie Newcomer). Ancora una volta la critica rispose favorevolmente all'album dei Nickel Creek. Charles Spano sulla \"All Music Guide\" scrive: \"I brani di Thile e dei fratelli Watkins sono originali, come la lenta e quasi impercettibile \"Speak\" e la pi\u00f9 cupa \"Beauty and the Mess\", che soddisfano appieno i gusti dei compositori folk-rock Dave Matthews e Hootie &amp; The Blowfish, e nel frattempo danno vita ad un nuovo stile che potr\u00e0 rigenerare un genere che \u00e8 sempre stato un po' sconosciuto.\"\n2005: \"Why Should The Fire Die?\".\nDopo che \"This Side\" divenne disco d'oro per aver venduto 629.000 copie, i Nickel Creek lanciarono \"Why Should The Fire Die?\" nell'agosto del 2005. Nuovamente i Nickel Creek si discostarono dal loro genere con pi\u00f9 influenze rock e pop come fecero nel passaggio da \"Nickel Creek\" a \"This Side\". Tuttavia ci sono brani come \"Stumptown\" che restano pi\u00f9 vicini al genere bluegrass tradizionale mentre altri, come \"Best of Luck\" e \"Helena\", risentono molto di pi\u00f9 di influenze rock.\n2006-2007: \"Farewell (For Now) Tour\" e pausa.\nAlla fine dell'estate del 2006 attraverso il loro sito ufficiale e attraverso il magazine \"Billboard\", i Nickel Creek hanno annunciato che entro la fine dell'anno non avrebbero pi\u00f9 collaborato alla registrazione di un album e che il loro tour programmato per il 2007 sarebbe stato l'ultimo per un indefinito lasso di tempo. Secondo quanto afferma Thile, \"\u00e8 sempre stato naturale, ma ultimamente \u00e8 diventato tutto meno naturale e correvamo il rischio di scioglierci come gruppo. Abbiamo preferito dividerci per un po' di tempo, intanto che il nostro rapporto \u00e8 ancora buono.\"\nSean Watkins ha affermato che tutti i membri del gruppo sono pronti ad espandere i propri orizzonti musicali sperimentando nuovamente la vita reale, \"quando sei in viaggio tutto il tempo e incontri le persone che amano la tua musica, non puoi sempre relazionarti con loro perch\u00e9 spesso certe situazioni non le vivrai mai. Dovremmo provare a scrivere canzoni che ci relazionino ad altre persone. Ho bisogno di uscire e vivere una vita diversa da quella che ho vissuto fino ad ora. Sono pronto a scrivere nuovamente di fatti reali\".\nL'ultimo tour dei Nickel Creek prima della temporanea separazione venne annunciato sul loro sito ufficiale il 13 febbraio 2007. Il \"Farwell (For Now) Tour\" inizier\u00e0 nell'aprile del 2007 e terminer\u00e0 verso la fine dell'anno. In una recente dichiarazione, i Nickel Creek hanno affermato: \"vogliamo fare tutto ci\u00f2 in maniera positiva e compiere quest'ultimo passo prima della separazione. Vogliamo vedere i nostri fan ancora una volta e suonare con i musicisti che ci hanno ispirato per anni.\"\n2014: Reunion.\nNel febbraio 2014 il gruppo annuncia che sta per pubblicare un nuovo album in studio. Il disco \"A Dotted Line\" viene quindi fatto uscire nell'aprile seguente in concomitanza con i 25 anni dalla nascita del gruppo. Prodotto da Eric Valentine, l'album \u00e8 etichettato Nonesuch Records."}
{"id": "923254", "revid": "80598", "url": "https://it.wikipedia.org/wiki?curid=923254", "title": "La ballata dell'eroe", "text": "La ballata dell'eroe \u00e8 una canzone scritta da Fabrizio De Andr\u00e9 con l'arrangiamento musicale di Gian Piero Reverberi. Brano fortemente antimilitarista, fu pubblicato come singolo nel 1961, come lato A, nel 45 giri La ballata dell'eroe/La ballata del Mich\u00e9, fu lanciata l'anno successivo da Luigi Tenco che la inser\u00ec nella colonna sonora del film \"La cuccagna\" e la incise nel discotris \"Quello che conta/Tra tanta gente/La ballata dell'eroe\" (nella sua versione il testo \u00e8 firmato da Clelia Petracchi), nel 1964 nuovamente dall'autore in una nuova versione nel 45 giri \"Il testamento/La ballata del Mich\u00e9\", inserita nel 1966 nell'album \"Tutto Fabrizio De Andr\u00e9\" e infine reincisa nuovamente da De Andr\u00e9 per l'album \"Volume III\".\nL'ispirazione e la composizione.\nL'ispirazione per la scelta della tematica contraria a qualsiasi tipo di guerra probabilmente era legata alla canzone di Boris Vian Le D\u00e9serteur, che, uscita nel 1954 dopo la fine della Guerra d'Indocina, mentre era in pieno svolgimento la Guerra d'Algeria, aveva alimentato forti polemiche in Francia ed infine era stata censurata.\nI riferimenti stilistici sono alla canzone francese (soprattutto George Brassens) e, come confessato dallo stesso autore, agli scrittori e poeti di Provenza e di Francia, da Fran\u00e7ois Villon a Charles Baudelaire. \nQuesta influenza \u00e8 ancor pi\u00f9 chiara ed evidente quando, all'interno del testo, recita: \"\u00abtroppo lontano si spinse a cercare la verit\u00e0\u00bb\", infatti questa frase \u00e8 ripresa da una ballata, \"L'amour et la guerre\", scritta da Bernard Dimey e musicata ed incisa dal cantautore francese Charles Aznavour:\nLa proposta musicale \u00e8 stata innovativa ed importante per il panorama italiano della musica leggera.\nMusicalmente il brano presenta un ritmo \"lento e triste\", accompagnato dalla melodia di un'armonica. Il testo narra la storia di un soldato partito per la guerra, desideroso di dare il suo aiuto alla sua nazione; alla notizia della sua morte in battaglia, mentre \"\u00abla patria si gloria di un altro eroe alla memoria\u00bb, \u00ablei che lo amava aspettava il ritorno di un soldato vivo, d'un eroe morto che ne far\u00e0?\u00bb\".\nLe versioni di De Andr\u00e8.\nLa prima uscita del brano risale al 1961, quando il brano fu pubblicato come lato A nel 45 giri \"La ballata dell'eroe/La ballata del Mich\u00e9\", con l'arrangiamento di Gian Piero Reverberi e l'armonica cromatica suonata da Willi Burger.\nIl brano fu ripubblicato nel 1964 nel singolo La guerra di Piero/La ballata dell'eroe, quasi certamente per la tematica comune dei due pezzi; in questa nuova incisione l'armonica a bocca \u00e8 suonata da Franco De Gemini.\nNel 1966 la canzone fu ripubblicata, con un testo lievemente diverso da quello del 45 giri, in Tutto Fabrizio De Andr\u00e9 (primo album del cantautore genovese) e successivamente fu registrata un'ulteriore versione che fu inserita nell'album Volume III del 1968.\nLa versione di Luigi Tenco.\nGli antefatti.\nFabrizio De Andr\u00e9 e Tenco si conobbero ai tempi del Modern Jazz Group (1956/58) dove avevano militato entrambi, Fabrizio alla chitarra e Luigi al sax.\nIn seguito i due divennero amici.\nNel giugno del 1961 Fabrizio and\u00f2 ad ascoltare l'orchestra di Luigi Tenco; a met\u00e0 serata, Tenco invit\u00f2 De Andr\u00e9 ad esibirsi: imbracciata la chitarra cant\u00f2 \"La ballata del Mich\u00e9\" e \"La ballata dell'eroe\".\nQuest'ultima canzone piacque molto a Tenco; si narra che Luigi arriv\u00f2 a litigare persino con il regista Luciano Salce pur di convincerlo ad inserirla nella colonna sonora del film. Poi telefon\u00f2 a Fabrizio per chiedergli il permesso.\nIl disco.\nLuigi Tenco pubblic\u00f2 la sua versione de \"La ballata dell'eroe\" come Lato B di \"Quello che conta\" (Ennio Morricone-Luciano Salce) nel 45 giri intitolato Quello che conta/La ballata dell'eroe/Tra tanta gente per la Dischi Ricordi, le tre canzoni erano state tratte dalla colonna sonora del film \"La cuccagna\" di Luciano Salce. In questa edizione come autori del brano sono accreditati Fabrizio De Andr\u00e9 e Clelia Petracchi, mente nelle successive stampe su disco, in riferimento alle interpretazioni di Tenco, il brano risulta firmato da Fabrizio De Andr\u00e9 ed Elvio Monti, gli arrangiamenti sono di Giampiero Boneschi.\nAltre versioni.\nNel 1964 anche Silverio Pisu la incider\u00e0 nell'album \"Ballate di ieri, ballate di oggi\".\nNel 2003 Teresa De Sio, nell'album tributo \"Faber, amico fragile\"."}
{"id": "923260", "revid": "57342", "url": "https://it.wikipedia.org/wiki?curid=923260", "title": "Antonio Parlato", "text": "Biografia.\nFormazione.\nMaturate consistenti esperienze nello scautismo (nel Cngei e nell'Assoraider, e rivestite cariche prestigiose in queste associazioni giovanili, conseguendo il brevetto internazionale di dirigente), si laure\u00f2 in Giurisprudenza con una tesi in Diritto della navigazione e dei trasporti e si iscrisse all'albo degli avvocati e procuratori di Napoli nel 1967.\nAttivit\u00e0 professionale.\nAvvocato specializzato in diritto marittimo, aereo e dei trasporti ed in materia infortunistica navale a persone e cose, costitu\u00ec una societ\u00e0 professionale aprendo due studi (a Napoli ed a Genova).\nTra la sua clientela pi\u00f9 prestigiosa ci sono stati la Motta, la Rinascente, l'UPIM, il Lloyd's di Londra, oltre ad importanti societ\u00e0 e compagnie di assicurazioni marittime e dei trasporti e numerosi armatori.\nDal luglio del 2002 al 31 dicembre del 2003 \u00e8 stato vice commissario straordinario all'INAIL, dove ha proposto ed ottenuto che fosse redatto e pubblicato il primo \u201cbilancio sociale\u201d di una pubblica amministrazione.\nHa ricoperto dal 1\u00ba gennaio 2004 l'incarico di presidente dell'IPSEMA, l'ente di previdenza marittima. Durante i primi quattro anni di presidenza, l'Istituto ha avuto un grande impulso di rinnovamento, tra l'altro inserendo a pieno titolo la prevenzione tra le attivit\u00e0 istituzionali dell'IPSEMA, operando perch\u00e9 l'istituto fosse tra le pubbliche amministrazioni che assumono responsabilit\u00e0 sociale d'impresa e pubblicando il primo, il secondo, il terzo e di recente il quarto \u201cbilancio sociale\u201d dell'Ente, e mentre ha reso l'IPSEMA interlocutore istituzionale a tutto campo.\nTra le iniziative pi\u00f9 significative assunte dall'istituto durante la sua presidenza c'\u00e8 stata quella di tagliare il costo del lavoro delle imprese marittime, riducendo i contributi previdenziali del 10% e l'intrapresa di una vasta azione diretta al contrasto al lavoro nero nel settore marittimo (in particolare nel diporto e nella pesca) anche a seguito di protocolli d'intesa con il Ministero del Lavoro e la Guardia di Finanza.\nSciolti a settembre 2008 gli Organi dell'IPSEMA, Parlato \u00e8 stato nominato Commissario straordinario dell'Ente fino al 30 maggio 2010, data di scioglimento dell'Ente e di inserimento nell'INAIL.\nAttivit\u00e0 politica.\nNel solco degli impegni politici familiari (il nonno Michele fu consigliere provinciale di Salerno e poi Vice sindaco di Napoli, il padre Vincenzo fu due volte consigliere provinciale a Napoli prima del MSI e poi della lista MSI-Stella e Corona), inizi\u00f2 il suo analogo percorso.\nNei primi anni dell'Universit\u00e0 (1958) si iscrive alla Giovane Italia e poi al GUF (Gruppo Universitario Fiamma) candidandosi alle elezioni ed ottenendo lusinghieri risultati. Ma successivamente dedicandosi al superamento degli esami ed alla successiva attivit\u00e0 professionale quale avvocato marittimista, lasci\u00f2 l'impegno politico per poi riprenderlo nei primissimi anni settanta, diventando Coordinatore del settore Giustizia della Consulta Corporativa Napoletana, un organismo all'avanguardia composto da esponenti della societ\u00e0 civile, professionisti, imprenditori e che sosteneva sul piano tecnico-politico il Movimento Sociale Italiano.\nNel 1975 si candida al Consiglio Comunale di Napoli per il MSI ed \u00e8 eletto, come accadr\u00e0 ripetutamente sino alla ultima consiliatura quando assumer\u00e0 il ruolo di Presidente del Gruppo consiliare di Alleanza Nazionale e di coordinatore anche degli altri Gruppi di opposizione (F.I., UDC ed altri) ed avanzando la tesi della cultura di governo sussistente anche in questo ruolo con una opposizione di controllo e di progetto: \u00e8 il momento della presentazione di numerose proposte di delibera consiliare e di centinaia di mozioni che costringono la maggioranza al confronto e spesso pervengono all'approvazione unanime da parte del Consiglio, con il benestare della Giunta allora presieduta da Antonio Bassolino. Questo non impedisce di svolgere una opposizione di alto livello contenutistico: il PRG della citt\u00e0, presentato dalla Giunta, viene approvato solo due anni dopo la presentazione e non senza numerosissimi emendamenti ed ordini del giorno proposti dalla opposizione \u201cgovernante\u201d. Un ampio saggio \u201cDestra di Governo\u201d documenta questa fase politica.\nParlato effettuava frattanto un percorso interno al suo partito, aderendo sin dal principio alla corrente di minoranza, che faceva capo a Pino Rauti, e dove era fortemente sottolineato il valore della cultura, della identit\u00e0 e della pi\u00f9 estesa sensibilit\u00e0 sociale. \nSi candida per la prima volta a Segretario federale del MSI di Napoli nel 1976, presentando un documento inusuale, un esteso progetto a stampa, F/77, con la prefazione di Rauti e nel quale descrive nei particolari l'articolazione politica e quella organizzativa della struttura federale della quale a Napoli il MSI avrebbe dovuto dotarsi. Non vince ma la conoscenza della sua significativa personalit\u00e0 politica all'interno del Partito \u00e8 assicurata. \nDeputato alla Camera.\nNel 1979 Parlato \u00e8 eletto deputato alla Camera con il MSI-DN . Viene riconfermato a Montecitorio, nel 1983, nel 1987 e nel 1992 Svolge un'intensa attivit\u00e0 politica dedicandosi ai problemi del Mezzogiorno ed al rispetto della legalit\u00e0, intervenendo centinaia di volte in aula ed in Commissione (prima quella Trasporti, poi quella Bilancio e Programmazione Economica, e nella Bicamerale per il Mezzogiorno). Intanto Parlato nel 1982 e nel 1986 \u00e8 eletto, con un numero crescente di consensi Segretario federale di Napoli, dove la corrente rautiana, che \u00e8 in minoranza a livello nazionale, a livello provinciale diventer\u00e0 di maggioranza. Gli esperimenti e le iniziative assunte come Segretario Federale sollecitano l'attenzione della stampa sul MSI di Napoli che diventa oggetto di osservazione anche da parte della sinistra. Tanto pi\u00f9 che a Napoli \u00e8 contemporaneamente presente anche (da consigliere comunale) il Segretario nazionale del MSI, Giorgio Almirante, con il quale viene intessuto un rapporto di grande, reciproco rispetto ed efficace collaborazione, sia pure nelle differenze interne che non impediscono ad Almirante di esprimere sempre piena fiducia al Segretario Federale, assicurandosi la sua piena lealt\u00e0 pur nella diversit\u00e0 di posizioni politiche. Parlato, che dai primi anni del suo impegno politico, \u00e8 entrato nel Comitato Centrale del Movimento e poi nella Direzione Nazionale del partito, quando Rauti \u00e8 eletto Segretario Nazionale, \u00e8 chiamato a curare il delicato ed impegnativo ruolo di responsabile nazionale della Organizzazione e, pur nella sua breve esperienza della Segreteria Rauti, introduce innovazioni nelle procedure e nella gestione politica, per categorie, degli iscritti al Movimento e nelle relazioni tra centro e periferia.\nSottosegretario.\nDopo le elezioni del 1994, dove \u00e8 eletto alla Camera con AN con il maggioritario nel collegio Napoli-S.Lorenzo entra nel I Governo Berlusconi come Sottosegretario al Bilancio, con delega per i problemi del Mezzogiorno , sostenendo numerose iniziative produttive nel Sud, tra cui gli accordi di programma che porteranno alla realizzazione del centro orafo il Tar\u00ec, a Marcianise (CE) ed al decollo del Porto container di Gioia Tauro (RC). Prima dell'esperienza governativa, e per pi\u00f9 legislature, Parlato risultava il presentatore di oltre diecimila interrogazioni che spesso rivelavano e colpivano (anche con numerose conferme in sede giudiziaria) sconcertanti fenomeni di malaffare istituzionale, in particolare nella ricostruzione post-sismica ai danni del Sud e tra le sue battaglie parlamentari si ricorda la denuncia del tentativo dispiegato a bordo del \u201cBritannia\u201d di svendere le partecipazioni statali a stranieri e quell'attacco al finanziere Soros per le sue speculazioni sulla lira che costrinse la Banca d'Italia a difendere la moneta nazionale con migliaia di miliardi di lire.\nPrimo alla Camera per il numero di interrogazioni e proposte di legge nelle ultime legislature.\nNel Congresso di Fiuggi del gennaio 1995, Parlato non segue Rauti nella sua appassionata ed emotiva fuoriuscita dal nuovo soggetto di Alleanza Nazionale, che si riveler\u00e0 ben presto un errore politico che negher\u00e0 al Partito la vitale presenza di una significativa minoranza di confronto, e rifiuta l'invito a guidare quello che ne resta, convinto che i tempi sono cambiati e che occorrerebbe ben altro nel nuovo quadro politico che si va configurando. Nel 1996 non viene rieletto alla Camera nel collegio maggioritario dove era candidato \nFino alla sua scomparsa, Parlato \u00e8 stato membro dell'Assemblea Nazionale di AN.\nAttivit\u00e0 culturale.\nStudioso di economia, di meridionalismo, di questioni sociali nonch\u00e9 di storia medioevale,\nHa scritto migliaia di articoli sugli stessi argomenti, apparsi su quotidiani, libri e riviste.\n\u00c8 autore di numerosi saggi. Ha diretto il sito del quotidiano telematico \"Iniziativa Meridionale\" \u2013 che ha superato largamente un milione di contatti nel 2007- e l'AGIM, Agenzia stampa telematica di Iniziativa Meridionale. \u00c8 stato direttore di \"Nautes\", il bimestrale dell'IPSEMA sulla cultura e l'economia del mare. \u00c8 stato socio della fondazione \u201cFederico II di Hohenstaufen\u201d di Jesi, della \u201cSociet\u00e0 napoletana di storia patria\u201d e membro del comitato scientifico della ONLUS \u201cIncontri Napoletani\u201d, della \"Fondazione economiareale\" e della Confraternita dei Pellegrini. Partecipava al Comitato d'Indirizzo della \"Fondazione Valenzi\".\nRiconoscimenti.\nPer il suo impegno culturale gli sono stati assegnati vari premi \u2013 come quello giornalistico internazionale dell'INARS \u2013 l'ultimo dei quali \u00e8 stato quello intitolato a Francesco Grisi per l'opera su \"I nuovi primati del Sud\". L'opera su \"Ulisse e le sirene\" l'ha visto tra i finalisti del \"Premio Viareggio\" 2007, mentre nell'edizione 2008 del Premio, all'opera \"Sua Maest\u00e0 il Baccal\u00e0\" \u00e8 andata la speciale menzione della Giuria.\n\u00c8 tra i \u201cbenemeriti\u201d del CIRM per il soccorso sanitario in mare ed ha ricevuto il riconoscimento del \u201cNettuno dorato\u201d dell'\"ARCI pesca\" per il suo impegno per le tematiche ambientali.\n\u00c8 stato chiamato dalla Confitarma (Confederazione italiana armatori) a far parte del Comitato Scientifico dell'\"italian marittime academy\" di Manila. Nell'ottobre del 2007 \u00e8 stato insignito a Genova dal \"Collegio nazionale dei capitani di lungo corso e macchina\" del \"Premio San Giorgio\" con questa motivazione: \u201cPer l'instancabile dedizione ed il costante impegno a favore della \u201cgente di mare\u201d tutta.\u201d Antonio Parlato, a gennaio del 2008, \u00e8 stato poi insignito della medaglia d'oro dell'Ordine degli Avvocati di Napoli \"a testimonianza della sua lunga attivit\u00e0 professionale, nella quale si \u00e8 distinto per competenza, per probit\u00e0, per attaccamento alla toga\"."}
{"id": "923262", "revid": "38120", "url": "https://it.wikipedia.org/wiki?curid=923262", "title": "Dottor Jekyll e Mr. Hyde", "text": ""}
{"id": "923263", "revid": "1632387", "url": "https://it.wikipedia.org/wiki?curid=923263", "title": "Negatron", "text": "Negatron \u00e8 l'ottavo album della band canadese thrash metal Voivod, prodotto nel 1995 dalla Linus Entertainment.\n\u00c8 il primo album nel quale Eric Forrest sostituisce i membri fondatori Jean-Yves Th\u00e9riault (basso) e Denis B\u00e9langer (voce)."}
{"id": "923264", "revid": "38120", "url": "https://it.wikipedia.org/wiki?curid=923264", "title": "Dottor Jekyll e mr. Hyde", "text": ""}
{"id": "923265", "revid": "22475", "url": "https://it.wikipedia.org/wiki?curid=923265", "title": "Partito Comunista delle Filippine (1930)", "text": "Il Partito Comunista delle Filippine (\"Partido Komunista ng Pilipinas\") \u00e8 un partito comunista delle Filippine. \u00c8 spesso chiamato PKP-1930, per differenziarlo dal Partito Comunista delle Filippine, di ispirazione maoista, da esso scissosi.\nIl PKP fu fondato nel 1930, proprio il 7 novembre, anniversario della Rivoluzione d'Ottobre. I fondatori del Partito operarono una scissione dal Partito Progressista dei Lavoratori, giudicato socialdemocratico. Crisanto Evangelista venne eletto Segretario generale. Il 26 ottobre di due anni dopo, la corte suprema filippina, controllata dagli statunitensi, dichiar\u00f2 illegale il Partito, che comunque continu\u00f2 a operare clandestinamente. Alleato legale del PKP fu il Partito Socialista Filippino, a sua volta di ispirazione marxista.\nNel 1935, il PKP entr\u00f2 nel Comintern e nel 1938, dopo essere stato nuovamente legalizzato, si un\u00ec al Partito Socialista. Forte di questa nuova fusione, partecip\u00f2 alle elezioni municipali del 1940, riscuotendo un buon successo nell'isola di Luzon, facendo eleggere sei sindaci comunisti.\nGuerre anticolonialiste contro il Giappone e gli Stati Uniti.\nQuando l'impero giapponese attacc\u00f2 le Filippine nella seconda guerra mondiale, il PKP cre\u00f2 un fronte unito di tutte le forze antimperialiste del paese e form\u00f2 l'Esercito Popolare, meglio conosciuto come Hukbalahap. Durante la guerra il Partito riscosse forti influenze fra le classi pi\u00f9 povere della popolazione, tanto che si temette che, alleato ad altri partiti progressisti, avrebbe potuto vincere le elezioni del 1946. Per impedire ci\u00f2, le autorit\u00e0 filippine e gli Stati Uniti repressero pesantemente il PKP.\nNel 1948, formando l'Esercito di Liberazione Popolare filippino (\"Hukbong Mapagpalaya ng Bayan\"), il Partito avvi\u00f2 una lotta armata contro il governo, venendo naturalmente bandito. Gi\u00e0 nel 1950, per\u00f2, l'intera \"leadership\" del PKP venne arrestata, compresi i membri del Comitato Centrale.\nIn questo stato confusionale, l'Esercito comunista consegu\u00ec una serie sconcertante di insuccessi che indussero il PKP a cercare di intavolare trattative con il governo. La lotta armata ebbe cos\u00ec fine nel 1954.\nLa scissione e le conseguenze.\nIn questi anni, il PKP cerc\u00f2 di diventare a pieno titolo un partito legale e democratico, legandosi ad altri partiti comunisti come il Partito Comunista Italiano. La sinistra del Partito si oppose a questa politica e, nel 1967, si scisse dal PKP, criticando il revisionismo dei suoi dirigenti e la loro accettazione del rinnegamento di Stalin da parte di Chru\u0161\u010d\u00ebv. La sinistra, filo-cinese, fond\u00f2 il Partito Comunista delle Filippine gi\u00e0 un anno dopo, insieme a un Nuovo Esercito Popolare.\nIl PKP-1930 divenne gradualmente un partito minore, anche perch\u00e9 la sua controparte maoista riscuoteva maggior successo fra gli strati pi\u00f9 poveri della popolazione continuando la lotta armata. Curiosamente, il PKP offr\u00ec il proprio supporto al dittatore Ferdinand Marcos per impedire una nuova repressione. Anche questo incise negativamente sui membri del 1930, agendo a favore dei maoisti.\nAttualmente, il PKP-1930 continua ad operare nell'area politica filippina e non ha contatti con il Partito Comunista delle Filippine. Il Segretario generale \u00e8 Pedro Baguisa e l'organo ufficiale \"Ang Komunista\".\nDal punto di vista internazionale, il PKP-1930 \u00e8 alleato al Partito Comunista di Cuba (Baguisa ha pronunciato un discorso durante le celebrazioni della Fondazione Guaysamin per l'80\u00ba compleanno di Fidel Castro). In Italia ha contatti con il Partito della Rifondazione Comunista e con la sua corrente interna \"Essere comunisti\"."}
{"id": "923267", "revid": "1543377", "url": "https://it.wikipedia.org/wiki?curid=923267", "title": "MAZ-105", "text": "MAZ-105 (in bielorusso: \u041c\u0410\u0417 105065) \u00e8 un modello di un autobus articolato o un autosnodato della capacit\u00e0 elevata per il trasporto pubblico realizzato in Bielorussia a partire dal 1997.\nGeneralit\u00e0.\nL'industria costruttrice \u00e8 denominata Minsky Avtomobilny Zavod (MAZ), ed opera a Minsk, capitale della Bielorussia.\nCaratteristiche.\nIl MAZ-105 \u00e8 un autosnodato a tre assi con guida a sinistra, lungo circa diciotto metri e con 4 porte rototraslanti; ha un aspetto moderno sia per i grandi finestrini contigui e variamente sagomati lungo la fiancata, sia per il parabrezza rettangolare leggermente bombato e diviso in due parti, sormontato da un display indicante il numero di linea ed il percorso.\nIl MAZ-105 \u00e8 equipaggiato con il motore tedesco Mercedes-Benz OM906LA (Euro 3) di 6,37 litri e la potenza 279 cavalli.\nL'autosnodato attualmente \u00e8 attrezzato col cambio automatico dalla Voith Diwa D851.3E. La velocit\u00e0 massima che raggiunge il MAZ-105 \u00e8 di 75\u00a0km/ora. Sulla richiesta pu\u00f2 essere installata l'aria condizionata, il sistema della informazione elettronica, i finestrini scorrevoli. La capienza del modello \u00e8 di 160-175 persone, il numero dei sedili varia da 30 a 36.\nDiffusione.\nIl modello \u00e8 presente in alcune aziende di trasporto pubblico dell'Europa orientale come la Romania, Serbia, Bielorussia, Russia, Ucraina."}
{"id": "923268", "revid": "124943293", "url": "https://it.wikipedia.org/wiki?curid=923268", "title": "Chimica degli alimenti", "text": "La chimica degli alimenti o bromatologia (dal greco \u03b2\u03c1\u1ff6\u03bc\u03b1, \"br\u1e51ma\", \u00abcibo\u00bb) \u00e8 la branca della chimica che si occupa dello studio degli alimenti approfondendone gli aspetti relativi alla caratterizzazione quali-quantitativa, alle trasformazioni biochimiche a cui vanno incontro pi\u00f9 o meno spontaneamente, ai metodi di condizionamento e conservazione degli alimenti. \nSviluppo storico.\nLe radici della moderna chimica degli alimenti risalgono verso gli inizi del 1800, quando molti chimici cominciarono a studiare i cibi e a isolarne i principali componenti. I primi pionieri furono Carl Wilhelm Scheele, che isol\u00f2 l'acido malico dalle mele nel 1785, e Sir Humphry Davy che pubblic\u00f2 nel 1813 il primo libro riguardante la chimica agraria e alimentare. \nLa moderna chimica degli alimenti sta assumendo sempre maggiore attenzione rispetto al problema della contaminazione chimica e biologica, studiando nuove strategie analitiche e metodiche atte a contrastare o ridurre i rischi associati alle esposizioni contaminanti.\nCampi di studio.\nGli argomenti oggetto di studio possono sinteticamente elencarsi nel seguente modo:"}
{"id": "923269", "revid": "116793350", "url": "https://it.wikipedia.org/wiki?curid=923269", "title": "Gran Premio di Monaco 1982", "text": "Il Gran Premio di Monaco 1982 \u00e8 stata la sesta prova della stagione 1982 del Campionato mondiale di Formula 1. Si \u00e8 corsa domenica 23 maggio 1982 sul Circuito di Montecarlo. La gara \u00e8 stata vinta dall'italiano Riccardo Patrese su Brabham-Ford Cosworth; per il vincitore si tratt\u00f2 del primo successo in carriera. Ha preceduto sul traguardo il francese Didier Pironi su Ferrari e l'altro italiano Andrea De Cesaris su Alfa Romeo. Per quest'ultimo pilota si tratt\u00f2 del primo podio nel mondiale di F1.\nVigilia.\nSviluppi futuri.\nLa FISA invi\u00f2 delle proposte di modifica del regolamento tecnico: veniva proposta una riduzione del peso minimo a 550\u00a0kg, e quella della larghezza delle monoposto da 210\u00a0cm a 175\u00a0cm. Le richieste vennero per\u00f2 giudicate inaccettabili da parte dei costruttori.\nAspetti tecnici.\nDopo la morte di Gilles Villeneuve i piloti accusarono la scarsa sicurezza delle monoposto. Vennero messe sotto accusa le \"minigonne\", le bandelle laterali fissate nella parte bassa della vettura, che avevano il compito di creare una depressione che aumentasse la velocit\u00e0 delle vetture stesse. Quando per\u00f2 le minigonne si staccavano dalla vettura, per un impatto, la monoposto diventava ingovernabile e senza aderenza, rischiando di volare in aria. Vennero messi sotto accusa anche i freni, le gomme e in generale l'aumento di potenza e velocit\u00e0 che si erano riscontrati negli ultimi anni. Lo stesso pilota canadese aveva evidenziato questi rischi parlando con dei giornalisti belgi prima della gara di Zolder.Nelson Piquet, campione del mondo in carica, punt\u00f2 il dito in particolare sulla scarsa sicurezza della Ferrari 126 C2, affermando che, se fosse capitato a lui l'incidente con la sua Brabham, non sarebbe deceduto.\nLa Brabham torn\u00f2 ad impiegare la BT49D a motore Ford Cosworth DFV con Riccardo Patrese, mentre Nelson Piquet prosegu\u00ec a utilizzare la BT50 a motore turbo BMW. La Ligier port\u00f2 all'esordio il modello JS19. Gli alettoni della vettura francese per\u00f2 vennero trovati non regolamentari, costringendo cos\u00ec la scuderia a modificarne la larghezza.\nDa questa gara la March abbandon\u00f2 l'uso degli pneumatici Pirelli, per utilizzare gli Avon, come gi\u00e0 testato nelle settimane precedenti. La Theodore Racing, invece, sostitu\u00ec gli Avon con i Goodyear.\nAspetti sportivi.\nLa Scuderia Ferrari non indic\u00f2 nessun sostituto per Villeneuve, e affront\u00f2 cos\u00ec la gara di Monaco col solo Didier Pironi, anche se venne avanzata l'ipotesi di richiamare Carlos Reutemann (che rifiut\u00f2 la proposta), mentre Jacques Villeneuve Sr. si propose alla scuderia italiana per guidare l'auto del fratello deceduto a Zolder. La Ferrari, per la prima volta dal Gran Premio d'Olanda 1976, schierava cos\u00ec una sola vettura.\nA causa dell'alto numero di iscritti, e del fatto che solo 20 vetture potevano affrontare la gara, e 26 le qualifiche, furono necessarie le prequalifiche a cui vennero costretti i tre piloti della March, i due dell'Osella, i due della Toleman e Chico Serra della Fittipaldi.\nPrequalifiche.\nResoconto.\nI tre piloti che riuscirono a prequalificarsi furono Jean-Pierre Jarier, Derek Warwick e Jochen Mass. Quest'ultimo venne accusato di aver girato con una vettura regolare, ma poi di averla sostituita, per l'ultimo tentativo, con una vettura non regolamentare, ottenendo cos\u00ec il tempo necessario per passare le prequalifiche. Il reclamo della Toleman venne comunque respinto dai commissari. Emilio de Villota, nel corso della sessione, ebbe un incidente in cui distrusse la sua March, senza soffrire per\u00f2 conseguenze fisiche.\nRisultati.\nNella sessione di prequalifica, ricavata all'interno delle prove \"libere\" del gioved\u00ec mattina, si \u00e8 avuta questa situazione:\nQualifiche.\nResoconto.\nNella prima giornata di prove, tradizionalmente effettuata a Monaco di gioved\u00ec, il miglior tempo venne fatto segnare da Ren\u00e9 Arnoux con 1'24\"54; il francese precedette due piloti italiani, Andrea De Cesaris e Riccardo Patrese, separati da un solo millesimo di secondo. Patrese, al termine delle prove, accus\u00f2 De Cesaris di averlo ostacolato in pista, mentre il romano ribatt\u00e9 che la scarsa ampiezza del circuito era stata la causa dell'incomprensione. La Ferrari con Didier Pironi, pur essendo la vettura che riusciva a toccare la velocit\u00e0 pi\u00f9 alta sul rettilineo dei box, con 244,6\u00a0km/h, chiuse solo tredicesima ed evidenzi\u00f2 problemi di sottosterzo.\nAl sabato, a pochi minuti dal termine della sessione, Arnoux abbass\u00f2 ancora il suo tempo, portandolo a 1'23\"281, e diventando imprendibile per tutti gli altri piloti. Per il francese fu la dodicesima \"pole position\" nel mondiale. Patrese scal\u00f2 cos\u00ec in seconda posizione, precedendo per\u00f2, per circa un decimo e mezzo, Bruno Giacomelli, mentre quarto si posizion\u00f2 Alain Prost, l'altro pilota della Renault. Al quinto posto risal\u00ec Didier Pironi. Molte vetture vennero sospettate di aver affrontato le qualifiche con un peso inferiore a quello minimo previsto, escamotage non replicabile in gara ove i controlli dei commissari erano pi\u00f9 stringenti.\nRisultati.\nI risultati delle qualifiche furono i seguenti:\nGara.\nResoconto.\nAl via Ren\u00e9 Arnoux mantenne il comando seguito da Bruno Giacomelli, Riccardo Patrese e Alain Prost. Al secondo giro Prost, sul rettilineo d'arrivo, riusc\u00ec a superare Patrese e si port\u00f2 al 3\u00ba posto; Giacomelli, due giri dopo, fu costretto ai box, a causa della rottura del semiasse: le due Renault si trovarono cos\u00ec a comandare la gara. Seguivano Patrese, Didier Pironi, Andrea De Cesaris, Michele Alboreto e Keke Rosberg.\nAl quindicesimo passaggio Arnoux perse il controllo della sua Renault alle \"Piscine\", finendo in testacoda: il motore si spense e fu costretto al ritiro. Alain Prost pass\u00f2 cos\u00ec a condurre. I primi quattro della classifica erano vicini, compresi in sette secondi. Subito dietro, al giro 22, Keke Rosberg pass\u00f2 Alboreto.\nIl gruppetto di testa si trov\u00f2, al 33\u00ba giro, a doppiare Elio De Angelis: Prost e Patrese lo superarono senza problemi, mentre Pironi prov\u00f2 a infilarlo alla \"Rascasse\"; nella manovra la monoposto del francese urt\u00f2 la ruota della Lotus e danneggi\u00f2 il musetto. Il danno tuttavia non fu importante tanto che il francese prosegu\u00ec la sua gara. Nelle prime posizioni la classifica non vide mutamenti fino al giro 66, quando Rosberg (5\u00b0), si ritir\u00f2 per un problema alle sospensioni, seguito 4 giri dopo, anche da Alboreto. Quinto era cos\u00ec Derek Daly e sesto Elio De Angelis.\nAttorno al 70\u00ba giro, sul tracciato, inizi\u00f2 a cadere una leggera pioggia (tanto che i commissari erano gi\u00e0 pronti ad esporre la bandiera rossa per interrompere la gara): a farne le spese per primo fu il battistrada Alain Prost che, al giro 74 (a tre tornate dalla conclusione del gran premio) nel tentativo di doppiare Marc Surer, sbatt\u00e9 contro il \"guard-rail\", dopo essere andato in testacoda alla chicane del porto.\nDopo questo ritiro la gara visse dei momenti concitati. Leader della gara divent\u00f2 Riccardo Patrese, che per\u00f2 si gir\u00f2, poco dopo, al tornante \"Loews\", spegnendo il motore; pass\u00f2 perci\u00f2 al comando Didier Pironi, che venne tradito dalla batteria scarica della sua Ferrari, che si ferm\u00f2 sotto il tunnel, nel corso dell'ultimo giro. Al comando sarebbe passato dunque un altro pilota italiano, Andrea De Cesaris, con l'Alfa Romeo, che rimase senza benzina pochi istanti dopo l'abbandono di Pironi. In testa avrebbe potuto porsi l'irlandese Derek Daly, che era attardato di un giro, ma il pilota della Williams tocc\u00f2 le barriere e si ferm\u00f2 alla \"Rascasse\", prima di iniziare l'ultimo giro.\nPatrese, nel frattempo, era riuscito a ripartire, anche grazie all'aiuto dei commissari e al fatto che in quel punto la pista fosse in discesa, cosa che gli consent\u00ec di riavviare il motore della sua Brabham e, unico tra tutti i piloti partecipanti, tagli\u00f2 il traguardo a pieni giri.\nEra dal Gran Premio d'Austria 1975 (vinto all'epoca da Vittorio Brambilla) che un italiano non vinceva una corsa mondiale. Patrese fu anche il primo pilota italiano a vincere un'edizione del Gran Premio di Monaco valida quale prova del Campionato mondiale di Formula 1. Nel caos finale non fu subito chiaro chi avesse vinto, tanto che alla Lotus spinsero anche De Angelis ad andare sul podio e lo stesso Patrese, solo una volta concluso il giro d'onore ed aver arrestato la macchina davanti al podio, venne informato della vittoria. Per le posizioni di rincalzo, il secondo posto venne assegnato a Pironi davanti a De Cesaris. I due pur ritirati avevano compiuto 75 giri su 76 in un tempo minore dei doppiati Mansell e De Angelis, che occuparono la quarta e la quinta posizione. Sesto viene classificato Daly, malgrado il ritiro, a due giri.\nPoco prima che venisse ufficializzato l'ordine d'arrivo ufficiale James Hunt, che commentava la gara per la BBC, esclam\u00f2: \"Ebbene noi siamo in questa situazione ridicola in cui siamo tutti seduti sulla linea del traguardo in attesa dell'arrivo di un vincitore e non ci sembra di averne uno!\".\nRiccardo Patrese fu il sessantanovesimo pilota ad aggiudicarsi un gran premio valido per il mondiale di F1. Patrese ottenne anche il suo primo giro veloce, mentre Andrea De Cesaris conquist\u00f2 il suo primo podio iridato. Era dal Gran Premio d'Italia 1955 che due italiani non finivano sul podio nella stessa gara del mondiale. Patrese dedic\u00f2 il suo successo, tra gli altri, anche a Gilles Villeneuve.\nRisultati.\nI risultati del gran premio furono i seguenti:\nCollegamenti esterni.\nResoconto della gara su Motorsportblog.it"}
{"id": "923271", "revid": "16066", "url": "https://it.wikipedia.org/wiki?curid=923271", "title": "PSOne", "text": ""}
{"id": "923273", "revid": "767487", "url": "https://it.wikipedia.org/wiki?curid=923273", "title": "Contea di Wayne (Mississippi)", "text": "La contea di Wayne, in inglese Wayne County, \u00e8 una contea dello Stato del Mississippi, negli Stati Uniti. La popolazione al censimento del 2000 era di 21.216 abitanti. Il capoluogo di contea \u00e8 Waynesboro. Il nome della contea \u00e8 in onore del generale Anthony Wayne.\nGeografia fisica.\nLa contea si trova nella parte orientale del Mississippi. L'U.S. Census Bureau certifica che l'estensione della contea \u00e8 di 2.107\u00a0km\u00b2, di cui 2.099\u00a0km\u00b2 composti da terra e i rimanenti 8\u00a0km\u00b2 composti di acqua.\nStoria.\nLa Contea di Wayne venne costituita il 21 dicembre 1809."}
{"id": "923275", "revid": "1632387", "url": "https://it.wikipedia.org/wiki?curid=923275", "title": "Phobos (album)", "text": "Phobos \u00e8 il nono album della band canadese thrash metal Voivod, prodotto nel 1997 dalla Linus Entertainment.\nTracce.\nTutte le tracce sono state scritte dai Voivod tranne la cover di \"21st Century Schizoid Man\" dei King Crimson."}
{"id": "923276", "revid": "6923", "url": "https://it.wikipedia.org/wiki?curid=923276", "title": "Nord e Sud II", "text": "Nord e Sud II (\"North and South, Book II\") \u00e8 una miniserie televisiva americana tratta dal romanzo \"Amore e guerra\" di John Jakes e continuazione della miniserie \"Nord e Sud\" del 1985. Nel 1994, dal terzo e ultimo romanzo della trilogia di John Jakes \u00e8 stata realizzata un'altra miniserie TV, \"\". \"Nord e Sud II\" \u00e8 ambientata da giugno 1861 ad aprile 1865.\nTrama.\nSonny e il cugino Charles, ora ufficiali nelle Forze armate confederate, lasciano la piantagione dei Main per andare a combattere in Virginia. Nonostante sia contro la secessione, Sonny diventa generale e aiuto militare di Jefferson Davis nel governo a Richmond, ma, approfittando della sua assenza, Justin rapisce Madeline. La donna viene salvata da Sonny, e la morte di Justin permette alla coppia di sposarsi. Intanto, mentre George affianca il presidente Abraham Lincoln a Washington, suo fratello Stanley subentra nell'acciaieria di famiglia e si fa convincere dalla moglie a usare dell'acciaio di bassa qualit\u00e0 per fabbricare i cannoni, apponendo il nome di George sui documenti nel caso qualcuno dovesse risalire alla provenienza delle armi. Dopo la sanguinosa battaglia di Antietam, Lincoln emana il Proclama di emancipazione, liberando gli schiavi degli stati sudisti, mentre la sorella manipolatrice di Sonny, Ashton, torna alla piantagione. La donna, diventata l'amante di Elkanah Bent, commerciante di beni di lusso illegali, medita vendetta perch\u00e9 il fratello ha rovinato gli affari di Bent, facendo arrestare i suoi uomini e distruggendo la merce: cos\u00ec, minaccia Madeline di rivelare che sua madre era una prostituta nera, a meno che lei non lasci Sonny senza spiegazioni. Madeline cede al ricatto e scappa a Charleston, dove inizia ad aiutare i poveri.\nIntanto, dopo essere stato liberato dalla prigione di Libby, George torna a casa, scoprendo gli affari loschi del fratello e della cognata, mentre Ashton infine confessa ci\u00f2 che ha fatto a Madeline, portando il fratello a diseredarla e il marito James Huntoon a lasciarla per la sua relazione con Bent. Ad aprile del 1865, la guerra finisce con la vittoria del nord. Durante la battaglia finale a Petersburg, Sonny viene ferito: quando viene raggiunto da George, apprende della morte di Lincoln e, una volta trovata Madeline, che hanno avuto un figlio. Anche Charles \u00e8 diventato padre di un maschio, ma l'amata Augusta \u00e8 morta durante il parto. Mentre i Main si apprestano a tornare a casa, Salem Jones, il brutale sovrintendente della piantagione licenziato da Sonny tempo prima, unisce le forze con uno degli schiavi liberati, Cuffey, e attacca la piantagione per rubare tutto il possibile, uccidere la famiglia e bruciare la casa. Durante l'assalto, la madre di Sonny muore, ma anche gli stessi Cuffey e Jones, e George accetta di aiutare Sonny a risollevare l'impresa di famiglia riaprendo il cotonificio."}
{"id": "923280", "revid": "73537", "url": "https://it.wikipedia.org/wiki?curid=923280", "title": "Chan Shi-fu", "text": ""}
{"id": "923281", "revid": "61798", "url": "https://it.wikipedia.org/wiki?curid=923281", "title": "Women's International Tennis Association", "text": ""}
{"id": "923285", "revid": "124439700", "url": "https://it.wikipedia.org/wiki?curid=923285", "title": "Noce (fiume della Basilicata)", "text": "Il Noce o fiumara di \"Castrocucco\", erroneamente chiamato \"Talaus\", \u00e8 un fiume a corso perenne del versante tirrenico della Basilicata. \u00c8 lungo e interessa un bacino di . Nasce da pi\u00f9 sorgenti nella \"Murge del Principe\" (), gruppo di colli alle falde settentrionali del massiccio del Sirino.\nNel Pleistocene il suo bacino superiore costituiva un lago di cui \u00e8 rimasta traccia nel piccolo lago Sirino. Con andamento prevalente verso sud, sfiora i centri di Lagonegro e Rivello, allargando poi notevolmente il suo fondovalle nei pressi di Lauria, grazie al contributo, da sinistra, di svariati corsi d'acqua, tutti provenienti dal monte Sirino, tra i quali i torrenti Bitonto, Prodino Grande, Senieturo, Carroso e Torbido.\nGiunto presso l'abitato di Parrutta (frazione di Trecchina) il fiume scorre pi\u00f9 incassato, con sembianze di fiumara. Fungendo da confine tra Basilicata e Calabria, riceve prima le acque del torrente Pizinno, proveniente dalla localit\u00e0 San Sago di Tortora e, poi, quelle affluenti dalla Fiumarella di Tortora, per sfociare, dopo qualche chilometro, a Marina di Tortora, nel mar Tirreno, a a sud dal centro comunale.\nIl fiume ha un regime spiccatamente torrentizio con notevolissime variazioni di portata, specialmente nella stagione invernale quando \u00e8 frequentemente in piena. Nonostante ci\u00f2 la sua portata \u00e8 perenne, prossima ai due metri cubi al secondo anche in estate.\nDurante la stagione delle piogge, nella parte alta del suo corso dove le acque sono turbolente, appassionati di rafting e canottaggio praticano gli sport.\nFauna.\nGli affluenti ospitano la trota fario, sembrerebbe anche autoctona. Il fiume oltre alla gi\u00e0 menzionata ospita anche la trota iridea, l'anguilla, il cavedano, l'alborella, il barbo, il carassio, la carpa, la tinca, il persico reale, il persico trota, la cagnetta, la rovella.\nAlla foce anche cefali e spigole.."}
{"id": "923286", "revid": "123022866", "url": "https://it.wikipedia.org/wiki?curid=923286", "title": "Gran Premio del Canada 1982", "text": "Il Gran Premio del Canada 1982 \u00e8 stata l'ottava prova della stagione 1982 del Campionato mondiale di Formula 1. Si \u00e8 corsa domenica 13 giugno 1982 sul Circuito di Montr\u00e9al. La gara \u00e8 stata vinta dal brasiliano Nelson Piquet su Brabham-BMW; per il vincitore si tratt\u00f2 del settimo successo nel mondiale. Ha preceduto sul traguardo l'italiano Riccardo Patrese su Brabham-Ford Cosworth e il britannico John Watson su McLaren-Ford Cosworth. Fu la prima vittoria nel mondiale di Formula 1 per una vettura motorizzata dalla BMW.\nLa gara venne interrotta, dopo la partenza, a seguito del grave incidente in cui perse la vita Riccardo Paletti, pilota dell'Osella. La gara venne poi ripresa e conclusa sulla distanza originaria.\nVigilia.\nSviluppi futuri.\nPrima della gara la Scuderia Ferrari, la Renault e le altre squadre non legate alla Formula One Constructors Association (FOCA) emisero un comunicato in cui esponevano le loro richieste in merito alla riforma del regolamento tecnico. Chiedevano il rispetto del Patto della Concordia fino al termine della stagione 1984, garantivano alcune concessioni sul regolamento stesso e proponevano uno studio sul problema della sicurezza. Le proposte, inizialmente appoggiate dalla stessa FOCA, vennero successivamente rigettate da Bernie Ecclestone, che invece appoggi\u00f2 le proposte ideate dalla Federazione Internazionale Sport Automobilistico (FISA), fortemente penalizzanti per le vetture dotate di motore turbocompresso. Il presidente della FISA, Jean-Marie Balestre, si disse inoltre pronto a creare un campionato alternativo in caso di mancato accordo.\nAspetti tecnici.\nLa Brabham affid\u00f2 nuovamente a Nelson Piquet una vettura a motore BMW, anche se nella gara precedente, a Detroit, il campione del mondo in carica non era riuscito nemmeno a qualificarsi. In caso di problemi per\u00f2 la scuderia era pronta a far competere il brasiliano con un modello dotato del vecchio propulsore Ford Cosworth DFV.\nAspetti sportivi.\nAlla vigilia del Gran Premio la televisione tedesca annunci\u00f2 che non avrebbe pi\u00f9 trasmesso le gare di F1 \"per non stimolare deteriori emozioni negli spettatori\". I responsabili della programmazione avevano infatti stimato che l'interesse per la competizione era legato maggiormente al desiderio di assistere a un incidente che alla gara in s\u00e9, adducendo ad esempio l'interesse suscitato tra il pubblico dalle immagini dell'incidente fatale di Gilles Villeneuve.\nIl comune di Montr\u00e9al inoltre dedic\u00f2 a Gilles Villeneuve il Circuito cittadino che ospitava la gara di Formula 1. La cerimonia ufficiale si tenne al venerd\u00ec alla presenza del sindaco Jean Drapeu e di quasi tutti i piloti.\nLa Toleman disert\u00f2 anche questo appuntamento, mentre la Scuderia Ferrari prosegu\u00ec a schierare la sola monoposto numero 28 di Didier Pironi. Il pilota della Theodore Racing Jan Lammers, infortunato nel corso delle prove della gara di Detroit, non fu in grado di prendere parte alla gara canadese; la squadra inizialmente ipotizz\u00f2 di sostituirlo con Jacques Villeneuve Sr., fratello di Gilles, optando infine per il pi\u00f9 esperto Geoff Lees, gi\u00e0 iscritto dalla Theodore al Gran Premio di Gran Bretagna 1981, gara a cui poi non prese parte. Lees aveva disputato tre gran premi tra il 1979 e il 1980 con Tyrrell, Shadow ed Ensign.\nQualifiche.\nResoconto.\nLa prima giornata di prove ufficiali venne caratterizzata dalla pioggia; Manfred Winkelhock usc\u00ec rovinosamente di pista e danneggi\u00f2 la sua vettura, non potendo quindi prendere parte alla sessione ufficiale.\nIl pi\u00f9 veloce fu Andrea De Cesaris dell'Alfa Romeo, che precedette Keke Rosberg e Didier Pironi. Al termine delle prove vi fu un alterco tra i due piloti brasiliani Raul Boesel e Chico Serra: durante la sessione vi era stata un'incomprensione in pista fra i due, che fece sfiorare l'incidente a Serra. Al rientro ai box quest'ultimo, infuriato, irruppe nel garage di Boesel e si scatena una rissa con calci e pugni, sedata a fatica dai meccanici e dalle fidanzate dei due piloti. \nLe prestazioni di De Cesaris, al sabato, vennero penalizzate da un incidente nelle prove libere, dovuto allo scoppio di uno pneumatico, che provoc\u00f2 dei danni alla vettura. Il francese Didier Pironi conquist\u00f2 cos\u00ec la sua prima \"pole position\" in Ferrari, precedendo le due Renault e Nelson Piquet. Il primo pilota con una vettura a motore aspirato fu Bruno Giacomelli, quinto sulla seconda Alfa Romeo.\nRisultati.\nI risultati delle qualifiche furono i seguenti:\nGara.\nResoconto.\nL'incidente mortale di Paletti.\nAl momento del via la Ferrari di Didier Pironi rest\u00f2 ferma sulla griglia di partenza col motore spento; il pilota francese subito alz\u00f2 il braccio per segnalare il problema, ma venne comunque dato il semaforo verde. Quasi tutti i piloti riuscirono ad evitare la vettura, ma non coloro che partivano dalle retrovie e avevano la visuale e la traiettoria ostruita dagli altri concorrenti: la vettura numero 28 venne urtata di striscio da Roberto Guerrero e Raul Boesel, che andarono in testacoda; circa al contempo Eliseo Salazar, nel tentativo di evitare la carambola, urt\u00f2 Geoff Lees, mentre dietro Riccardo Paletti piomb\u00f2 dritto sul retrotreno della Ferrari, tamponandola rovinosamente.\nL'avantreno dell'Osella numero 32 si accartocci\u00f2, intrappolando Paletti nell'abitacolo e infliggendogli gravi lesioni: il giovane pilota italiano perse subito conoscenza. Pironi usc\u00ec immediatamente dalla propria vettura per aiutare il collega insieme ai commissari e ai medici di gara, ma nel giro di pochi secondi la benzina che era fuoriuscita dal serbatoio prese fuoco e la monoposto fu completamente avvolta dalle fiamme. L'azione dei commissari si fece caotica: sebbene avessero a disposizione diversi estintori, alcuni di essi li rivolsero in direzioni sbagliate, sicch\u00e9 Pironi e (tra gli altri) il capomeccanico della Ferrari Tommaso Carletti intervennero tentando di correggere l'irrorazione del liquido estinguente; in tale frangente alcuni soccorritori, tra cui il medico di gara Sid Watkins, riportarono ustioni. I mezzi antincendio, inoltre, arrivarono sul posto quando le fiamme erano ormai state domate.\nL'estrazione del pilota, non ustionato ma esanime e chiaramente in condizioni gravissime, dall'abitacolo richiese ancora diverso tempo: per districare le lamiere contorte si fece anche ricorso a una motosega. Dopo oltre venti minuti Paletti fu finalmente estratto dal relitto dell'Osella e sottoposto a un tentativo di rianimazione (che secondo alcune fonti non fece altro che complicare ulteriormente il quadro clinico); quindi venne portato all'ospedale \"Royal Victoria\", ove mor\u00ec poco dopo il ricovero.\nLa versione autoptica ufficiale indic\u00f2 tuttavia come decisiva per il decesso l'inalazione delle sostanze estinguenti; il pilota aveva inoltre sub\u00ecto gravi lesioni a livello toracico, la frattura della gamba sinistra e della caviglia destra. Sulla vettura venne trovato il contagiri bloccato a 10.200, con la terza marcia inserita: la velocit\u00e0 al momento dell'impatto fu stimata tra i 160 e 170 km/h. Paletti, che avrebbe compiuto 24 anni due giorni dopo la gara, era un esordiente della F1 e aveva disputato un solo gran premio, quello di San Marino, dove per\u00f2 era partito dai box e non dalla griglia di partenza. Non qualificatosi nelle altre gare stagionali, in quella di Detroit, pur qualificato, non aveva preso il via dopo un incidente nel \"warm up\". Era il secondo pilota che perdeva la vita in stagione, dopo il decesso di Gilles Villeneuve nelle prove del Gran Premio del Belgio.\nLa gara dopo la seconda partenza.\nDopo un'ora dall'incidente la pista venne sgomberata dai rottami si avvi\u00f2 una nuova partenza: l'Osella ritir\u00f2 il secondo pilota Jarier, mentre Boesel e Pironi partirono col muletto. Geoff Lees, non avendo a disposizione la vettura di riserva, non partecip\u00f2 alla seconda partenza.\nDidier Pironi mantenne il comando della corsa seguito da Ren\u00e9 Arnoux, Alain Prost, Nelson Piquet e John Watson. Gi\u00e0 alla fine del primo giro Arnoux riusc\u00ec a superare Pironi, in netta difficolt\u00e0 col muletto; poco dopo, al tornantino del Casin\u00f2, Giacomelli, che procedeva a rilento a causa di una foratura, venne tamponato da Mansell: l'inglese, nell'impatto, si frattur\u00f2 un polso e venne portato via in ambulanza. Nel corso del secondo giro Piquet prese la terza posizione a Prost, e la seconda a Pironi, un giro dopo.\nAl nono giro il brasiliano super\u00f2 anche Arnoux portandosi al comando della corsa, mentre Pironi perdeva sempre pi\u00f9 posizioni, tanto che decise di rientrare ai box per la sostituzione delle gomme. Ora quarto scalava Eddie Cheever, seguito da Andrea De Cesaris e Riccardo Patrese. Il padovano pass\u00f2 il romano al giro 14, e anche l'italoamericano al giro 17.\nAl ventinovesimo giro Arnoux fin\u00ec in testacoda e fu costretto al ritiro. Nello stesso giro Patrese pass\u00f2 Prost, trovandosi cos\u00ec secondo. Due giri dopo anche Alain Prost si ritir\u00f2, col motore in fumo. Adesso Piquet guidava seguito da Patrese, con la Brabham aspirata, De Cesaris e Cheever.\nA quattro giri dal termine Cheever rimase senza benzina e si ferma sul rettilineo d'arrivo, due giri dopo anche De Cesaris (terzo) e Derek Daly (quinto) subirono lo stesso inconveniente e devono fermarsi a bordo pista, ne approfittano John Watson che scal\u00f2 al terzo posto ed Elio De Angelis al quarto.\nLa gara venne vinta da Nelson Piquet che, a solo sette giorni dalla non qualificazione di Detroit, ottenne la prima vittoria per un motore BMW. La casa tedesca era la sedicesima ad imporsi, come motorista, in una gara valida per il mondiale di F1. Seconda termin\u00f2 invece l'altra Brabham, motorizzata Cosworth di Patrese, mentre sul podio sal\u00ec anche Watson. Sesto, anche se ritirato, venne classificato De Cesaris.\nEra dal Gran Premio d'Olanda 1968 che uno stesso costruttore non giungeva a podio con due vetture motorizzate da due motoristi diversi: all'epoca la Matra, con una monoposto a motore Ford Cosworth e una con proprio motore.\nRisultati.\nI risultati del gran premio furono i seguenti:"}
{"id": "923288", "revid": "1632387", "url": "https://it.wikipedia.org/wiki?curid=923288", "title": "Voivod (album)", "text": "Voivod, prodotto nel 2003 dalla Chophouse Records, \u00e8 il decimo album della band canadese thrash metal Voivod. Al posto di Eric Forrest, infortunato per un incidente di auto, torna nei Voivod Denis B\u00e9langer, che aveva lasciato il gruppo nel 1993. Come bassista viene invece reclutato Jason Newsted, da poco uscito dai Metallica."}
{"id": "923289", "revid": "287204", "url": "https://it.wikipedia.org/wiki?curid=923289", "title": "Liepaja", "text": ""}
{"id": "923291", "revid": "287204", "url": "https://it.wikipedia.org/wiki?curid=923291", "title": "Diocesi di Liepaja", "text": ""}
{"id": "923293", "revid": "81195", "url": "https://it.wikipedia.org/wiki?curid=923293", "title": "Chimica alimentare", "text": ""}
{"id": "923295", "revid": "287204", "url": "https://it.wikipedia.org/wiki?curid=923295", "title": "Diocesi di Rezekne-Aglona", "text": ""}
{"id": "923296", "revid": "254059", "url": "https://it.wikipedia.org/wiki?curid=923296", "title": "Val di Daone", "text": "La Val di Daone o pi\u00f9 brevemente Val Daone \u00e8 una vallata alpina del Trentino, percorsa dal fiume Chiese. La sua parte superiore \u00e8 propriamente chiamata Val di Fumo.\nDescrizione.\nSi sviluppa per circa 30 chilometri, con un dislivello di quasi 2500 metri, incuneandosi all'interno del massiccio montuoso dell'Adamello di cui rappresenta una delle valli principali. Il suo imbocco \u00e8 posto a 510 metri sopra il livello del mare, in prossimit\u00e0 del centro di Creto (comune di Pieve di Bono) nelle Valli Giudicarie, mentre la sua testata \u00e8 il Passo della Val di Fumo, a 2939 metri di quota, tra i vasti ghiacciai dell'Adamello, dalla cui fusione ha origine il Chiese.\nNella parte pi\u00f9 alta la valle ha un andamento nord-sud, per piegare in direzione nordest-sudovest nella parte che precede il lago di Malga Bissina. In questi due primi settori la valle assume il nome di Val di Fumo. Su uno sperone roccioso poco sopraelevato rispetto al fondo valle, ad una quota di circa 1900 m s.l.m. sorge il Rifugio Val di Fumo. Sulla sinistra orografica della parte pi\u00f9 alta della valle, i monti che la contornano raggiungono la quota pi\u00f9 alta con il monte Car\u00e8 Alto, la cui vetta raggiunge i 3462 m s.l.m.\nScendendo dopo il lago di Malga Bissina la valle riprende un andamento nord-sud fino al lago di Malga Boazzo. Nella sua parte finale, dove sorge l'abitato di Daone assume invece una direzione nordovest-sudest. \nLa valle amministrativamente \u00e8 in gran parte compresa nel comune di Valdaone. L'abitato pi\u00f9 popolato \u00e8 la frazione di Daone. Nella parte pi\u00f9 alta invece \u00e8 pressoch\u00e9 priva di insediamenti umani permanenti ma vi si trovano alcuni rifugi e alberghi di montagna. La valle \u00e8 percorsa dalla strada provinciale SP27 che da Lardaro passa dapprima per Daone, e risale quindi la valle e sino ai 1789 metri di quota del lago di Malga Bissina, ove termina trasformandosi in sentiero sul quale il transito \u00e8 vietato ai mezzi motorizzati.\nCaratteristica importante della valle sono i laghi. Oltre ai due grandi bacini artificiali, sfruttati per la produzione di energia elettrica, che sono il gi\u00e0 citato lago di Malga Bissina e il lago di Malga Boazzo (situato a 1224 metri di quota), vi sono numerosi piccoli laghetti di origine naturale che costellano le brevi e ripide valli laterali. Tra di essi sono da menzionare il lago Nero (o lago Scuro), posto a 2150 metri ai piedi del Monte Bruffione (2664\u00a0m), il lago di Campo (1944\u00a0m), il lago di Copidello (1968\u00a0m) e il lago di Casinei (2060\u00a0m).\nPer quanto riguarda gli sport connessi con l'ambiente montano e le attivit\u00e0 alpinistiche, la Val di Daone \u00e8 nota soprattutto per le sue cascate, che nella stagione invernale diventano templi dell'arrampicata su ghiaccio e sono frequentate da numerosi appassionati di questa pratica alpinistica. La val di Daone \u00e8 inoltre conosciuta per la pratica del bouldering sui massi granitici presenti."}
{"id": "923299", "revid": "75706", "url": "https://it.wikipedia.org/wiki?curid=923299", "title": "Val Daone", "text": ""}
{"id": "923300", "revid": "287204", "url": "https://it.wikipedia.org/wiki?curid=923300", "title": "Rezekne", "text": ""}
{"id": "923306", "revid": "599013", "url": "https://it.wikipedia.org/wiki?curid=923306", "title": "Cto", "text": ""}
{"id": "923310", "revid": "30445", "url": "https://it.wikipedia.org/wiki?curid=923310", "title": "Lucretili", "text": ""}
{"id": "923311", "revid": "1605525", "url": "https://it.wikipedia.org/wiki?curid=923311", "title": "Beppo Levi", "text": "Biografia.\nQuarto di dieci fratelli, era figlio di Giulio Giacomo e Sara Diamantina (Mentina) Pugliese. Suo fratello minore (il nono in ordine anagrafico) Eugenio Elia, fu anch'egli, in seguito, un grande matematico prematuramente scomparso. \nLaureatosi a Torino nel 1896, fu allievo di Corrado Segre e lavor\u00f2 con Vito Volterra e Giuseppe Peano. In Italia, insegn\u00f2 nelle Universit\u00e0 di Cagliari, Parma e Bologna fino al 1939, quando, a causa delle leggi razziali fasciste, fu costretto ad emigrare in Argentina, dove fu chiamato per aprire e dirigere l'Istituto di Matematica della \"Facolt\u00e0 di Scienze Matematiche, Fisico-Chimiche e Naturali applicate all'Industria\" dell'Universidad Nacional del Litoral nella citt\u00e0 di Rosario (attualmente \"Facolt\u00e0 di Scienze Esatte, Ingegneria e Agrimensura\" dell'Universidad Nacional de Rosario), e dove insegn\u00f2 fino alla morte.\nDiede apporti fondamentali in vari campi, quali la logica, la teoria degli insiemi, la geometria algebrica e l'analisi matematica. In quest'ultimo campo, consegu\u00ec notevoli risultati in teoria dell'integrazione secondo Lebesgue. Inoltre, si interess\u00f2 pure di storia della scienza e di fisica: in quest'ultimo ambito, \u00e8 da ricordare, in particolare, la sua breve monografia \"Nuove teorie della meccanica quantistica e le loro relazioni con l'analisi matematica\" (1926).\nLe sue ricerche pi\u00f9 importanti riguardano la geometria algebrica (con una certa attenzione alle forme cubiche ternarie), i fondamenti della geometria e dell'analisi matematica, nonch\u00e9 la logica matematica. In particolare, nell'ambito della geometria algebrica, prov\u00f2 che ogni superficie algebrica \u00e8 birazionalmente trasformabile in un'altra priva di singolarit\u00e0.\nRiconoscimenti.\nNel 1956 l'Accademia dei Lincei gli ha conferito il Premio Feltrinelli per la Matematica."}
{"id": "923315", "revid": "599013", "url": "https://it.wikipedia.org/wiki?curid=923315", "title": "IBMA", "text": "La International Bluegrass Music Association, o IBMA \u00e8 un'associazione commerciale che promuove la musica bluegrass.\nStoria.\nFondata nel 1985, la IBMA fond\u00f2 la sua prima sede a Owensboro, nel Kentucky. Nel 1988 venne annunciato il progetto per la creazione dell'International Bluegrass Music Museum come supporto al River Park Centre di Owensboro. Nel 1990 la IBMA fond\u00f2 il World of Bluegrass una combinazione di spettacoli, concerti e consegna di premi. Questo ebbe sede prima a Owensboro, prima di essere trasferito a Louisville, in Kentucky, nel 1997. Nashville, nel Tennessee ha ospitato questa serie di eventi nel 2005 e nel 2006 e lo ospiter\u00e0 anche nelle prossime edizioni. Nel 1991 la IBMA istitu\u00ec l'International Bluegrass Music Hall of Honor all'interno dell\"'International Bluegrass Music Museum\" per riconoscere l'apporto dato al bluegrass da compositori e non. Nel 2003 la IBMA ha ricollocato i suoi uffici a Nashville, in Tennessee."}
{"id": "923318", "revid": "287204", "url": "https://it.wikipedia.org/wiki?curid=923318", "title": "Diocesi di Nimes", "text": ""}
{"id": "923320", "revid": "1543377", "url": "https://it.wikipedia.org/wiki?curid=923320", "title": "Biblioteca dell'immagine", "text": "Biblioteca dell'Immagine \u00e8 una casa editrice italiana con sede a Pordenone nata nel 1985.\nPubblica opere riguardanti tematiche storiche, sociali, ambientali e di salvaguardia del patrimonio culturale. \u00c8 un medio editore secondo i criteri ISTAT, avendo pubblicato oltre 700 titoli in 36 anni.\nIl catalogo \u00e8 composto da opere di Mauro Corona, Marco Paolini, Ezio Vendrame, Mario Rigoni Stern, Virgilio Scapin, Andrea Zanzotto, Luigi Meneghello, Carlo Mazzacurati, Davide Toffolo, Massimiliano Santarossa, Marco Salvador, Alessandro Marzo Magno, Toni Capuozzo, Tito Maniacco, Valentino Ostermann, Caterina Percoto, Maria Facci, Giancarlo Ferron, Umberto Matino, Antonio G. Bortoluzzi, Marco Anzovino e moltissimi altri. Particolare attenzione inoltre \u00e8 riservata agli scrittori esordienti."}
{"id": "923321", "revid": "767487", "url": "https://it.wikipedia.org/wiki?curid=923321", "title": "Anello G", "text": "L'anello G \u00e8 uno degli anelli esterni del pianeta Saturno ed \u00e8 situato al di fuori degli anelli pi\u00f9 brillanti.\n\u00c8 un anello debole di polvere ed occupa una regione dominata dalle orbite di Giano ed Epimeteo; \u00e8 stato scoperto nel 1980 dalla sonda Voyager I e studiato dalla sonda Cassini nel 2006.\nSecondo recenti studi, le polveri di cui \u00e8 formato l'anello deriverebbero dai resti di una luna del pianeta, e che grazie all'influenza gravitazionale di Saturno e di una delle sue lune, Mimas, abbiano preso la forma attuale.\nUna sequenza di immagini mostra un arco luminoso che collega il bordo interno dell'anello (una fascia larga 7 000 km), che a volte sembra essere pi\u00f9 luminoso del resto dell'anello G. Questa luminosit\u00e0 dovrebbe essere dovuta agli scontri che avvengono tra residui ghiacciati che interagiscono con la gravit\u00e0 di Mimas. Alcuni ipotizzano addirittura che l'anello G sia venuto all'esistenza a causa di impatti con Mimas dai quali sono poi provenute le polveri che distribuendosi attorno a Saturno hanno formato l'anello.\nLe dimensioni delle particelle che costituiscono la sua struttura variano da qualche micrometro a qualche millimetro. Il suo periodo orbitale \u00e8 pari a 19h 52m 43s."}
{"id": "923322", "revid": "287204", "url": "https://it.wikipedia.org/wiki?curid=923322", "title": "1979 (disambigua)", "text": ""}
{"id": "923325", "revid": "287204", "url": "https://it.wikipedia.org/wiki?curid=923325", "title": "Diocesi di Saint-Etienne", "text": ""}
{"id": "923326", "revid": "466539", "url": "https://it.wikipedia.org/wiki?curid=923326", "title": "I Congresso nazionale del Partito Comunista Cinese", "text": "Il I Congresso del Partito Comunista Cinese si svolse a Shanghai dal 23 al 31 luglio 1921 e sanc\u00ec la formazione del partito.\nSvolgimento del Congresso.\nIl Congresso vide la fondazione del Partito Comunista Cinese e l'adozione del suo primo programma politico, che prevedeva la formazione di un esercito popolare per rovesciare la borghesia e attuare la rivoluzione proletaria. Il Congresso termin\u00f2 sul lago Sud per via delle persecuzioni della polizia e si concluse con l'accettazione del programma, dello Statuto e di un programma sugli obiettivi pi\u00f9 urgenti da attuare. Nel corso del Congresso, Mao Zedong venne eletto nel Comitato Centrale, mentre Chen Duxiu venne eletto Segretario generale del Comitato Centrale.\nGiudizio ufficiale cinese.\n\"La questione centrale del Congresso era di discutere la fondazione ufficiale del Partito Comunista Cinese. Il Congresso adott\u00f2 il primo programma del Partito e scelse come proprio nome quello di Partito Comunista Cinese. Si decisero i seguenti obiettivi del Partito: rovesciare la borghesia tramite la lotta armata del proletariato, per ricostruire il paese tramite le classi lavoratrici e lavorare per la scomparsa di ogni distinzione di classe; stabilire la dittatura del proletariato per ottemperare agli obiettivi della lotta di classe, che \u00e8, l'eliminazione delle classi; e abolire il monopolio dei capitalisti e stabilire il monopolio dell'intera societ\u00e0 tramite la confisca di tutti i mezzi di produzione. Il Congresso adott\u00f2 anche la Risoluzione sulle Questioni Presenti, in accordo sul fatto che il compito centrale del Partito dopo la sua fondazione era organizzare la classe operaia e prendere le redini del movimento dei lavoratori.\"\nCuriosit\u00e0.\nDei 13 membri che parteciparono al I Congresso nazionale del PCC nel luglio 1921, solamente due (Mao Zedong e Dong Biwu) avrebbero presieduto la fondazione della Repubblica Popolare Cinese oltre 28 anni dopo, il 1\u00ba ottobre 1949."}
{"id": "923328", "revid": "1318658", "url": "https://it.wikipedia.org/wiki?curid=923328", "title": "MAZ-171", "text": "MAZ-171 (in russo e bielorusso \u041c\u0410\u0417-171) \u00e8 un modello di autobus in uso negli aeroporti civili per il trasporto dei passeggeri da e per gli aerei, realizzato in Bielorussia a partire dal 2005. Il modello \u00e8 stato prodotto dalla Minsky Avtomobilny Zavod (MAZ) su richiesta della compagnia aerea bielorussa Belavia Belarusian Airlines. Dopo la realizzazione del modello prototipo nel 2005 che ha fatto un periodo di prova nell'Aeroporto di Mosca-Vnukovo e nell'Aeroporto di Minsk ha avuto un riscontro positivo e per ora il modello \u00e8 ordinato da alcuni aeroporti della Russia, della Bielorussia e degli stati ex-URSS come un'alternativa valida agli analoghi prodotti nell'Unione europea: Neoplan e Cobus.\nCaratteristiche.\nIl MAZ-171 \u00e8 un autobus a due assi con guida a sinistra, lungo circa quattordici metri e con 6 porte rototraslanti per i passeggeri e 2 porte per la cabina di guida; ha un aspetto moderno sia per i grandi finestrini contigui e variamente sagomati lungo la fiancata, sia per il parabrezza rettangolare leggermente bombato.\n\u00c8 equipaggiato con il motore tedesco Deutz BF4M1013FC (Euro 3) di 4,764 litri con una potenza di 170 cavalli.\nL'autobus attualmente ha di serie il cambio automatico ZF5P3502C. La velocit\u00e0 massima che raggiunge \u00e8 di 50\u00a0km/ora. A richiesta possono essere installati l'aria condizionata, il sistema della informazione elettronica, i finestrini scorrevoli. La capienza del modello \u00e8 di 103-127 persone, il numero dei sedili \u00e8 6.\nModifiche.\nMAZ-171.075\nMAZ-171.076\nDiffusione.\nTotalmente sono prodotti pi\u00f9 di 100 veicoli. Il modello \u00e8 presente in alcuni aeroporti della CSI:"}
{"id": "923329", "revid": "287204", "url": "https://it.wikipedia.org/wiki?curid=923329", "title": "Diocesi di Evreux", "text": ""}
{"id": "923341", "revid": "287204", "url": "https://it.wikipedia.org/wiki?curid=923341", "title": "Diocesi di Evry-Corbeil-Essonnes", "text": ""}
{"id": "923350", "revid": "486946", "url": "https://it.wikipedia.org/wiki?curid=923350", "title": "Chief technology officer", "text": ""}
{"id": "923362", "revid": "287204", "url": "https://it.wikipedia.org/wiki?curid=923362", "title": "Pax Christi Italia", "text": ""}
{"id": "923365", "revid": "287204", "url": "https://it.wikipedia.org/wiki?curid=923365", "title": "Palazzo Altieri", "text": "Palazzo Altieri \u00e8 un palazzo di Roma, residenza della famiglia Altieri nella citt\u00e0. La facciata si trova in piazza del Ges\u00f9, a lato della chiesa del Ges\u00f9 e di fronte a Palazzo Cenci-Bolognetti.\nGli Altieri furono una delle famiglie pi\u00f9 importanti di Roma nel XVII secolo, che vantava origini dalla nobilt\u00e0 dell'antica Roma, anche se improbabile. Il personaggio pi\u00f9 illustre fu Clemente X che fu papa dal 1670 al 1676.\nStoria.\nIl palazzo occupa un grande isolato del centro di Roma. Il suo prospetto principale si affaccia su via del Plebiscito e su Piazza del Ges\u00f9. All'interno la struttura racchiude due grandi cortili. Il suo primo nucleo progettato dall'architetto Giovanni Antonio De Rossi (1616-1695) risale al 1650 quando il cardinale Giovanni Battista Altieri commission\u00f2 i lavori ed essi interessarono alcuni edifici di tipo medievale. Il secondo nucleo venne attuato con l'ampliamento che si fece tra il 1670 e il 1673, per interessamento del pontefice e sotto il controllo del cardinale Paluzzo Paluzzi Altieri degli Albertoni, che fu da lui adottato e poi nominato cardinal nipote.\nNel 1673 fu completato il grande salone. Il cardinale Camillo Massimo raccomand\u00f2 Carlo Maratta come pittore e Giovanni Bellori lo aiut\u00f2 nell'iconografia. La \"Clemenza\" (dal nome del papa) \u00e8 circondata dalla \"Felicit\u00e0 Pubblica\" e dalle altre virt\u00f9 cardinali.\nIl palazzo nella descrizione di un contemporaneo.\nUna descrizione ammiratissima del palazzo al suo massimo stato di magnificenza fatta da un contemporaneo che non si esime dal celebrare anche il valore venale delle \"meraviglie\" contenute nel palazzo stesso, si trova in una sorta di guida turistica di Roma pubblicata per la prima volta nel 1693\nIl palazzo oggi.\nLe vastissime dimensioni del palazzo ne favorirono, nel tempo, gli usi pi\u00f9 svariati: solo per riferirsi al secondo dopoguerra, fu usato fra l'altro come set cinematografico, come sede commerciale, come sede delle medie inferiori del Liceo Visconti, dette il \"Viscontino\". Vi abitarono, anche, l'attrice Anna Magnani, il danzatore Guido Lauri e lo scrittore Carlo Levi, che vi fece riferimento nel romanzo \"L'orologio\".\nIl palazzo \u00e8 stato anche sede dell'Ambasciata giapponese in Italia\nBench\u00e9 gli arredi siano stati parzialmente dispersi nelle vicissitudini della famiglia, il palazzo contiene ancora rilevanti opere d'arte e decorazioni, tra cui dipinti di Luca Giordano, Bernardo Strozzi, Pieter Mulier, Domenico Maria Canuti, Lionello Spada, Fabrizio Chiari, Felice Giani, Vincenzo Camuccini, Francesco Zuccarelli, Giovanni Andrea Carlone e Giuseppe Bonito.\nL'edificio \u00e8 attualmente un condominio occupato in parte dall'Associazione Bancaria Italiana (ABI), da altre due banche (la FINNAT e la Banca Popolare di Novara) e in parte da proprietari privati, che tra le altre cose conservano ancora l'Archivio della Famiglia collocato nella \"Libr\u00e0ria Altieri\".\nLo stesso architetto Giovanni Antonio De Rossi, che lavor\u00f2 sulla struttura seicentesca del palazzo, ebbe dai medesimi committenti l'incarico di eseguire una villa nella parte interna alle Mura aureliane allora ancora non edificata (ma fondata sul rione Esquilino dell'antica Roma): ne nacque villa Altieri, in cui il de Rossi progetto il Casino, con una bella facciata con due rampe, fontana e giardino."}
{"id": "923368", "revid": "1318658", "url": "https://it.wikipedia.org/wiki?curid=923368", "title": "Contea di Lauderdale (Mississippi)", "text": "La contea di Lauderdale, in inglese \"Lauderdale County\", \u00e8 una contea dello Stato del Mississippi, negli Stati Uniti. La popolazione al censimento del 2000 era di abitanti. Il capoluogo di contea \u00e8 Meridian. Il nome le \u00e8 stato in onore al colonnello James Lauderdale.\nGeografia fisica.\nLa contea si trova nella parte orientale del Mississippi. L'U.S. Census Bureau certifica che l'estensione della contea \u00e8 di , di cui composti da terra e i rimanenti composti di acqua.\nStoria.\nLa Contea di Lauderdale venne costituita il 23 dicembre 1833."}
{"id": "923375", "revid": "13833", "url": "https://it.wikipedia.org/wiki?curid=923375", "title": "Diocesi di C\u00e1diz e Ceuta", "text": ""}
{"id": "923377", "revid": "1498232", "url": "https://it.wikipedia.org/wiki?curid=923377", "title": "Grand Classica", "text": "Grand Classica \u00e8 una nave da crociera appartenente alla compagnia Bahamas Paradise Cruise Line.\nStoria.\n\"Grand Classica\" \u00e8 stata costruita nel 1991 nei cantieri navali Fincantieri di Marghera. All'epoca chiamata \"Costa Classica\", era la prima nave italiana a superare come stazza lorda il \"Rex\" del 1931. Per la sua progettazione vennero coinvolti grandi professionisti italiani del settore navale e dell'architettura: tra questi si ricordano Pierluigi Cerri, lo studio milanese \"Gregotti e Associati\" e Ivana Porfiri. La volont\u00e0 era quella di creare un'unit\u00e0 di notevole prestigio, orientata al futuro, ma che non disdegnasse il richiamo alle navi di linea del passato; si ritrovano cos\u00ec, al contrario delle attuali costruzioni navali, le cabine ospiti ai ponti intermedi e le aree pubbliche ai ponti pi\u00f9 alti. Le scialuppe, di solito collocate in basso sulle nuove unit\u00e0, sono qui sistemate nella zona alta della fiancata, tipico richiamo alle navi del passato. Tutto l'impianto architettonico \u00e8 caratterizzato da un notevole rigore formale, in evidente controtendenza rispetto a quelle che saranno le scelte architettoniche future della compagnia dove, dall'anno 2000 in poi con l'inaugurazione di \"Costa Atlantica\", l'architettura porter\u00e0 la firma del designer sensazionalista americano Joseph Farcus, che trasporter\u00e0 anche sulla flotta Costa il concetto americano di \"Fun Ships\". Su \"Classica\", superfici lisce, geometrie semplici e materiali naturali di pregio come marmi e teak costituiscono forti richiami alla tradizione marinara europea. La nave ospita anche alcune opere di notevole pregio artistico, come il mosaico murario che adorna il teatro, opera dell'artista Emilio Tadini e \"Ginger &amp; Fred\" di Luciano Vistosi, presente nella hall centrale.\nIl 17 gennaio 2018 la nave ha dismesso la bandiera italiana e Costa Crociere ha dichiarato di volerla locare a scafo nudo (\"bare boat\") ad una societ\u00e0 extracomunitaria. Il 13 dicembre 2017 \u00e8 stato rivelato che la nave \u00e8 stata acquistata dalla Bahamas Paradise Cruise Line e che avrebbe cambiato il nome in \"Grand Classica\". La nave inizi\u00f2 a navigare dal porto di Palm Beach a partire dal 13 aprile 2018. Attualmente effettua crociere di andata e ritorno di due giorni verso l'isola di Grand Bahama insieme alla nave \"Grand Celebration\", che effettua partenze giornaliere.\nDa \"Costa Classica\" a \"Costa neoClassica\".\nI lavori di ristrutturazione per il passaggio alla \"neo Collection\" erano originariamente pianificati per novembre 2013, per poi essere posticipati nell'autunno del 2014. Al termine dei lavori la \"Costa neoClassica, \"\u00e8 salpata il 18 dicembre 2014 dal porto italiano di Savona alla volta delle Seychelles unendosi cos\u00ec alla flotta \"Costa neoCollection\" che gi\u00e0 ha coinvolto \"Costa neoRomantica\" e \"Costa neoRiviera\". La modifica strutturale prevista dal progetto era identica a quella della gemella neoRomantica: prevedeva l'aggiunta di alcuni semi ponti a prua, l'eliminazione del teatro in favore di un'ampia Spa e l'aggiunta di nuovi balconi; in seguito per\u00f2 al disastro della Costa Concordia, Costa Crociere ha deciso di optare per una modifica meno invasiva di quella della gemella. Il cambiamento pi\u00f9 evidente \u00e8 realizzata nella parte poppiera della nave, al ponte 10 \"Al Fresco Caf\u00e8\", dove \u00e8 stata installata una struttura in metallo che chiude la zona buffet all'aperto. \u00c8 stata inoltre installata, in prossimit\u00e0 del fumaiolo, una nuova antenna per i servizi satellitari. In pi\u00f9 sono state rese coperte le alette del ponte di comando.\nCaratteristiche.\nDurante il servizio con Costa Crociere, \"Costa neoClassica\" disponeva di 654 cabine passeggeri di cui 10 suite con balcone privato, 2 ristoranti, 7 bar, 2 piscine, 2 vasche idromassaggio, un percorso jogging esterno lungo 170\u00a0m, un centro benessere dotato di palestra, sale trattamenti, sauna e bagno turco; un teatro da 600 posti su due piani (il \"Teatro Colosseo\"), un casin\u00f2, una discoteca, un internet point, una biblioteca, una galleria di negozi e uno Squok Club (un Mini Club).\nIn totale aveva 14 ponti e i dieci destinati ai passeggeri erano dedicati a importanti localit\u00e0 turistiche italiane:\nItinerari.\nDall'inizio del 2009 al 2011 ha effettuato crociere nel lontano Oriente tra Singapore, Hong Kong e Tientsin, mentre dal 2012 \u00e8 tornata nel Mediterraneo con crociere in partenza dal porto di Trieste ed Ancona. Ha effettuato lo stesso programma di crociere nell'estate del 2013. Nell'estate del 2014 invece la nave \u00e8 stata dedicata alle crociere \"volo+crociera\" nel mediterraneo orientale con partenza da Creta. Nel 2015 sostituir\u00e0 Costa Celebration nelle crociere da Venezia a Istanbul e Istanbul - Venezia dedicate in alcuni periodi dell'anno alla clientela spagnola, nella stagione invernale 2015/2016 invece la nave si dedicher\u00e0 a crociere di 12 giorni nel mediterraneo con imbarchi da Savona/Genova, Napoli e Trapani e con destinazioni Francia Grecia e Italia, il 2016 di costa \"neoClassica\" invece prevede lo stesso itinerario invernale fino al maggio del 2016, dal 30 maggio la nave intraprender\u00e0 un itinerario di 12 giorni alla scoperta del Mediterraneo Occidentale con destinazione Francia, Malta e Italia, per questo itinerario i porti di imbarco sono, Savona, Salerno, Catania, Trapani e Olbia, da settembre del 2016 ha ripreso le crociere con destinazioni Francia e Grecia. Dal 13 aprile 2018, la nave effettua crociere di andata e ritorno di 2 giorni verso l'isola di Grand Bahama insieme alla nave \"Grand Celebration\", che offre partenze giornaliere.\nIncidenti.\nIl 18 ottobre 2010 alle ore 4.46 entr\u00f2 in collisione con la nave da carico \"Lowlands Longevity\". Il bilancio fu di tre feriti ed alcuni contusi. La sovrastruttura sul lato destro di \"Costa Classica\" fu riparata in breve tempo.\nNel luglio 2008 la nave urt\u00f2 la murata di \"MSC Poesia\" recando lievi danni alla struttura ma non a passeggeri n\u00e9 ai membri dell'equipaggio.\nNel novembre del 2013, si svilupp\u00f2 un incendio al fumaiolo di lieve entit\u00e0 che non comport\u00f2 modifiche all'itinerario.\nIl 24 dicembre 2014 lo stesso fumaiolo in cui si era sviluppato l'incendio del 2013 fu interessato da un secondo incendio, questa volta molto pi\u00f9 invasivo del primo, questo caus\u00f2 la modifica dell'itinerario della crociera e la rimozione della copertura del fumaiolo stesso, che venne riparato ad Ancona prima che la nave facesse rientro a Venezia"}
{"id": "923400", "revid": "59976", "url": "https://it.wikipedia.org/wiki?curid=923400", "title": "Shenzhou", "text": "La Shenzhou (Cinese: \u795e\u821f; pinyin: Sh\u00e9n Zh\u014du) \u00e8 la navicella spaziale della Repubblica Popolare Cinese che ha portato per la prima volta un astronauta cinese (detto anche \"taikonauta\") in orbita, il 15 ottobre del 2003 (\"Shenzhou 5\").\nStoria.\nLo sviluppo cominci\u00f2 nel 1992, sotto il nome di Progetto 921-1. Al Programma Nazionale Cinese di volo spaziale umano fu dato il nome di Progetto 921. I piani originali prevedevano un lancio umano nell'ottobre del 1999.\nI primi quattro voli di prova senza uomini a bordo si ebbero nel 1999, nel 2001 e nel 2002. Il secondo volo umano del Programma, \"Shenzhou 6\", fu lanciato il 12 ottobre del 2005 tramite un vettore Lunga Marcia 2F dal Centro dal Jiuquan Satellite Launch Center.\nIl nome della navicella pu\u00f2 essere tradotto come \"Nave divina\" o \"Vascello divino\", ma \u00e8 anche un nome letterario della Cina pronunciato nella stessa maniera (\"Terra divina\")\nIn onore della navicella nel marzo 2005 un asteroide \u00e8 stato nominato 8256 Shenzhou.\nNavicella spaziale Shenzhou.\nLa navicella spaziale Shenzhou ricorda molto il Sojuz, anche se \u00e8 sostanzialmente pi\u00f9 grande, e differentemente dal Sojuz \u00e8 dotata di un sistema autonomo di approvvigionamento energetico.\nLe somiglianze tra Shenzhou e Sojuz sono parzialmente dovute al dover assecondare le basi del volo spaziale. Come i Sojuz, Shenzhou \u00e8 composta da tre moduli: un modulo orbitale, una capsula di rientro dislocato in mezzo e in fondo il modulo di servizio. Questa configurazione \u00e8 dovuta alla necessit\u00e0 di riportare il minor materiale possibile sulla Terra, in modo da semplificare le procedure di rientro.\nDati completi della navicella\nModulo orbitale.\nIl modulo orbitale contiene: spazio per gli esperimenti, materiale per l'equipaggio, spazio abitativo per la permanenza in orbita.\nA differenza dei Sojuz, il modulo orbitale Shenzhou \u00e8 anche equipaggiato con un proprio sistema di propulsione e controllo che permette un volo autonomo. \u00c8 cos\u00ec possibile lasciare il modulo orbitale in orbita per riagganciarlo con un'altra navicella in un secondo momento.\nIn un futuro \u00e8 previsto di utilizzare i moduli orbitali per l'assemblaggio di una stazione spaziale.\nNei voli di test senza equipaggio, i moduli orbitali di ogni Shenzhou vennero lasciati funzionanti in orbita per alcuni giorni dopo la fine della missione. Il modulo orbitale di Shenzhou 5 rimase operativo per addirittura sei mesi dopo il lancio.\nDati del modulo orbitale.\nModulo di rientro.\nIl modulo di rientro \u00e8 localizzato nella sezione di met\u00e0 della navicella spaziale e contiene i seggiolini dell'equipaggio. Questa \u00e8 l'unica porzione della navicella Shenzhou che ritorna sulla superficie della Terra. La sua forma \u00e8 il risultato del compromesso tra il maggiore spazio vivibile e i controlli aerodinamici usati nella fase di rientro.\nDati del modulo di rientro.\nModulo di servizio.\nIl modulo di servizio contiene il supporto vitale per l'equipaggio e gli altri equipaggiamenti richiesti per il corretto funzionamento di Shenzhou. Due paia di pannelli solari, un paio nel modulo di servizio, l'altro paio sul modulo orbitale, portano l'area totale sopra i 40 m\u00b2, sufficienti per un approvvigionamento elettrico superiore a 1,5\u00a0kW (A titolo di esempio il Sojuz arrivava a 1,0\u00a0kW).\nDati del modulo di servizio."}
{"id": "923409", "revid": "1428919", "url": "https://it.wikipedia.org/wiki?curid=923409", "title": "Nazionalismo aragonese", "text": "Il nazionalismo aragonese si articola in una serie di movimenti politici che sostengono che l'Aragona abbia storia, idioma, leggi e cultura proprie e sufficienti a giustificare una maggiore autonomia nell'ambito dello Stato spagnolo (assolutamente minoritari sono invece i movimenti dichiaratamente indipendentisti). Uno dei simboli pi\u00f9 usati dal nazionalismo aragonese \u00e8 la \"estrelada aragonesa\", bandiera formata dalle quattro bande d'Aragona ed una stella al centro, ma anche la bandiera dalle quattro bande d\u00b4Aragona con o senza blasone.\nAttualmente, i principali partiti nazionalisti e regionalisti aragonesi (ordinati in base ai risultati elettorali locali del 2007) sono i seguenti:\nIl partito pi\u00f9 importante, il PAR, l'unico che abbia attualmente un proprio rappresentante presso il Parlamento nazionale (\"Cortes\") pur rivendicando una maggiore autonomia dal governo centrale, non ha mai messo in discussione l'appartenenza dell'Aragona alla Spagna e, ancor meno, la propria fedelt\u00e0 alla costituzione. Sempre nel massimo rispetto della carta costituzionale ma su linee pi\u00f9 spiccatamente federaliste si \u00e8 mosso il CHA.\nStoria.\nFino al principio del XVIII secolo, il Regno d'Aragona era un'entit\u00e0 statuale autonoma pur se inserita nella monarchia multinazionale degli Asburgo di Spagna (al pari del Regno di Napoli, della Contea di Fiandre, ecc.). A seguito della Guerra di successione spagnola e dell'ascesa al trono della famiglia dei Borbone, perse la propria indipendenza venendo inglobata a tutti gli effetti nello Stato spagnolo. Se il popolo aragonese da allora ha dato ripetute e significative prove di fedelt\u00e0 al resto della Spagna (dalle guerre napoleoniche fino alla guerra civile del 1936-1939), in nessun momento della propria storia ha potuto dimenticare o cancellare le tradizioni di libert\u00e0 e di identit\u00e0 territoriale ed etnica che l'hanno sempre contraddistinto, frutto della continuit\u00e0 multisecolare di Aragona come regno sovrano.\nNonostante ci\u00f2, solo nel 1919 comincer\u00e0 a scorgersi politicamente una visione di Aragona con carattere nazionalista o, pi\u00f9 frequentemente, regionalista, attraverso le pagine di \"El Ebro\", la rivista della \"Uni\u00f3n Regionalista de Barcelona\", che poi passer\u00e0 a chiamarsi \"Uni\u00f3n Aragonesista\". Fra tutti i nomi ricordiamo quelli di Gaspar Torrente e Julio Calvo Alfaro."}
{"id": "923411", "revid": "1632387", "url": "https://it.wikipedia.org/wiki?curid=923411", "title": "Voivod Lives", "text": "Voivod Lives, prodotto nel 2000 dalla Metal Blade Records, \u00e8 il primo dal vivo pubblicato della band canadese thrash metal Voivod.\nTracce.\nNota: tutte le tracce sono state scritte dai Voivod tranne dove indicato."}
{"id": "923417", "revid": "1563111", "url": "https://it.wikipedia.org/wiki?curid=923417", "title": "Kate Jackson", "text": "\u00c8 conosciuta soprattutto per il ruolo di Sabrina Duncan nella serie televisiva \"Charlie's Angels\".\nBiografia.\nHa frequentato l'Universit\u00e0 del Mississippi. Trasferitasi in California nel 1970, interpreta per un anno il ruolo di Daphne Harridge nella soap opera \"Dark Shadows\" e, dal 1972 al 1976, il ruolo di Jill Danko nella serie televisiva \"A tutte le auto della polizia\".\nDal 1976 al 1979 interpreta Sabrina Duncan in \"Charlie's Angels\"; \u00e8 considerata la migliore attrice tra le tre protagoniste originali della serie. Per le sue qualit\u00e0 recitative le viene offerta la parte di Joanna (poi andato a Meryl Streep) in \"Kramer contro Kramer\", ruolo che deve rifiutare a causa del suo contratto ancora in essere per \"Charlie's Angels\": questo la spinger\u00e0 a lasciare la serie televisiva che le ha dato il successo, due stagioni prima della sua sospensione definitiva.\nNel 1982, recita nel film \"Making Love\" accanto a Michael Ontkean e Harry Hamlin, film considerato molto in anticipo sui tempi per i modi in cui affronta l'argomento dell'omosessualit\u00e0.\nDal 1983 al 1987, recita accanto a Bruce Boxleitner nella serie TV \"Top secret\", in cui si trasforma, suo malgrado, da mamma e casalinga in agente della CIA. Dopo \"Top secret\", \u00e8 la protagonista della serie brillante \"Baby Boom\", tratta dall'omonimo film con Diane Keaton, ma la produzione dura solo un anno. Nel 1989, interpreta la madre di Patrick Dempsey nel film \"Seduttore a domicilio\".\nIn seguito, appare in vari film e fiction per la televisione, tra i quali \"La morte nera\" (1992), \"Sabrina, vita da strega\", \"Squadra emergenza\" e \"Criminal Minds\".\nVita privata.\nNel 2010 ha ammesso i suoi problemi economici, avendo dichiarato bancarotta e fatto causa al suo manager, e pi\u00f9 tardi raggiunto un accordo non divulgato con lui nel dicembre dello stesso anno.\nKate Jackson sin da piccola ha sempre praticato arti marziali, pi\u00f9 precisamente Karate di cui \u00e8 cintura nera.\nDoppiatrici italiane.\nNelle versioni in italiano delle opere in cui ha recitato, Kate Jackson \u00e8 stata doppiata da:"}
{"id": "923429", "revid": "2206963", "url": "https://it.wikipedia.org/wiki?curid=923429", "title": "Tabella cronologica dei regni della Penisola iberica", "text": "La storia e la cronologia dei regni che si crearono, nella penisola iberica, dopo la caduta dell'Impero romano d'Occidente e le invasioni dei diversi popoli germanici pu\u00f2 essere datata dall'inizio del V secolo d.C.\nLa configurazione della Spagna come Stato moderno si inizi\u00f2 a definire nella parte finale della Reconquista con l'unificazione dei distinti regni cristiani (gli stessi che si vennero a formare dopo l'invasione araba del 711) e si pu\u00f2 considerare terminata con la guerra di successione spagnola.\nIl Portogallo invece inizi\u00f2 a conformarsi come entit\u00e0 statuale indipendente fin dal XII secolo, raggiungendo le dimensioni attuali nell'ambito della penisola iberica (senza cio\u00e8 le Azzorre e Madera, occupate successivamente) attorno alla met\u00e0 del XIII secolo, con la riconquista dell'Algarve (1249-1250).\nRegni cristiani durante la \"Reconquista\".\nPer l'elenco completo dei re di Spagna e del Portogallo, dell'et\u00e0 moderna:"}
{"id": "923436", "revid": "1613450", "url": "https://it.wikipedia.org/wiki?curid=923436", "title": "John Jakes", "text": "Cominci\u00f2 a scrivere quando si trovava all'universit\u00e0 Northwestern a studiare recitazione, all'et\u00e0 di diciotto anni fece pubblicare la sua prima storia per 25$.\nSegu\u00ec il programma di scrittura creativa all'universit\u00e0 DePauw e si laure\u00f2 nel 1953.\nMentre lavorava per un'industria farmaceutica, passava le notti a scrivere racconti western e fantascientifici.\nNel marzo del 1973 Jakes cominci\u00f2 a lavorare a \"Bastardo\" (\"The Bastard\"), il primo degli otto volumi del \"Kent Family Chronicles\", una serie che dipinge la storia americana attraverso le vite di questa famiglia. In Italia per\u00f2 furono pubblicati solo i primi tre volumi (\"Bastardo\", \"I ribelli\", \"Il richiamo dell'Ovest\") a seguito dell'omonimo sceneggiato mandato in onda dalla RAI nei primi anni ottanta.\nA met\u00e0 degli anni 80 pubblic\u00f2 una nuova trilogia ambientata prima, durante e dopo la Guerra di Secessione Americana vista dagli occhi di due famiglie, una del Nord e una del Sud legate da vincoli di amicizia e amore. I tre volumi \"Nord e Sud\", \"Amore e Guerra\" e \"Inferno e Paradiso\" ebbero un discreto successo anche sull'onda del successo dell'omonima \"miniserie\", trasmessa da Canale 5\nJakes \u00e8 sposato e ha quattro figli."}
{"id": "923474", "revid": "1543377", "url": "https://it.wikipedia.org/wiki?curid=923474", "title": "Beet the Vandel Buster", "text": " \u00e8 un manga \"sh\u014dnen\" scritto da Riku Sanjo e illustrato da Koji Inada. Di stampo fantasy, \"Beet\" ha riscosso un forte successo in Giappone, tanto che ne sono usciti fuori due serie animate televisive (la seconda interamente originale e non basata sul manga), diversi videogiochi e un gioco di carte collezionabili.\nTrama.\nLa storia, come gi\u00e0 enunciato, si svolge in un mondo fantasy, durante l'Era delle Tenebre. i Vandel (il cui nome deriva dall'unione di \"vampire\" e \"devil\"), perfidi demoni, fanno proliferare in continuazione la Terra di mostri. Per cambiare la situazione \u00e8 nata un'apposita professione, ovvero i Vandel Buster, la cui origine si dice sia quella dei cacciatori di taglie. Spesso questi cacciatori vengono chiamati soltanto Buster. Ognuno di loro ha una diversa tecnica di combattimento e si guadagnano da vivere uccidendo Vandel e Mostri (creati dai Vandel) in cambio di danaro. I Buster hanno fondato una grande e organizzata corporazione. Il protagonista della nostra storia \u00e8 Beet, un umano che per seguire le orme della Squadra di Zenon (nota squadra di buster), con a capo quello che scoprir\u00e0 poi essere suo fratello, diventa un Vandel Buster ed insieme alla sua amica Poala, anche lei divenuta Buster, intraprende un lungo viaggio per debellare il mondo dai Vandel.\nVandel Buster.\nUn Buster \u00e8 caratterizzato da un equipaggiamento offensivo e difensivo, acquistato in genere in una House, da branding o \"marchiatura\", un simbolo impresso sul petto del Buster al momento della stipulazione del contratto che aumenta in numero di \"segni\" ad ogni nuovo livello, e soprattutto da una Saiga, l'arma estrema che solo i Buster di un certo livello sanno usare.\nLa Saiga normalmente non esiste come corpo fisico ma appare come una sfera luminosa che evoca il Buster durante un combattimento acerrimo. Ogni Buster ha una Saiga diversa da tutte le altre, con una determinata affinit\u00e0 elementale. Per la sua materializzazione \u00e8 necessaria una strabiliante forza divina ed esperienza. Dopo che, attaccato da un Vandel, Beet fu ucciso, la squadra di Zennon don\u00f2 a lui l'energie vitali legate alle loro Saiga, cos\u00ec Beet adesso si ritrova a poter usare ben cinque saiga, appartenute ciascuna a un membro della squadra di Zenon. Esse sono:\nLe House sono centri di base che l'Organizzazione Buster mette a disposizione in tutto il mondo. Per l'eliminazione dei Vandel e dei mostri l'associazione Buster ha messo delle taglie sulle teste di queste creature oltre a determinati punti esperienza. Una volta che un Buster ha ucciso un Vandel o mostro si reca alla House pi\u00f9 vicina, ritira la sua ricompensa e guadagna nuovi punti esperienza, salendo di livello. L'amministratore di una House con l'esame della cornea scruta col suo potere divino nell'occhio del Buster e se intravede la morte di un Vandel o del mostro paga la taglia al Buster e lo fa aumentare di livello, dopo aver cancellato l'\"immagine\" della morte dalla cornea dell'eroe, cos\u00ec che non possa riscuotere altro denaro in altre House.\nMedia.\nManga.\nIl manga scritto da Riku Sanjo e disegnato da Koji Inada, ha iniziato la serializzazione dal 6 marzo 2002 sulla rivista \"Monthly Sh\u014dnen Jump\" edita da Sh\u016beisha, tuttavia la serie \u00e8 andata in pausa da settembre 2006 per via delle condizioni di salute di Koji Inada e del successivo fallimento della testata su cui veniva pubblicato. Il 17 dicembre 2015 venne annunciato sul numero di primavera 2016 di \"Jump SQ.Crown\" che la serie sarebbe continuata, e cos\u00ec dopo dieci anni di fermo \u00e8 stata ripresa sulla rivista \"Jump SQ.Crown\" da ottobre 2016, per poi proseguire su \"Jump SQ.Rise\" dal 2018 dove tuttora viene continuata la storia. I vari capitoli vengono raccolti in volumi \"tank\u014dbon\" dal 4 ottobre 2002.\nIn Italia la serie \u00e8 stata pubblicata da Star Comics dal 20 marzo 2007 al 20 febbraio 2008, interrompendosi al dodicesimo volume.\nAnime.\nUn adattamento anime diretto da Tatsuya Nagamine e prodotto dallo studio Toei Animation in collaborazione con Dentsu \u00e8 stato trasmesso dal 30 settembre 2004 al 29 settembre 2005 su TV Tokyo per un totale di cinquantadue episodi.\nUna seconda serie, intitolata \"Beet the Vandel Buster: Excellion\" e non basata sul manga, \u00e8 stata diretta e prodotta dallo stesso staff della precedente, venendo mandata in onda dal 6 ottobre 2006 al 30 marzo 2007 su TV Tokyo per venticinque episodi.\nVideogiochi.\nDalla serie sono stati tratti tre videogiochi, usciti esclusivamente in Giappone.\nIl primo \u00e8 un videogioco di ruolo, intitolato \"Beet the Vandel Buster: Busters Road\", sviluppato e pubblicato da Bandai, \u00e8 uscito il 20 gennaio 2005 per Game Boy Advance.\nIl secondo invece \u00e8 un action RPG, dal titolo \"Beet the Vandel Buster: Darkness Century\", sviluppato da Shade e pubblicato da Bandai, \u00e8 uscito il 28 aprile 2005 per PlayStation 2.\nIl terzo \u00e8 un altro gioco di ruolo, \"Beet the Vandel Buster: Vandel vs. Busters\", sviluppato e pubblicato da Bandai, \u00e8 uscito il 22 dicembre 2005 per Nintendo DS.\nAccoglienza.\nAl 4 aprile 2018, i primo tredici volumi del manga hanno venduto 4 milioni di copie."}
{"id": "923487", "revid": "7631042", "url": "https://it.wikipedia.org/wiki?curid=923487", "title": "Mini C.A.T", "text": ""}
{"id": "923507", "revid": "767487", "url": "https://it.wikipedia.org/wiki?curid=923507", "title": "Bryopsis plumosa", "text": "La Bryopsis plumosa \u00e8 un'alga verde della famiglia delle Bryopsidaceae, comune nel Mar Mediterraneo e osservata comunemente in tutti gli altri mari."}
{"id": "923531", "revid": "1632387", "url": "https://it.wikipedia.org/wiki?curid=923531", "title": "Kronik", "text": "Kronik, prodotto nel 1998 dalla Hypnotic Records, \u00e8 una raccolta della band canadese thrash metal Voivod. Contiene, in ordine, tre ri-edizioni delle vecchie canzoni, quattro inediti e quattro registrazioni live."}
{"id": "923540", "revid": "729019", "url": "https://it.wikipedia.org/wiki?curid=923540", "title": "Akane Maniax", "text": " \u00e8 uno spin-off di \"Kimi ga nozomu eien\", nato inizialmente come videogioco per computer (realizzato dallo studio \u00e2ge) e adattato in seguito come set di 3 OAV nel 2004.\nPer la fruizione di questi OAV \u00e8 importante conoscere la trama del precedente \"Kimi ga nozomu eien\".\nTrama.\nLa storia ha inizio successivamente agli avvenimenti narrati in \"Kimi ga Nozomu Eien\" e si concentra su Akane, la sorella della sfortunata Haruka. In realt\u00e0 per\u00f2 il personaggio principale della storia \u00e8 J\u014dji G\u014dda, un ragazzo che si trasferisce nella stessa scuola di Akane con l'obiettivo di far vincere la squadra di baseball ponendosi come leader, ma dimenticando che essendo quello l'ultimo anno, non riuscir\u00e0 mai nel suo intento (le partite si svolgono d'estate infatti).\nIl ragazzo scoppia in lacrime, ma si risolleva immediatamente non appena vede Akane a cui confida davanti a tutta la classe di amarla. Questa lo tratta freddamente e da quel momento G\u014dda continua a perseguitarla dimostrandole in ogni modo il suo amore, non facendo altro che infastidirla e ricoprirla di ridicolo davanti ai suoi compagni. Finch\u00e9 un giorno G\u014dda non decide di iscriversi al club di nuoto per starle vicino e Akane impara una lezione che la risollever\u00e0 dallo stato in cui era caduta dopo la tragedia vissuta in famiglia."}
{"id": "923567", "revid": "767487", "url": "https://it.wikipedia.org/wiki?curid=923567", "title": "Mosaico di Pace", "text": "La rivista Mosaico di Pace sorta nel settembre del 1990 \u00e8 promossa dal movimento cattolico internazionale per la pace Pax Christi, fondata da don Tonino Bello e diretta sin dalle origini dal missionario comboniano Alex Zanotelli. \nTra gli argomenti trattati vi sono pace, ambiente, nonviolenza, disarmo, incontro interreligioso per la pace, economia di giustizia.\nIl mensile genera e incentiva momenti di confronto e di scambio ed intende essere uno strumento di \"formazione\" per tutti coloro che sono interessati alla diversit\u00e0 interculturale, attraverso rubriche, un dossier mensile monografico e gli interventi di testimoni ed esperti."}
