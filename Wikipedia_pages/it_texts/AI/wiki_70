{"id": "898576", "revid": "767487", "url": "https://it.wikipedia.org/wiki?curid=898576", "title": "The Move", "text": "The Move (Birmingham, Regno Unito) sono stati uno dei gruppi rock di punta degli anni sessanta.\nLoro \u00e8 l'interpretazione di Blackberry Way, (composta musica e parole da Roy Wood) che l'Equipe 84 far\u00e0 conoscere in Italia con il titolo di Tutta mia la citt\u00e0.\nSebbene il bassista-cantante Chris \"Ace\" Kefford fosse il leader della band alla formazione, per la maggior parte della carriera i Move ebbero come leader il chitarrista, cantante e compositore Roy Wood. Lui compose tutti i singoli del gruppo usciti in Regno Unito e dal 1968 cant\u00f2 anche come voce principale in molte canzoni, sebbene Carl Wayne fosse stato il cantante ufficiale fino al 1970. Inizialmente la band aveva 4 cantanti (Wayne, Wood, Trevor Burton e Kefford).\nIl gruppo, col tempo, si evolse dalla formazione iniziale degli anni 60 a Birmingham, includendo Carl Wayne and the Vikings, The Nightriders e The Mayfair Set. \"The Move\", il nome del gruppo, \u00e8 riferito allo spostamento dei vari membri di queste band, che ha permesso al gruppo di formarsi. Accanto a Wood, nella formazione originale dei Move nel 1965 troviamo alla batteria Bev Bevan, al basso Chris Kefford, alla voce Carl Wayne e alla chitarra Trevor Burton. La formazione finale del gruppo (del 1972) invece trova il trio composto da Wood, Bevan e Jeff Lynn, che avevano formato dalle ceneri dei Move la Electric Light Orchestra. Fino al 2007, Burton e Bevan si sono esibiti sotto il nome di 'The Move feat. Bev Bevan and Trevor Burton'.\nFormazione della band e carriera.\nI Move nacquero nel dicembre del 1965 e suonarono il loro primo concerto agli inizi del 1966. Le intenzioni originali di Burton, Kefford e Wood erano di dar vita ad una band che comprendesse i migliori musicisti di Birmingham, seguendo l'esempio degli Who. I tre suonarono insieme in varie jam session al Birmingham's Cedar Club, e invitarono Wayne e Bevan a prender parte nella neonata formazione del gruppo. Dopo un debutto al Bell Hotel di Stourbridge e ulteriori date attorno al circondario di Birmingham, il manager dei Moody Blues, Tony Secunda, si offr\u00ec di essere anche il loro. Al tempo, i Move si esibivano principalmente in cover di gruppi della West Coast americana, come i The Byrds con Mowtown e canzoni rock'n roll. Sebbene Carl Wayne gestisse la maggior parte delle armonie vocali, tutti i membri della band cantavano nelle esibizioni e, il pi\u00f9 delle volte, avevano anche parti da solisti in alcuni brani.\nSecunda port\u00f2 i Move per una settimana al London's Marquee Club nel 1966, permanenza in cui loro apparvero in vesti gangster. La loro carriera iniziale fu segnata da una serie di trovate pubblicitarie, eventi mediatici di alto profilo e show dal vivo oltraggiosi ideati da Secunda; questi includevano Wayne prendere a colpi d'ascia una televisione, l'entrata di Cadillac, busti di Adolf Hitler e del leader della Rhodesia, Ian Smith. Infine, Secunda riusc\u00ec anche a convincere Wood a iniziare a scrivere canzoni per la band nel suo tempo libero.\nI Move strinsero un contratto di produzione con una etichetta indipendente sotto il produttore Denny Cordell, ma questa cosa venne tramutata in un evento mediatico da Secunda, che organizz\u00f2 tutto per la firma della band sotto Liz Wilson, una modella di topless femminile. Wood scrisse il primo singolo della band, \"Night of Fear\" che si piazz\u00f2 in seconda posizione nei singoli del Regno Unito nel gennaio del 1967, e diede inizio all'abitudine dei Move a cimentarsi in citazioni musicali (in questo caso, l'Overture di Tchaikovsky del 1812). Il loro secondo singolo, \"I Can Hear the Grass Now\", divenne un'altra hit di successo, raggiungendo la quinta posizione nel Regno Unito.\nNell'Aprile del 1967, il NME riport\u00f2 che i Move avevano offerto una ricompensa di 200 \u00a3 per il recupero dei nastri master di dieci canzoni destinate ad essere nel loro album di debutto. I nastri vennero rubati dalla macchina del loro agente, mentre era parcheggiata a Denmark Street a Londra.\nIl loro terzo singolo, \"Flowers in the Rain\", fu la prima traccia mandata in onda su BBC Radio 1 quando inizio ad esser diffusa il 30 settembre 1967, presentata da Tony Blackburn. Il singolo, che raggiunse la posizione #2, era decisamente meno orientato sull'uso delle chitarre rispetto ai due precedenti, e caratterizzato da un arrangiamento di archi e di legni pensato dal produttore, Tony Visconti. La traccia venne poi rilanciata sotto l'etichetta Regal Zonophone.\nQuestioni Legali.\nLa campagna promozionale di \"Flower in the Rain\" gener\u00f2 litigi ed ebbe ripercussioni per Wood e il gruppo per intero. Senza consultare la band, Secunda fece produrre un cartonato cartoon che mostrava il Primo Ministro Inglese, Harold Wilson, a letto con la sua segretaria Marcia Falkender. Wilson cit\u00f2 in causa i Move per diffamazione e il gruppo perse la causa, dovendo pagare tutti i costi, e le royalty guadagnate con la canzone, che sarebbero state altrimenti propriet\u00e0 del compositore Wood, sarebbero andate ad una associazione di beneficenza scelta da Wilson. La sentenza, con grande disappunto di Wood, \u00e8 rimasta in vigore anche dopo la morte di Wilson nel 1995.\nCome il loro quarto singolo, il gruppo aveva pianificato di far uscire \"Cherry Blossom Clinic\", una canzone spensierata sulle fantasie di un paziente in un istituto di igiene mentale, che aveva sul back-side la satirica \"Vote for Me\". Ad ogni modo i Move furono innervositi e snervati dalle loro esperienze giudiziarie; essi e la casa discografica ritennero saggio di perseguire tale via potenzialmente controversa, per cui il singolo, troppo \"leggero\" per l'impronta scelta, venne accantonato. \"Vote for Me\" rimase come non pubblicato, fino a che non cominci\u00f2 ad apparire in collezioni r\u00e9tro dal 1997, mentre \"Cherry Blossom Clinic\" divent\u00f2 una delle tracce del loro primo LP, anche chiamato \"The Move\".\nCome diretta conseguenza della causa, i Move licenziarono Secunda e assunsero Don Arden, che si era appena licenziato dalla gestione manageriale degli Small Faces. In una intervista del 2000, Wayne rese noto che c'era stata una separazione sostanziale nel gruppo sulla politica promozionale di Secunda: \"[Secunda] aveva trovato in Trevor, Ace e me gli animali che avrebbero fatto quello che voleva facessero - la parte infuocata dello spettacolo. Penso ovviamente che anche Roy si qualificherebbe a questo modo, ma io credo che lui fosse un po' imbarazzato dal quell'immagine e dalle acrobazie - ma il resto di noi non lo era... Noi siamo sempre stati disposti ad essere i burattini di Secunda.\nContinuo del successo.\nFra Novembre e Dicembre del 1967 il gruppo prese parte ad un altro tour itinerante attorno al Regno Unito, suonando due show per notte per oltre sedici giorni, prendendo parte ad una comitiva di star di estrema rilevanza, quali The Jimi Hendrix Experience, Pink Floyd, The Nice, Eire Apparent, The Outer Limits, Amen Corner e Pete Drummond, successivamente divenuto DJ di BBC Radio 1.\nNel Marzo del 1968 i Move ritornarone nelle classifiche con \"Fire Brigade\", un'altra hit nella top 3 della classifica del Regno Unito e il primo pezzo in cui Wood canta come voce principale. Ma qualche settimana pi\u00f9 tardi, nel periodo di pubblicazione del nuovo LP dei Move, Kefford venne prosciolto dalla band a causa di crescenti problemi di natura personale.\nKefford form\u00f2 un gruppo proprio, destinato a vita breve, gli Ace Kefford Stand, con Cozy Powell alla batteria. Dopo questa esperienza, punt\u00f2 ad una carriera da solista e i Move diventarono una band composta da quattro componenti, con Burton e Wayne che si alternavano al basso.\nE fu proprio durante questo periodo di transizione che la band invit\u00f2 per la prima volta Lynne, un amico di Wood, ad entrare nella formazione. Lui rifiut\u00f2 l'offerta al tempo, in quanto gi\u00e0 al lavoro per il successo della sua band al tempo, The Idle Race, un altro gruppo nato a Birmingham. I Move intanto erano in tratta per l'inaugurazione del Festival dell'Isola di Wight del 31 agosto 1968.\nA met\u00e0 del 1968, il loro quinto singolo \"Wild Tiger Woman\", una canzone che esprimeva l'amore della band per Jimi Hendrix (Wood e Burton fecero i cori in \"You Got Me Floatin\", nel secondo album dei Jimi Hendrix Experience, ), che vendette poco e non fu troppo considerata nella classifica inglese. I Move risposero con la loro canzone pi\u00f9 commerciale fino ad allora, \"Blackberry Way\" (co-prodotta con Jimmy Miller, reinterpretata in Italia successivamente dall'Equipe 84), che raggiunse la vetta della classifica inglese nel febbraio 1969. Richard Tandy suon\u00f2 le tastiere in \"Blackberry Way\" ed entr\u00f2 nella formazione per un po', facendo il tastierista anche nei live, e prendendo il posto al basso di Burton, nel breve periodo in cui quest'ultimo venne messo da parte per una ferita alla spalla. Dopo la riabilitazione di Burton, Tandy lasci\u00f2 i Move per entrare nella formazione de The Uglys.\nQuesta nuova direzione musicale intrapresa, decisamente pi\u00f9 pop, fu la goccia che fece traboccare il vaso per un gi\u00e0 disincantato Burton, membro che da sempre aveva voluto un'impronta orientata maggiormente al rock and blues per i Move. Burton lasci\u00f2 la band dopo una lite sul palco con Bevan. In questo lasso di tempo si diffuse la voce nella stampa che Hank Marvin, recentemente allontanatosi da The Shadows, fosse stato invitato nella formazione dei Move. Alcuni anni dopo Wayne disse che questa non era altro che una trovata pubblicitaria; ad ogni modo, Marvin stesso, in un articolo del Melody Maker del 1973 ed in altre sedi, continu\u00f2 a sostenere di essere stato avvicinato da Wood e invitato a far parte della band, ma rifiut\u00f2 perch\u00e9 riteneva la tabella di marcia delle date dei Move troppo frenetica. Burton fu infine sostituito nel 1969 da Rick Price, un altro veterano di alcuni gruppi fondati a Birmingham.\nSia Keffor che Burton rimasero attivi commercialmente dopo aver lasciato i Move. Kefford incise un album da solista nel 1968 dopo il suo allontanamento, ma esso rimase inedito sino al 2003, anno in cui appar\u00ec come Ace The Face. Burton suon\u00f2 il basso in un altro gruppo di Birmingham, The Steve Gibbons Band, e successivamente si trov\u00f2 innanzi ad una band blues propria come chitarrista principale.\nNell'Ottobre del 1969 la band fece apparizioni concertistiche unicamente in America, con due show di apertura per The Stooges a Detroit ed un altro spettacolo a Los Angeles. Quando n\u00e9 la loro casa discografica negli Stati Uniti n\u00e9 i promotori mostrarono alcun interesse, le date rimanenti proposte per il tour vennero annullate e il gruppo torn\u00f2 a casa.\nDurante questo periodo Arden vendette il contratto di management dei Move all'impresario Peter Walsh, che al tempo era anche manager dei Marmalade. Walsh, specializzato in spettacoli di cabaret, inizi\u00f2 a prenotare locali di cabaret per fare esibire la band, cosa che increment\u00f2 ulteriormente le tensioni fra Wayne e Wood.\nIl secondo album dei Move, Shazam (1970), permise al gruppo di continuare nella pratica, da loro amata, della citazione musicale e di riarrangiare in modo elaborato canzoni di altri artisti. \"Hello Susie\" (composta da Wood), hit che raggiunse la top 5 grazie agli Amen Corner nel 1969, venne citata da \"Big Bird\" di Booker T. Jones ed Eddie Floyd, e l'album incluse una cover di una canzone di Tom Paxton, \"The Last Thing on My Mind\". Venne anche inserita una versione decisamente pi\u00f9 lenta ed estesa di \"Cherry Blossom Clinic\", che finiva con una lunga sessione strumentale che citava fortemente pezzi classici come il movimento \"Ges\u00f9, gioia del desiderio dell'uomo\" di Johann Sebastian Bach, una interpretazione de L'apprendista stregone di Paul Dukas suonata alla chitarra e la Danza Cinese de Lo Schiaccianoci di Tchaikowsky, riarrangiata in chiave heavy metal.\nSecondo un'intervista del 2000, Wayne aveva escogitato un piano per rilanciare le sorti dei Move riportando Burton e Kefford in formazione. Ben consapevole che Wood era intento a creare un suo nuovo progetto rock orchestrale (che divenne poi l'Electric Light Orchestra), egli sugger\u00ec a Wood di concentrarsi nelle performance live della sua nuova band, mentre continuava a scrivere canzoni per i Move. Ad ogni modo questa proposta fu rifiutata senza mezzi termini da Wood, Bevan e Price, gli altri tre membri, e cos\u00ec Wayne sciolse infine la band nel gennaio del 1970. \nLavor\u00f2 successivamente in varie iniziative musicali ed apparve in televisione e radio. Nel 2000, ha infine sostituito Allan Clarke nel ruolo di cantante de The Hollies e si \u00e8 esibito con loro come cantante fino alla sua morte di cancro nel 2004."}
{"id": "898581", "revid": "60848", "url": "https://it.wikipedia.org/wiki?curid=898581", "title": "Matilde di Shabran", "text": "Matilde di Shabran, ossia Bellezza e cuor di ferro \u00e8 un'opera lirica di Gioachino Rossini.\nIl libretto, denominato \"melodramma giocoso in due atti\", appartenente al genere dell'opera semiseria, \u00e8 di Jacopo Ferretti ed \u00e8 tratto:\nPrime rappresentazioni.\nL'opera fu composta in fretta, e Rossini affid\u00f2 a un ignoto assistente la stesura dei recitativi secchi e a Giovanni Pacini la composizione di tre numeri. Come aveva gi\u00e0 fatto altre volte, Rossini us\u00f2 inoltre la tecnica dell'autoimprestito, cio\u00e8 prese la musica per alcuni brani da opere composte in precedenza: in questo caso da \"Ricciardo e Zoraide\" e da \"La donna del lago\", mentre per la sinfonia utilizz\u00f2 quella di \"Eduardo e Cristina\".\nLa prima rappresentazione ebbe luogo il 24 febbraio 1821 al Teatro Apollo di Roma e vide Niccol\u00f2 Paganini sostituire l'ammalato primo violino del Teatro Apollo. L'opera dapprima non ebbe molto successo, ma in seguito fu ripresa spesso. Rossini rielabor\u00f2 l'opera per la prima al Teatro del Fondo di Napoli che and\u00f2 in scena il 11 dicembre 1821, con la parte del poeta Isidoro tradotta quasi completamente in napoletano, col titolo \"Bellezza e Cuor di Ferro\" con Giovanni David e Michele Benedetti (basso).\nRiprese ottocentesche.\nIl 13 gennaio 1822 avviene la prima al Teatro San Benedetto di Venezia ed il 31 gennaio successivo al Teatro San Carlo di Napoli con David e Benedetti.\nIl successivo 7 maggio avviene la prima nel Theater am K\u00e4rntnertor di Vienna in un rifacimento chiamato \"Corradino ossia Bellezza e cuor di ferro\" con David, il 12 giugno al Teatro San Luca di Venezia ed il 24 agosto al Teatro alla Scala di Milano con Antonio Tamburini.\nAll'Her Majesty's Theatre di Londra la prima di \"Matilde di Shabran o sia Bellezza e cuor di ferro\" \u00e8 stata il 3 luglio 1823 con Isabella Colbran e Lucia Elizabeth Bartolozzi.\nIl 16 febbraio 1824 avviene la prima nel Teatro Coppola di Catania diretta da Pietro Antonio Coppola.\nIl 5 dicembre 1825 avviene la prima al Teatro Nacional de S\u00e3o Carlos di Lisbona ed il 15 ottobre 1829 al Th\u00e9\u00e2tre-Italien di Parigi.\nIl 24 gennaio 1830 avviene la prima al Teatro dei Semplici di Prato, il 18 maggio 1831 al Teatro Regio di Parma, il 7 maggio 1833 al Teatro Comunale di Bologna con Gilbert-Louis Duprez e nel febbraio 1834 a New York.\nIl 18 aprile 1854 avviene la premi\u00e8re al Royal Italian Opera (poi Royal Opera House, Covent Garden) di Londra.\nL'8 marzo 1866 avviene la prima al Teatro Regio di Torino con Angelina Ortolani, Mario Tiberini ed Antonio Cotogni, il 23 gennaio 1867 al Teatro La Fenice di Venezia con la Ortolani e Tiberini ed il 31 agosto 1869 al Teatro Riccardi (poi Teatro Donizetti) di Bergamo con la Ortolani e Tiberini.\nDopo essere caduta nel dimenticatoio ebbe alcune riprese negli anni '80 e '90 (1892 a Firenze). \nRiprese contemporanee.\nL'opera conosce la sua prima ripresa in tempi moderni a Genova nel 1974 con Rolando Panerai e Cecilia Valdenassi; segn\u00f2 inoltre il debutto di Juan Diego Fl\u00f3rez al Rossini Opera Festival nel 1996 con Pietro Spagnoli, Roberto Frontali, Bruno Pratic\u00f2 e Carlo Bosi. Il tenore riprese il ruolo sempre a Pesaro nel 2004, con la direzione d'orchestra di Riccardo Frizza, ripresa poi nel 2008 a Londra con Carlo Rizzi, Carlo Lepore ed Aleksandra Kurzak e nel 2012 nuovamente a Pesaro con la direzione di Michele Mariotti e con Olga Peretyatko: in tutte e tre le occasioni, lo spettacolo \u00e8 andato in scena in un allestimento curato da Mario Martone.&lt;br&gt;Nel 2019 viene rappresentata la prima edizione dell'opera, dal titolo \"Corradino\", a Wildbad.\nTrama.\n\"La scena \u00e8 nella Spagna, nel Castello di Corradino e sue vicinanze.\"\nAtto 1.\nL'opera s'apre con un coro di contadini, capeggiati da Egoldo, che visita per curiosit\u00e0 il cortile del palazzo di Corradino. Egoldo racconta loro della brutta fama del signore del luogo: \u00e8 un tiranno spietato, sanguinario, con manie di grandezza e tremendamente misogino. Il torriere Ginardo arriva e li avverte di fuggire prima che il \"Cerbero\" si desti e li punisca tutti. La scena rimane vuota fino a quando entra Isidoro, un poeta di scarso valore che copia le opere degli autori pi\u00f9 famosi (la Gerusalemme liberata o la Divina Commedia per esempio). L'arrivo del poeta attira l'attenzione e l'ira di Corradino, che minaccia di ucciderlo, ma Isidoro viene salvato dal provvidenziale intervento di Aliprando, dottore del castello e l'unico che riesca a frenare l'ira del tiranno.\nIsidoro viene fatto prigioniero, e Corradino chiede di parlare ancora con il prigioniero, Edoardo. Il giovane \u00e8 figlio di Raimondo Lopez, suo acerrimo nemico, e Corradino gli chiede se vuole allearsi a lui tradendo il padre o cedere alla sua sorte. Edoardo, sdegnosamente, sceglie di non tradire il padre e viene rimandato in carcere.\nIntanto, annunciata gi\u00e0 prima da Aliprando, arriva Matilde, figlia del generale Shabran, molto nota per la sua bellezza. Matilde, saputa la fama di Corradino, ha deciso di intervenire per eliminare la misoginia del tiranno e di farlo innamorare di s\u00e9 (la stessa cosa che cerca di fare Mirandolina con il Cavaliere ne La locandiera di Goldoni). Aliprando la avverte: Corradino resiste a qualsiasi donna, e in pi\u00f9 gi\u00e0 una donna ha messo gli occhi su di lui, la gelosissima Contessa d'Arco. Il caso vuole che la Contessa arrivi in quel momento e si veda rubare la scena da un'altra. Tra le due nasce un battibecco, male arginato da Aliprando e Ginardo, che richiama in scena Corradino. Il tiranno rimane sbalordito dalla bellezza e dalla sfrontatezza della bella Matilde, tant'\u00e8 che non riesce a ordinare di mandarla a morte, con grande stupore del dottore e del torriere e con grande gelosia della Contessa.\nMatilde \u00e8 gi\u00e0 a buon punto, e riesce a fare innamorare il tiranno, anche se lui teme che possa tradirla e approfittarsene. Ma le effusioni dei due amanti vengono interrotte da una marcia militare: l'esercito dei nemici, capeggiato da Raimondo Lopez, si sta avvicinando al castello. L'atto si conclude col turbamento e lo sgomento generale, e Corradino parte con l'esercito.\nAtto 2.\nLa vendetta della Contessa d'Arco non tarda a venire: dopo aver corrotto il carceriere, libera Edoardo dalla torre fingendosi Matilde, e il giovane fugge nel bosco, dove infuria la battaglia: il piano della Contessa \u00e8 quello di accusare Matilde della fuga di Edoardo, per vendicarsi dell'oltraggio subito.\nEdoardo, nella foresta, ritrova il padre ma viene raggiunto da Corradino: il tiranno si stupisce della sua fuga, ed Edoardo gli risponde che \u00e8 stata Matilde a liberarlo. Corradino si sente tradito e medita vendetta.\nAl castello tutti quanti attendono il ritorno di Corradino trepidanti: Matilde stessa se n'\u00e8 innamorata, nonostante all'inizio lo disprezzasse. Corradino ritorna e ordina di far chiamare Edoardo. Quando gli rispondono che la prigione \u00e8 vuota e il giovane \u00e8 fuggito, la Contessa accusa Matilde, accusa che viene avvalorata da una lettera indirizzata alla stessa Matilde: Edoardo (ma probabilmente la Contessa stessa) le scrive la sua gratitudine per la liberazione. L'ira di Corradino divampa, e ordina a Isidoro di portare Matilde al dirupo che s'affaccia sul torrente e di buttarvela gi\u00f9. Isidoro si ritrova costretto ad ubbidire, e porta con s\u00e9 la ragazza.\nIsidoro ritorna annunciando la morte di Matilde, con grande gioia della vendicativa Contessa. Ma la sua felicit\u00e0 dura poco, dato che Edoardo irrompe in scena col carceriere corrotto e accusa pubblicamente la Contessa della congiura contro Matilde. Corradino, sconvolto, caccia la Contessa e medita di uccidersi.\nNella foresta presso il torrente, Corradino sta per buttarsi nel fiume per seguire la sua amata, ma viene bloccato da tutti e anche dalla stessa Matilde: lei e Isidoro, infatti, dopo la condanna di Corradino, avevano incontrato Edoardo e Raimondo che li avevano convinti a fingere la morte di Matilde per far ravvedere il tiranno. Corradino, abbandonata la sua misoginia e la sua crudelt\u00e0, dichiara il suo appassionato amore a Matilde, la quale ricambia, affermando che: \"le femmine son nate per vincere e regnar\".\nOrganico orchestrale.\nLa partitura di Rossini prevede l'utilizzo di:\nPer i recitativi secchi:"}
{"id": "898585", "revid": "287204", "url": "https://it.wikipedia.org/wiki?curid=898585", "title": "Associated Press", "text": "The Associated Press, di cui fa parte APTN (The Associated Press Television News), \u00e8 un'agenzia di stampa internazionale, con sede negli Stati Uniti d'America.\nStoria.\nFondata nel 1846 a New York durante la presidenza di James Knox Polk, \u00e8 oggi tra le maggiori agenzie del mondo e, assieme alla Reuters, la principale in lingua inglese.\nL'Associated Press \u00e8 una cooperativa di organi d'informazione (circa 1700 giornali e 5000 emittenti radiotelevisive), con 242 sedi che coprono oltre 120 paesi del mondo.\nDal 2001 al 2010, APCOM \u00e8 stata l'agenzia partner per l'Italia.\nDal 28 novembre 2011 APTN (Associated Press Television News) \u00e8 in collaborazione per immagini e video dagli esteri con il canale all news di Mediaset, TGcom24.\nIl 26 agosto 2014 \u00e8 stato firmato un accordo di partenariato quinquennale (2015-2020) tra Associated Press e ANSA per foto, testi e video.\nIl 18 febbraio 2019 \u00e8 stato firmato un accordo di partnership quinquennale, in vigore dal 1\u00ba gennaio 2020 al 31 dicembre 2026, tra Associated Press e LaPresse per foto, testi e video. L'intesa sancisce la distribuzione dei prodotti multimediali di Associated Press sui canali dell\u2019agenzia LaPresse e viceversa."}
{"id": "898589", "revid": "767487", "url": "https://it.wikipedia.org/wiki?curid=898589", "title": "Liv Kristine", "text": "Biografia.\nNasce a Stavanger, in Norvegia. I genitori sono grandi ascoltatori di band heavy metal tipo Black Sabbath e proprio i gusti musicali dei genitori la influenzano fin da bambina, sebbene Liv citi come suoi idoli principali Kate Bush e Madonna.\nA 10 anni comincia a cantare nel coro della sua citt\u00e0 e a 17, dopo aver anche imparato a suonare il piano da autodidatta, entra nei Theatre of Tragedy, con cui raggiunge il successo mondiale pochi anni dopo.\nSi un\u00ec a i Theatre of Tragedy come cantante di riserva ma inizi\u00f2 presto a condividere le parti di canto con Raymond Rohonyi, cantante dei Theatre of Tragedy.\nIl 3 luglio 2003 ha sposato Alexander Krull, cantante del gruppo tedesco Atrocity e nel dicembre dello stesso anno ha dato alla luce il piccolo Leon Alexander.\nNel 2002 venne licenziata dai Theatre of Tragedy, ma non prima di aver formato un nuovo gruppo: i Leaves' Eyes, con alcuni musicisti degli Atrocity tra cui il marito Alex Krull, incidendo con loro sei album e cinque EP.\nIl 16 aprile 2016 dalla sua pagina Facebook ufficiale ha annunciato la fine del suo sodalizio col suddetto gruppo, sostituita dalla cantante finlandese Elina Siirala.\nHa inoltre pubblicato 5 album solisti decisamente pi\u00f9 pop e sentimentali, ovvero \"Deus Ex machina\" (1998), \"Enter My Religion\" (2006), \"Skintight\" (2010), \"Libertine\" (2012) e \"Vervain\" (2014).\nHa un registro vocale da soprano d'agilit\u00e0 che usa per cantare parti classiche o da pop/contemporaneo.\nNonostante la sua principale ambizione fosse insegnare musica a scopo educativo negli asili nido, Liv si impegna sempre pi\u00f9 nel campo della musica metal collaborando con Atrocity, Delain, Cradle of Filth solo per citarne alcuni.\nSua sorella minore, Carmen Elise Espen\u00e6s, \u00e8 la cantante del gruppo nord folk metal tedesco Midnattsol, di cui anche Liv \u00e8 entrata a far parte dall'inverno 2017.\nDiscografia.\nCon I Midnattsol.\nAlbum in studio\nCollaborazioni.\nLiv Kristine ha collaborato anche ad album di Atrocity, Cradle of Filth (Nymphetamine, dove canta nel brano omonimo), Das Ich, Genius, Tanzwut, Lux In Tenebris, Akoma, Heavenwood, Hortus Animae, Immortal Rites, Savn, Umbra et Imago, WeltenBrand, Orden Ogan e all'album di debutto Lucidity dei Delain."}
{"id": "898591", "revid": "767487", "url": "https://it.wikipedia.org/wiki?curid=898591", "title": "Musica per innamorati", "text": "Musica per innamorati rappresenta in certo senso il primo vero album di Nico Fidenco. A sei brani gi\u00e0 presenti su quarantacinque giri vengono infatti affiancati altrettanti inediti, tra cui la versione dell'interprete romano di classici come \"Johnny Guitar\" e \"Greensleeves\".\nTracce.\nLato A\nLato B\nNote.\nUnica edizione con copertina cartonata a busta chiusa."}
{"id": "898594", "revid": "2163579", "url": "https://it.wikipedia.org/wiki?curid=898594", "title": "Arrondissement di Courtrai", "text": "L'arrondissement di Courtrai (in olandese \"Arrondissement Kortrijk\", in francese \"Arrondissement de Courtrai\") \u00e8 una suddivisione amministrativa belga, situata nella provincia delle Fiandre Occidentali, nella regione delle Fiandre.\nComposizione.\nL'arrondissement di Courtrai raggruppa 12 comuni:\nSociet\u00e0.\nEvoluzione demografica.\n\"Abitanti censiti\""}
{"id": "898596", "revid": "1048993", "url": "https://it.wikipedia.org/wiki?curid=898596", "title": "Maserati Ghibli (1967)", "text": "La Maserati Ghibli \u00e8 un modello di autovettura Maserati costruita dal 1967 al 1973.\nStoria.\nNata sotto la supervisione dell'ingegner Alfieri dal progetto siglato internamente \"Tipo AM115\", la Ghibli venne presentata nello stand Ghia al Salone di Torino del 1966; il nome, come era consuetudine per le Maserati dell'epoca, \u00e8 quello di un vento: in questo caso il Ghibli, secco scirocco libico.\nI primi esemplari furono prodotti nel marzo del 1967. La Ghibli prima maniera aveva un motore V8 di 4,7 litri di cilindrata e 310 CV, alimentato da quattro carburatori. Per arrivare ai 100\u00a0km/h da fermo bastavano circa 6,5 secondi; la velocit\u00e0 massima invece era di 270\u00a0km/h. Il cambio poteva essere manuale a cinque marce oppure automatico a tre rapporti. Una particolarit\u00e0 riguarda il serbatoio (da 100 litri), diviso in due met\u00e0: si poteva scegliere a quale dei due serbatoi far alimentare il motore. Come equipaggiamenti, la Ghibli disponeva di fari a scomparsa, sedili sportivi in pelle e ruote in lega.\nNel 1969 venne presentata la Ghibli Spider. La versione a tetto aperto \u00e8 rara: . Col passare del tempo, le Ghibli Spider si sono \"moltiplicate\": diverse coup\u00e9 vennero trasformate, tagliando il tetto.\nNello stesso anno divenne famosa per l'apparizione nel film \"La piscina\", con Alain Delon.\nAl Salone dell'Automobile di Torino 1970 debutt\u00f2 la Ghibli ristilizzata con fari anteriori, plancia e poggiatesta lievemente modificati.\nLo stesso anno entr\u00f2 in produzione la Ghibli SS (\"Tipo AM115/49\"), spinta da un nuovo V8 a carter secco di 4,9 litri e 335 CV che le consentiva di raggiungere i 280\u00a0km/h. Oltre a queste elevate prestazioni la SS offriva anche dotazioni di lusso: montava infatti di serie piantone dello sterzo regolabile, bloccasterzo, sellerie in pelle, finestrini oscurati con alzacristalli elettrici, sedili reclinabili con poggiatesta, lunotto posteriore con sbrinatore, orologio sulla plancia e aria condizionata.\nVenticinque infine furono gli esemplari della rara Ghibli Spider SS prodotti, molto ricercata dai collezionisti.\nNel 1973 la Ghibli usc\u00ec di produzione per venire rimpiazzata dalla Khamsin. Il nome Ghibli sar\u00e0 ripreso nel 1992 per l'ultima versione della Biturbo e nel 2013 per la berlina omonima.\nIl design.\nDisegnata da Giorgetto Giugiaro per la Ghia e caratterizzata dal suo frontale basso e affilato, fu molto apprezzata, tanto da vendere pi\u00f9 delle rivali dirette: la Ferrari 365 Daytona e la Lamborghini Miura.\nGiugiaro stesso la descrisse cos\u00ec:"}
{"id": "898597", "revid": "228587", "url": "https://it.wikipedia.org/wiki?curid=898597", "title": "Michael Roberts", "text": "Biografia.\nRoberts nacque a Lytham St Annes, Lancashire, Regno Unito e studi\u00f2 al Brighton College. Insegn\u00f2 alla Rhodes University in Grahamstown, Sudafrica dal 1935. Prest\u00f2 servizio nell'Africa Orientale durante la Seconda guerra mondiale e diresse il British Council in Stoccolma dal 1944 al 1946. Dal 1954 fino al pensionamento (1973) fu professore di storia moderna all'Universit\u00e0 di Belfast. Tenne pure corsi di lezioni accademiche come professore esterno in universit\u00e0 statunitensi. Era membro della British Academy e della Royal Irish Academy.\nSebbene originariamente operante nell'area della storia inglese, Roberts si interess\u00f2 presto alla storia della Svezia, di cui padroneggiava la lingua prima del 1940. Apport\u00f2 i suoi maggiori contributi con riferimento al periodo compreso tra il tardo XVI secolo ed il diciottesimo, epoca che vide la Svezia recitare da protagonista sulla scena europea; tuttavia pubblic\u00f2 diversi studi che riguardavano periodi successivi, tanto in relazione alla storia svedese quanto alla britannica. Alcuni dei suoi lavori sulla storia svedese sono utilizzati come libri di testo nelle universit\u00e0 svedesi, e molte sue opere sono state tradotte in quell'idioma. Inoltre, propose il concetto di \"rivoluzione militare\" - un'idea che, con qualche revisione, \u00e8 tuttora invalsa presso gli storici.\nMichael Roberts \u00e8 stato insignito di svariate onorificenze accademiche."}
{"id": "898598", "revid": "767487", "url": "https://it.wikipedia.org/wiki?curid=898598", "title": "Rest in Sleaze", "text": "Rest in Sleaze \u00e8 il primo album dei Crashd\u00efet, uscito il 20 maggio 2005 per l'etichetta discografica Universal Records."}
{"id": "898604", "revid": "227211", "url": "https://it.wikipedia.org/wiki?curid=898604", "title": "Serie di composizione", "text": "In matematica, una serie di composizione di un gruppo formula_1 \u00e8 una serie normale \ntale che ogni formula_3 \u00e8 un sottogruppo normale massimale di formula_4. Equivalentemente, una serie \u00e8 una serie di composizione se ogni fattore di composizione (cio\u00e8 il gruppo quoziente formula_5) \u00e8 un gruppo semplice.\nUn'ulteriore caratterizzazione \u00e8 che una serie normale \u00e8 una serie di composizione se e solo se \u00e8 di lunghezza massimale; in altre parole se e solo se non ci sono gruppi addizionali che possono essere \"inseriti\" nella serie di composizione. La lunghezza della serie \u00e8 detta la sua lunghezza di composizione.\nOgni gruppo finito ha una serie di composizione: questo segue per induzione sull'ordine del gruppo formula_1, in quanto o il gruppo \u00e8 semplice (e quindi la serie di composizione \u00e8 formula_7) oppure ha un sottogruppo normale massimale di cardinalit\u00e0 minore. Accade invece che non tutti i gruppi infiniti ne posseggano una: ad esempio, il gruppo ciclico infinito (isomorfo all'insieme dei numeri interi con l'addizione) non ha una serie di composizione.\nUn gruppo pu\u00f2 avere pi\u00f9 di una serie di composizione. Tuttavia, il teorema di Jordan-H\u00f6lder (che ha preso il nome dai matematici Camille Jordan e Otto H\u00f6lder) afferma che tutte le serie di composizione di un dato gruppo sono equivalenti fra loro, ovvero che tutte le serie di composizione hanno la stessa lunghezza e gli stessi fattori di composizione a meno di permutazioni e isomorfismi. Il teorema si dimostra usando il teorema di raffinamento di Schreier.\nPer esempio, il gruppo ciclico formula_8 ha formula_9, formula_10 e formula_11 come serie di composizione differenti. I gruppi fattori sono isomorfi, rispettivamente, a formula_12, formula_13, e formula_14.\nPer algebre.\nAnalogamente, una serie di composizione per un'algebra di dimensione finita formula_15 \u00e8 una successione finita di sottoalgebre\ndove tutte le inclusioni sono proprie e formula_17 \u00e8 un ideale massimale di formula_18. Come per i gruppi, ogni algebra dimensionalmente finita possiede una serie di composizione."}
{"id": "898605", "revid": "767487", "url": "https://it.wikipedia.org/wiki?curid=898605", "title": "Metamynodon", "text": "Il metaminodonte (gen. Metamynodon) \u00e8 un mammifero perissodattilo estinto, appartenente agli aminodontidi. Visse tra l'Eocene medio e l'Oligocene inferiore (circa 39 - 32 milioni di anni fa) e i suoi resti fossili sono stati ritrovati in Nordamerica.\nDescrizione.\nBench\u00e9 imparentato alla lontana con gli odierni rinoceronti, questo animale era pi\u00f9 simile a un ippopotamo. Il corpo era allungato e a forma di botte, e le zampe erano molto robuste e tozze. Il cranio, diversamente da quello dei rinoceronti attuali, era privo di corna e possedeva quattro canini di grandi dimensioni. Metamynodon planifrons, la specie pi\u00f9 grande, poteva oltrepassare i 4 metri di lunghezza e sfiorare le due tonnellate di peso, ed era pertanto uno dei pi\u00f9 grandi animali del suo ambiente.\nCranio.\n\"Metamynodon\" era dotato di un cranio davvero notevole, soprattutto per la lunghezza della regione posteriore, sormontata da una cresta sagittale alta e molto sviluppata. Il muso era molto corto, mentre le arcate zigomatiche erano enormemente sviluppate. Le orbite erano posizionate in alto sul cranio. L'aspetto generale del cranio ricordava vagamente quello di un grosso carnivoro, pi\u00f9 che quello di un rinoceronte. Il muso, corto e largo, era dotato di un'apertura nasale delimitata in alto da grandi ossa nasali bruscamente tronche, le cui apofisi laterali si incurvavano verso il basso all'interno delle ossa premascellari. Queste ultime erano appena visibili di profilo. \u00c8 probabile che fossero presenti forti labbra prensili. Le apofisi post-timpaniche e post-glenoidi si incontravano andando a circondare il canale uditivo esterno. La scatola cranica era piccola e quindi il cervello era di dimensioni ridotte. \nI molari e i canini erano enormemente sviluppati, mentre gli incisivi e i premolari erano quasi atrofizzati; i premolari, in particolare, erano tre nella mascella e solo due nella mandibola. I canini avevano l'aspetto delle zanne degli ippopotami. Il diastema dietro il canino superiore era molto corto. Vista la potenza dei muscoli masticatori e la brevit\u00e0 relativa del ramo montante della mandibola, i canini taglienti (dall'estremit\u00e0 smussata e a crescita continua) andavano a costituire armi potenti. I molari erano compressi trasversalmente, quasi come se avessero subito una deformazione plastica, ed erano slittati all'indietro: in questo modo le creste trasversali sui molari erano fortemente oblique. La superficie labiale dei molari era alta e piatta, con tendenza all'ipsodontia; in generale, i molari di questo animale ricordavano quelli di un altro gruppo di animali non strettamente imparentati, gli astrapoteri sudamericani. \nScheletro postcranico.\n\"Metamynodon\" era un animale dalle forme pesanti, come indicato dallo scheletro dalla struttura massiccia: il collo era piuttosto corto, il tronco allungato e le ossa delle zampe erano corte e robuste. Le zampe anteriori avevano struttura parassonica, al contrario di quelle di \"Hyrachyus\" e dei rinoceronti veri e propri suoi contemporanei come \"Trigonias\". La scapola era notevole nel possedere una spina scapolare ben sviluppata, cos\u00ec come l'acromion; a ben vedere, la sua forma era molto diversa da quella tipica per i perissodattili.\nCome altri animali semiacquatici, \"Metamynodon\" possedeva spine neurali basse al di sopra delle vertebre toraciche; i muscoli del collo erano quindi deboli, poich\u00e9 non necessitavano di sorreggere a lungo la testa al di fuori dell'acqua. La gabbia toracica era larga, e il torace di \"Metamynodon\" era a forma di botte, simile a quello degli ippopotami; questo potrebbe essere stato un adattamento sia per espandere il tratto digestivo sia per sviluppare i muscoli necessari per prevenire il rotolamento nell'acqua. I muscoli delle zampe (muscolo popliteo nel ginocchio, gastrocnemio e soleo nel polpaccio, muscolo estensore lungo delle dita nel piede e muscolo peroneo terzo nella zampa posteriore) erano tutti molto sviluppati, probabilmente per esercitare maggior forza quando l'animale camminava su un suolo fangoso (Wall e Henbaugh, 1999).\nClassificazione.\nIl genere \"Metamynodon\" venne istituito nel 1887 da Scott e Osborn, sulla base di resti fossili ben conservati provenienti dal Dakota del Sud. La specie tipo, \"Metamynodon planifrons\", \u00e8 ben conosciuta grazie a scheletri completi, ed \u00e8 conosciuta in un notevole \"range\" spazio-temporale: \u00e8 nota in terreni dell'Eocene superiore e dell'Oligocene inferiore in South Dakota, in Wyoming e in Mississippi. Altre specie attribuite a \"Metamynodon\" sono \"M. chadronensis\" dell'Eocene superiore del South Dakota e del Texas, e \"M. mckinneyi\" dell'Eocene medio del Texas. Si ritiene che questa specie, la pi\u00f9 antica del genere e caratterizzata da una mandibola particolarmente massiccia, fosse ancestrale alla successiva \"M. chadronensis\"; potrebbe inoltre essere derivata da una forma affine al genere \"Amynodon\". Altri fossili attribuiti con qualche incertezza a \"Metamynodon\" sono stati ritrovati in Cina.\n\"Metamynodon\" \u00e8 il genere pi\u00f9 famoso e meglio conosciuto degli aminodontidi, un gruppo di perissodattili del Terziario inferiore imparentati con i rinoceronti ma pi\u00f9 simili a ippopotami. In particolare, \"Metamynodon\" era una delle forme pi\u00f9 derivate del gruppo.\nPaleoecologia e paleobiologia.\n\"Metamynodon\" era probabilmente un animale semiacquatico, come suggerito dalla forma del corpo e dalle zampe tozze. I lunghi e forti canini erano forse utilizzati come display intraspecifico o in combattimenti rituali."}
{"id": "898617", "revid": "300067", "url": "https://it.wikipedia.org/wiki?curid=898617", "title": "Caron Butler", "text": "Carriera.\nDopo aver giocato a livello liceale per il \"Maine Central Institute\" di Pittsfield \u00e8 passato alla University of Connecticut. Trascorsi due anni nelle file degli \"Huskies\", si \u00e8 dichiarato eleggibile per la NBA ed \u00e8 stato scelto nel Draft NBA 2002 al primo giro con il numero 10 dai Miami Heat. Dopo due stagioni a Miami, \u00e8 passato ai Los Angeles Lakers nell'ambito dell'affare Shaquille O'Neal. A Los Angeles resta un solo anno, venendo poi ceduto ai Washington Wizards.\nCon i Wizards firma un contratto quinquennale; nella stagione 2006-07 \u00e8 il secondo marcatore della franchigia con 20,3 punti di media. Viene premiato con la convocazione all'All-Star Game 2007 di Las Vegas assieme all'allora compagno di squadra Gilbert Arenas. Viene selezionato par la partita delle stelle anche l'anno successivo, ma un infortunio gli impedisce di partecipare (venne sostituito da Ray Allen).\nIl 14 febbraio 2010 viene nuovamente ceduto, questa volta ai Dallas Mavericks, in uno scambio che ha coinvolto altri 6 giocatori. Nel dicembre del 2010 subisce un gravissimo infortunio (rottura del tendine rotuleo del ginocchio destro) che lo costringer\u00e0 a saltare tutto il resto della stagione compresi i trionfali play-off che si concludono con la vittoria del primo titolo per i texani.\nIl 9 dicembre 2011, dopo la fine del lockout NBA, firma un contratto triennale con i Los Angeles Clippers.\nIl 10 luglio 2013 viene ceduto insieme a Eric Bledsoe ai Phoenix Suns in uno scambio a 3 squadre. Il 29 agosto viene ceduto ai Milwaukee Bucks in cambio di Ish Smith e V'ja\u010deslav Kravcov. Il 27 febbraio 2014 viene tagliato dai Bucks.\nIl 1\u00ba marzo 2014 firma fino a fine stagione con gli Oklahoma City Thunder.\nIl 14 luglio 2014 firma un contratto biennale a 10 milioni di dollari con i Detroit Pistons.\nL'11 giugno 2015 viene ceduto insieme a Shawne Williams ai Milwaukee Bucks in cambio di Ersan \u0130lyasova, ma viene tagliato il successivo 30 giugno. L'11 luglio seguente firma un contratto annuale, con opzione per il secondo (per il giocatore) da 3 milioni di dollari con i Sacramento Kings. La sua terza avventura in California non \u00e8 delle migliori: disputa solo 17 partite. A fine anno esercita la \"player option\", prolungando cos\u00ec di un anno la sua permanenza a Sacramento. Il 5 luglio 2016 viene tagliato dai Kings."}
{"id": "898620", "revid": "287204", "url": "https://it.wikipedia.org/wiki?curid=898620", "title": "Aerosilurante", "text": "Laerosilurante \u00e8 un particolare aereo da bombardamento che al posto di convenzionali bombe aeree trasporta uno o pi\u00f9 siluri.\nDescrizione.\nTutte le navi da guerra erano dotate di spesse corazzature su tutte le sovrastrutture principali, che le proteggevano da sostanziali danni in caso di semplice bombardamento. Quando le navi non erano ferme in porto, erano un bersaglio molto difficile, sia per il cospicuo fuoco antiaereo che alcune grandi unit\u00e0 militari erano in grado di produrre a distanza ravvicinata, sia per la loro velocit\u00e0 e maneggevolezza, sia perch\u00e9 colpire un bersaglio puntiforme in quota \u00e8 oggettivamente difficile anche se si adoperano traguardi di puntamento molto complessi (come il traguardo di puntamento Norden americano della seconda guerra mondiale).\nPer questi motivi fin dalla prima guerra mondiale alcuni aerei furono messi in condizione di portare un siluro, prima sperimentalmente, poi sin dalla progettazione (sia come varianti specifiche di bombardieri, sia come aerei specializzati).\nL'Italia fu tra le prime nazioni a sperimentare il bombardamento con siluro (con i Ca. 33 nella prima guerra mondiale, ma senza esito) e gi\u00e0 dopo il 1920 furono eseguite prove di aereo-siluramento. L'aviazione italiana per\u00f2 rinunci\u00f2 a creare specifiche squadriglie di aerosiluranti fino al 1940 inoltrato, quando questo tipo di apparecchi aveva dimostrato la sua validit\u00e0, anche contro la flotta italiana nelle mani dei britannici.\nProprio i britannici erano stati gli altri grandi sperimentatori dell'aerosiluramento durante la prima guerra mondiale (con alcuni successi, soprattutto contro unit\u00e0 turche), assieme a giapponesi e statunitensi (ed in maniera minore sovietici e francesi) avevano sviluppato questa tattica per tutti gli anni venti e trenta.\nCon lo scoppio della seconda guerra mondiale la specialit\u00e0 dell'aero-siluramento conobbe il massimo sviluppo.\nLa progettazione degli aerosiluranti fu particolarmente complessa perch\u00e9 il siluro era un'arma pesante (i siluri aerei, comunque alleggeriti al massimo rispetto alle loro controparti navali, pesavano tra i 750 e i 910\u00a0kg circa, anche se esistevano silurotti di dimensioni e potenze inferiori sui 300/400\u00a0kg), ingombrante (richiedendo carrelli molto alti) e poteva essere lanciata solo a quote piuttosto basse e a velocit\u00e0 modeste (altrimenti diventava ingovernabile). La velocit\u00e0 di lancio dei siluri comunque conobbe notevoli miglioramenti, da 120 a 450\u00a0km/h nella marina giapponese tra il 1930 e il 1941 ad esempio, fino a raggiungere i 730\u00a0km/h subito dopo la fine della seconda guerra mondiale da parte dell'US Navy. La quota invece rimase piuttosto bassa (all'inizio degli anni venti circa 30 metri, poi portata progressivamente, per le armi migliori della US Navy, fino verso i 300 metri) eccetto che per armi paracadutabili (che per\u00f2, eccetto pochi esempi di siluri autocercanti guidati dal rumore dei motori, riguardava armi a traiettoria predefinita spiraliforme come le motobombe FFF della Regia Aeronautica, una sorta di silurotto leggero e dalla scarsa carica esplosiva).\nUn altro grave difetto dei siluri aerei era la loro scarsa gittata (e anche, sovente, un'inferiore velocit\u00e0), soprattutto rispetto a quelle lanciate dalle unit\u00e0 siluranti, poche migliaia di metri contro una o due decine di km (soprattutto nel caso giapponese dei Long Lance tipo 93, molto superiori ai tipo 91 degli aerosiluranti, fu pensata anche una versione aerolanciabile del tipo 93, riservata ai quadrimotori, del peso di 2800\u00a0kg, proprio per ovviare a questo inconveniente con un'arma dalla gittata di 16.000 metri; questa variante, comunque, disponibile al principio del '45, non super\u00f2 i test di collaudo). Questo obbligava i siluranti ad avvicinarsi a bassa quota e, soprattutto fino al 1942, bassa velocit\u00e0 e traiettoria piana e dritta ai loro bersagli, subendo il fuoco contraereo pesante (pezzi, in genere, dai 75 ai 133\u00a0mm, con 6-12 colpi al minuto ciascuno, nella seconda guerra mondiale), medio (in genere pezzi tra i 45 e i 37\u00a0mm, con 300/400 colpi al minuto) e leggero (in genere pezzi tra i 28/25 e i 12,7\u00a0mm, con volumi di fuoco tra i 1200 e i 600 colpi al minuto), particolarmente terribile risultava quello delle navi da battaglia pi\u00f9 recenti. Quindi gli aerosiluranti dovevano rallentare la loro velocit\u00e0 e scegliere una rotta in linea retta proprio mentre si avvicinavano ai loro bersagli rimanendo esposti in massimo grado.\nLe tattiche di siluramento prevedevano, nella seconda guerra mondiale, l'attacco sul lato della nave nemica, spesso (soprattutto nel fronte del Pacifico) dopo che il bersaglio era stato gi\u00e0 attaccato da bombardieri in picchiata che avevano danneggiato l'opera morta e la contraerea, ed in coordinazione con un analogo attacco dal lato opposto in modo da impedire che l'unit\u00e0 attaccata potesse disimpegnarsi semplicemente virando di bordo in maniera veloce.\nSe l'attacco andava a segno per\u00f2 i danni potevano essere notevoli, visto che i siluri aerei avevano una velocit\u00e0 ed una gittata inferiore a quelli navali, ma portavano almeno la medesima carica bellica, se non una carica leggermente superiore, permettendo quindi di infliggere danni molto pesanti all'opera viva, oppure a parti meno corazzate della nave come gli organi di governo (timoni ecc.) e gli assi delle eliche. Inoltre molti siluri nel corso del conflitto furono resi a doppia azione (impatto o magnetica) oppure ad azione magnetica ed esplodevano passando pochi metri sotto la carena delle navi nemiche. Se la carena veniva spezzata la nave, quasi sempre, era perduta.\nInfine durante la guerra le marine britannica e giapponese riuscirono a produrre siluri impiegabili anche nelle acque basse dei porti (il siluro al momento del lancio va, normalmente, parecchi metri sott'acqua e poi risale a quota di ristabilimento, farlo in un porto vorrebbe dire colpire il fondale), permettendo di usare queste temibili armi anche contro le flotte alla fonda, accanto o in sostituzione delle normali bombe pesanti e perforanti.\nDurante la seconda guerra mondiale apparvero armi pi\u00f9 sofisticate ed efficaci, come aerei droni suicidi, bombe plananti, razzi, missili radioguidati, che permettevano all'attaccante di rimanere fuori dalla portata delle armi contraeree, oppure di entrare in contatto con queste solo durante una breve manovra alla massima velocit\u00e0. Per questi motivi durante gli anni '50 i siluranti furono sempre pi\u00f9 considerati obsoleti e sostituiti con altri modelli di bombardieri navali. L'ultimo impiego documentato dei siluri aerei risale alla guerra di Corea, mentre rimasero negli arsenali fino alla fine degli anni sessanta.\n\u00c8 doveroso ricordare il Fairey Swordfish a cui si deve l'attacco alla flotta italiana alla fonda a Taranto e un ruolo fondamentale nell'affondamento della Bismarck, e il Savoia-Marchetti S.M.79."}
{"id": "898623", "revid": "767487", "url": "https://it.wikipedia.org/wiki?curid=898623", "title": "Paul Caiafa", "text": "Nel corso nella sua carriera ha utilizzato diversi pseudonimi: P.C. Doyle, soltanto Doyle ed infine Doyle Wolfgang Von Frankenstein.\nBiografia.\nDoyle ha imparato a suonare la chitarra da Glenn Danzig e Jerry Only, suo fratello maggiore e bassista dei Misfits. \u00c8 entrato nella band nell'ottobre del 1980 all'et\u00e0 di 16 anni, diventando cos\u00ec uno dei pi\u00f9 longevi membri del gruppo. Doyle fu terzo chitarrista della band, in sostituzione di Bobby Steele siccome Glenn e Jerry sostenevano di disapprovare il modo di suonare la chitarra di Steele. Come Glenn e Jerry, Doyle ha incorporato il Devilock nella sua immagine.\nDoyle \u00e8 conosciuto come l'eccentrico del gruppo. Non parla mai, rifiuta ogni intervista e scatena l'inferno ogni volta che \u00e8 chiamato a suonare sul palco: insomma, un vero e proprio personaggio che sostanzialmente \u00e8 l'artefice dell'immagine horror dei Misfits.\nUn po' come il resto della band, Paul \u00e8 una testa calda: tra tutte le risse e le liti con i fan si ricorda in particolare il concerto del 1982 a San Francisco, quando il chitarrista spacc\u00f2 il suo strumento sulla testa di un ragazzo che \"os\u00f2\" tirargli dietro alcuni oggetti.\nDopo il primo collasso dei Misfits, si un\u00ec con suo fratello Jerry ai Kryst The Conqueror (1987) tornando poi nel 1994 col suo vecchio gruppo (avendo acquisito solo adesso i copyright dell'horror band).\nNel maggio del 2001 Paul Caiafa lascia i Misfits volendosi dedicare maggiormente alla famiglia, promettendo comunque di tornare quando il suo quarto figlio sar\u00e0 abbastanza grande (da sua moglie Gorgeous George ebbe infatti quattro figli: Louis, Pauly, Isaac e Boriss). L'imminente divorzio lo allontan\u00f2 definitivamente dalla band.\nNel 2008 inizia la produzione della salsa piccante Doyle's Made in Hell Hot Sauce.\nSolo nel 2011 Doyle torna a suonare con i Danzig apparendo come guest a fine concerto per suonare alcuni brani classici dei Misfits assieme al vecchio compagno Glenn Danzig.\nNel 2012 forma i Gorgeous Frankenstein in cui suona la chitarra assieme al batterista Dr. Chud (ex membro dei Misfits), al bassista Argyle Goolsby (ex componente dei Blitzkid) e alla moglie e wrestler professionista Stephanie Bellars in arte Gorgeous George che nella band ha il ruolo di lap dancer e corista. Nel 2013 la band subisce un brusco cambio di formazione: Gorgeous George lascia la band in seguito al divorzio con Doyle, Argyle Goolsby viene sostituito da \"Left Hand\" Graham Reaper (ex bassista dei Graves e Dr. Chud's X-Ward) e viene infine reclutato alla voce Alex Story cantante dei Cancerslug. \u00c8 proprio di quest'ultimo l'idea di cambiare il nome della band semplicemente in Doyle. Pochi mesi dopo esce il primo album: \"Abominator\".\nDal 2014 ha una relazione con Alissa White-Gluz cantante degli Arch Enemy. I due si sono conosciuti durante un tour dei Danzig in cui Alissa cantava nella sua vecchia band The Agonist come gruppo di apertura. Doyle seguir\u00e0 le orme della nuova compagna diventando un attivista vegano.\nStrumentazione.\nChitarre.\nDoyle ha usato Ibanez Iceman e talvolta Jackson per tutto il periodo di attivit\u00e0 dei Misfits fino alla dissoluzione del 1983.\nNel 1995, in occasione della riunione dei Misfits, Doyle sviluppa in collaborazione con Rand Guitars la sua chitarra personalizzata, chiamata Annihilator. Nel 2000 collabora con Oktober Guitars per ricreare le sue chitarre Annihilator e metterle in commercio. Nel 2013, durante un'intervista, dichiara di non aver apprezzato il lavoro di Oktober Guitars e cos\u00ec decide di costruirle da solo nella sua officina.\nOgni Annihilator ha le seguenti specifiche tecniche:\nAmplificatori.\nIl segreto del sound mastodontico di Doyle sta nel fatto che utilizza solo amplificatori per basso. Ha dichiarato inoltre di odiare qualsiasi amplificatore Marshall e preferisce costruirsi da solo i propri cabinet.\nBasso.\nIn Collaborazione con Oktober Guitars ha realizzato anche la linea di bassi Devilwing utilizzati da Argyle Goolsby nei Gorgeous Frankenstein, da \"Left Hand\" Graham Reaper in versione mancina e da Brandon Strate nel progetto solista Doyle.\nOgni Devilwing ha le seguenti specifiche tecniche:"}
{"id": "898624", "revid": "1784492", "url": "https://it.wikipedia.org/wiki?curid=898624", "title": "Nogometni Klub Olimpija Ljubljana", "text": "Il Nogometni Klub Olimpija Ljubljana, meglio nota come Olimpija Ljubljana, in italiano Olimpia Lubiana, \u00e8 stata una societ\u00e0 calcistica slovena con sede nella citt\u00e0 di Lubiana.\nIl club venne fondato il 9 maggio 1911, ma nel 2005 una serie di difficolt\u00e0 finanziarie, e la non concessione della licenza UEFA, ne hanno sancito il fallimento. La sua tradizione \u00e8 stata raccolta dall'NK Be\u017eigrad, che nel 2007 cambi\u00f2 denominazione in Nogometni Klub Olimpija Ljubljana e oggi milita nella massima serie slovena. Tuttavia, nonostante abbia ereditato dal vecchio Olimpija i tifosi e i colori sociali e lo stesso club rivendichi la storia e il palmar\u00e8s di quello vecchio, la continuit\u00e0 giuridica con il vecchio club fallito nel 2005 non \u00e8 riconosciuta, tanto \u00e8 vero che le statistiche e il palmar\u00e8s dei due club vengono tenuti separati dalla Federcalcio slovena e dall'Association of 1. SNL.\nDurante il periodo della Repubblica Socialista Federale di Jugoslavia, il momento pi\u00f9 importante fu la partecipazione continuativa, tra il 1966 e il 1984, al massimo campionato jugoslavo; l'ultima apparizione risale invece al 1989. Durante questo periodo il club raggiunse la finale della Coppa di Jugoslavia nel 1970 (persa contro la ), e le semifinali dell'edizione del 1972 ed 1982.\nDopo l'indipendenza della Slovenia nel 1991 il club fu uno dei fondatori della \"PrvaLiga\" slovena, vincendo quattro campionati (1992, 1993, 1994, 1995), altrettante Coppe di Slovenia (1993, 1996, 2000, 2003) ed una Supercoppa di Slovenia nel 1995, partecipando pi\u00f9 volte alle coppe europee.\nStoria.\nSK Ilirija (1911\u20131941).\nAl principio del XX secolo il calcio fu portato a Lubiana da Vienna, ed era giocato per lo pi\u00f9 da studenti. Il Football club Ilirija, predecessore dell'Olimpija, fu fondato il 9 maggio 1911 in un pub chiamato Ro\u017ea on \u017didovska cesta in Ljubljana. Albin Kandare fu eletto primo presidente dell'Ilirija, e il loro primo campo era al Parco Tivoli. La prima partita dell'Ilirija fu disputata il 1\u00ba gennaio 1912, e si concluse con una sconfitta per 18\u20130 contro l'Hermes, una squadra di studenti locali fondata nel 1910. Nel 1913 l'Ilirija si fuse proprio con l'Hermes. Nei primi anni di attivita l'Ilirija gioc\u00f2 per lo pi\u00f9 amichevoli contro squadre croate di Zagabria come HA\u0160K, Gra\u0111anski e Concordia. Un importante punto di svolta fu un'amichevole contro i cechi del disputata a Lubiana il 5 agosto 1913 che l'Ilirija perse per 10\u20130. Tuttavia, i dirigenti e i calciatori dell'Ilirija, impressionati dalla forza dello Slavia, convinsero il calciatore dello Slavia Jirkovsk\u00fd a rimanere a Lubiana assumendolo come primo allenatore dell'Ilirija dopo l'incontro. I migliori giocatori dell'Ilirija in quel periodo erano Stanko Tav\u010dar, Ernest Turk, Stanko Pelan e Oto Oman.\nAllo scoppio della I Guerra Mondiale, l'Ilirija e lo Slovan (fondata nel 1913 e tuttora attiva) erano le uniche squadre di calcio in Slovenia, e durante il conflitto ogni attivit\u00e0 agonistica fu sospesa. Nel 1919 Ilirija riprese l'attivit\u00e0, presto seguito dallo Slovan. A causa della crescente diffusione del calcio in Slovenia, altre squadre slovene vennero fondate nel giro di breve tempo tra cui l'Olimp a Celje, 1. SSK Maribor a Maribor e l'ASK Primorje a Lubiana; quest'ultima squadra divenne la pi\u00f9 grande rivale dell'Ilirija nel decennio a venire.\nL'Ilirija divenne quindi la prima squadra a vincere il campionato regionale di Slovenia (che era ai tempi parte della Jugoslavia), vincendo l'edizione inaugurale del 1920, e negli anni successivi vinse ben 12 campionati regionali sloveni tra il 1920 e il 1935. A met\u00e0 degli anni 1930 Ilirija e Primorje ebbero entrambe problemi economici che portarono alla loro fusione in una nuova compagine, lo SK Ljubljana football club, nel 1936. Tra il 1936 e il 1941 lo SK Ljubljana era una delle migliori squadre della Slovenia (vincendo i campionati sloveni del 1935\u201336 e 1940\u201341) e milit\u00f2 anche nel campionato jugoslavo di massima serie, istituito nel 1923. Inoltre, il giocatore dell'Ilirija Stanko Tav\u010dar fu l'unico calciatore sloveno a militare nella nazionale jugoslava nel periodo tra le due guerre mondiali. Con la nazionale jugoslava prese parte al torneo olimpico di calcio del 1920 giocando contro Cecoslovacchia e Egitto nelle prime due partite in assoluto della nazionale jugoslava. Il SK Ljubljana rimase in attivit\u00e0 fino al 1941, quando lo scoppio della II Guerra Mondiale sospese ogni attivit\u00e0 agonistica a Lubiana.\nNK Olimpija.\nDal dopoguerra all'indipendenza della Slovenia (1945\u20131991).\nNel 1945 i giocatori del vecchio SK Ljubljana formarono una nuova squadra, il NK Enotnost, nata dalla fusione tra l'appena fondato \u0160D Tabor e il \u0160D Udarnik. Tre anni dopo il club cambi\u00f2 denominazione in NK Odred e nel 1953 l'Odred ottenne la promozione nella massima serie jugoslava, venendo per\u00f2 retrocessa nel giro di una stagione. Nel 1961 il club cambi\u00f2 per un breve periodo la denominazione in NK Triglav, per poi cambiarla a met\u00e0 stagione in ANK Olimpija (Academic Football Club Olimpija). I colori sociali del club in questo periodo erano il bianco e il nero. L'Olimpija trascorse la maggior parte degli anni 50 e gli inizi degli anni sessanta nel campionato cadetto jugoslavo e fu in questo periodo che ebbe origine la rivalit\u00e0 locale con il NK Maribor. Nella stagione 1964\u201365 l'Olimpija venne promossa nella massima serie jugoslava, dove riusc\u00ec a rimanere per 19 stagioni consecutive.\nNel 1970 l'Olimpija riusc\u00ec nell'impresa di raggiungere la finale di Coppa di Jugoslavia 1970, ma la perse contro la per 3\u20132. Il raggiungimento della finale fu comunque sufficiente al club per qualificarsi al primo turno della Coppa delle Coppe 1970-1971, dove vennero eliminati dal Benfica con il punteggio complessivo di 9\u20132. Nel corso degli anni sessanta l'Olimpja partecip\u00f2 anche a due edizioni della Coppa delle Fiere, venendo eliminati in entrambe le occasioni al primo turno, per mano del Ferencv\u00e1ros nel 1966\u201367 e del nel 1968\u201369. L'Olimpija continu\u00f2 a militare nella massima serie jugoslava fino alla stagione 1983\u201384, quando venne retrocessa nel campionato cadetto.\nDopo la retrocessione, il club continu\u00f2 ad ottenere pessimi risultati e gi\u00e0 nella stagione successiva arriv\u00f2 la retrocessione in terza serie. Precipitata in terza serie, l'Olimpija cominci\u00f2 male la stagione 1985\u201386, ma riusc\u00ec a riprendersi, concludendo la stagione al terzo posto. Nella stagione 1986\u201387 l'Olimpija risal\u00ec nel campionato cadetto, vincendo il campionato di terza serie con 20 vittorie e 6 pareggi in 26 partite, e una differenza reti 64\u20134 (+60) e senza subire una sconfitta in tutta la stagione. Nel 1988 l'associazione ufficiale dei tifosi della squadra, i Green Dragons, fu fondata. L'Olimpija nel frattempo continu\u00f2 a risalire la china e nella stagione 1988\u201389 vinse il campionato cadetto ritornando nella massima serie jugoslava dopo un'assenza di ben sei anni. Sostenuta dal tifo dei Green Dragons, l'Olimpija riusc\u00ec nella stagione del ritorno in massima serie ad ottenere un discreto ottavo posto, ma gi\u00e0 dalla stagione successiva, a causa della cessione dei pezzi pi\u00f9 pregiati ai grandi club, l'Olimpija fin\u00ec per essere coinvolta nella lotta per non retrocedere, concludendo il campionato 1990\u201391 al 14\u00ba posto.\nCampionato sloveno e declino (1991\u20132004).\nAl termine della stagione 1990\u201391 le squadre slovene decisero di abbandonare il campionato jugoslavo a causa dell'indipendenza della Slovenia dalla Jugoslavia e l'Olimpija accett\u00f2 di partecipare alla prima edizione del neocostituito campionato di massima serie slovena. L'edizione 1991\u201392 del neocostituito campionato coinvolgeva 21 squadre slovene, molte delle quali provenienti dalle serie minori del campionato jugoslavo. A causa della pi\u00f9 bassa qualit\u00e0 di gioco e all'eccessiva durata del campionato (ben 40 partite), il numero medio di spettatori per partita dell'Olimpija cal\u00f2 drasticamente dai 7.380 nel 1989\u201390 agli appena 1.075 nel 1991\u201392. Dopo aver concluso la prima met\u00e0 della stagione al secondo posto con 3 punti in meno rispetto alla capolista NK Maribor, l'Olimpija riusc\u00ec, con una serie di 11 vittorie consecutive, a balzare in testa alla classifica e a vincere il loro primo campionato sloveno. Diversi dei giocatori dell'Olimpija di quella stagione facevano parte della Nazionale slovena (come Robert Englaro, Ale\u0161 \u010ceh, Dejan Djuranovi\u010d e Sandi Valentin\u010di\u010d); allenatore della squadra era Lu\u010djo Perti\u010d.\nGrazie alla vittoria del loro primo campionato, l'Olimpija si qualific\u00f2 alla UEFA Champions League 1992-1993 dove vennero per\u00f2 eliminati al primo turno dai Campioni d'Italia del Milan. L'Olimpija continu\u00f2 a dominare nel calcio sloveno e and\u00f2 a vincere i tre campionati successivi. Nella stagione 1995\u201396, tuttavia, l'Olimpija fall\u00ec per la prima volta a conquistare il titolo di Campioni di Slovenia terminando al secondo posto dietro al . Tuttavia, in quella stagione, vinsero la Coppa di Slovenia, qualificandosi cos\u00ec alla Coppa delle Coppe 1996-1997. In Coppa delle Coppe, l'Olimpija riusc\u00ec ad eliminare i bulgari del Levski Sofia e i danesi del AGF prima di essere a loro volta eliminati dai greci del AEK Atene negli ottavi di finale. Nonostante l'eliminazione, questa si rivel\u00f2 il miglior piazzamento del club nelle Coppe europee in tutta la sua storia.\nAlla fine degli anni novanta l'Olimpija declin\u00f2 sensibilmente, terminando spesso la stagione a met\u00e0 classifica, ma poi si riprese vincendo la Coppa di Slovenia 1999-2000 e terminando il campionato al secondo posto nella stagione 2000\u201301. Dopo un periodo di difficolt\u00e0 economiche alla fine degli anni novanta, Jurij Schollmayer, un uomo di affari che possedeva una catena di negozi di hardware, divenne il presidente del club garantendo cos\u00ec stabilit\u00e0 economica all'Olimpija. Sotto la gestione Schollmayer, il club ingaggi\u00f2 giocatori di talento quali Miran Pavlin, Mladen Rudonja e Robert Prosine\u010dki, ingaggiando inoltre come allenatore Branko Oblak, in modo da permettere all'Olimpija di tornare a dominare il calcio sloveno. Nella stagione successiva l'Olimpija si piazz\u00f2 solo terza in campionato, ma vinse la Coppa di Slovenia 2002-2003, che garant\u00ec loro un posto in Coppa UEFA 2003-2004.\nIn vista della stagione 2003\u201304, il club ingaggi\u00f2 Sebastjan Cimiroti\u010d, un altro giocatore di esperienza, nel giro della nazionale slovena. Allenata da Suad Be\u0161irevi\u0107, l'Olimpija riusc\u00ec ad eliminare gli irlandesi del Shelbourne ai preliminari per un totale di 4\u20132, ma fu sorteggiata con gli inglesi del al primo turno: all'andata in casa l'Olimpija si port\u00f2 in vantaggio grazie a una rete del capitano Anton \u017dlogar, ma la gara di andata a Be\u017eigrad si concluse 1\u20131 in quanto il Liverpool riusc\u00ec a pareggiare grazie a una rete di Michael Owen; al ritorno, l'ultima stagione dell'Olimpija nelle Coppe europee si concluse con la sconfitta per 3\u20130 nel ritorno contro il Liverpool grazie alle reti di Anthony Le Tallec, Emile Heskey e Harry Kewell a Anfield.\nNella Coppa di Slovenia l'Olimpija venne eliminato agli ottavi, mentre in campionato si piazz\u00f2 al secondo posto. Tuttavia, la maggior parte degli sponsor (incluso Schollmayer) decisero di abbandonare al suo destino la squadra al termine della stagione, e ci\u00f2 port\u00f2 a gravi difficolt\u00e0 economiche per la squadra. In seguito all'abbandono di Schollmayer, l'Olimpija fu costretto a vendere quasi tutti i suoi giocatori. Anche se il club riusc\u00ec a cominciare il campionato 2004\u201305, i risultati sul campo furono deludenti e, come se non bastasse, non riusc\u00ec ad ottenere la licenza UEFA dalla Federcalcio slovena, portando alla dissoluzione della squadra: con un debito di pi\u00f9 di 700 milioni di tolar sloveni (circa 3 milioni di euro del 2004), la societ\u00e0 and\u00f2 in bancarotta e si dissolse alla fine del 2004. Tuttavia, la federcalcio slovena ha eccezionalmente concesso al club di concludere la stagione: dopo aver terminato al 6\u00ba posto in campionato, Olimpija effettivamente cess\u00f2 ogni attivit\u00e0.\nColori e simboli.\nL'Olimpija ha cambiato diverse volte i suoi colori sociali nel corso della sua storia. Il vecchio NK Ilirija giocava con una maglia rossa e bianca, con uno stemma consistente in una stella rossa a cinque punte, simbolo di speranza anche nei momenti peggiori. I colori della squadra pi\u00f9 tardi mutarono in bianco e nero, prima di adottare infine il verde e il bianco nel 1969, in quanto erano i colori della citt\u00e0 di Lubiana. La divisa di casa era sempre tutta verde, mentre quella di trasferta era caratterizzata da strisce bianche e verdi.\nIl dragone nello stemma della squadra \u00e8 un riferimento al mito del Vello d'Oro e dell'eroe mitologico Giasone, che, secondo la leggenda, avrebbe fondato la citt\u00e0 di Lubiana. L'idea di utilizzare una creatura mitologica fu interpretata come conseguenza delle radici accademiche del club. Il dragone \u00e8 anche il simbolo della citt\u00e0 di Lubiana ed \u00e8 dipinto sull'emblema di Lubiana in cima al castello di Lubiana.\nStrutture.\nStadio.\nLe gare interne venivano ospitate nello Stadio Be\u017eigrad, che aveva una capacit\u00e0 di 9.200 spettatori. Dopo la chiusura di questo storico stadio per una pianificata ma mai realizzata ricostruzione, la squadra ha giocato per 3 anni le partite interne allo stadio \u017d\u0160D Stadion. Nell'estate 2010, una volta inaugurato il nuovo stadio di Sto\u017eice (capienza 16.200), l'Olimpija gioca le partite interno in questo impianto.\nTifoseria.\nStoria.\nNel corso della sua storia, l'Olimpija \u00e8 sempre stata la squadra pi\u00f9 popolare della citt\u00e0 di Lubiana, come anche della Slovenia sudoccidentale. Il gruppo di tifosi con maggior seguito, i cosiddetti Green Dragons, fu fondato nel 1988. I Green Dragons sono ancora attivi in quanto hanno continuato a sostenere il NK Be\u017eigrad in seguito alla dissoluzione dell'Olimpija e sono uno dei due gruppi di tifosi maggiori della nazione, insieme ai Violets (\"Viola\"), che tifano per il NK Maribor. I Green Dragons sono anche noti per tifare per altre squadre sportive di Lubiana come il club di pallacanestro KK Union Olimpija e il club di hockey sul ghiaccio HDD Olimpija Ljubljana. Il loro slogan \u00e8 \"Una sola vita, un solo amore, Olimpija Ljubljana\" (\"Eno \u017eivljenje, ena ljubezen, Olimpija Ljubljana\").\nGemellaggi e rivalit\u00e0.\nLa pi\u00f9 grande rivalit\u00e0 dell'Olimpija \u00e8 con il Maribor, contro i quali disputano il derby eterno (\"Ve\u010dni derbi\"). Il derby in origine era disputato tra Maribor e il \"vecchio\" Olimpija scioltosi nel 2004, ma al giorno di oggi la continuazione della rivalit\u00e0 \u00e8 rappresentata, secondo alcuni media di Lubiana e tifosi, per lo pi\u00f9 quelli del \"vecchio\" Olimpija, dalle partite tra Maribor e il \"nuovo\" Olimpija, fondato nel 2005 con la denominazione di NK Be\u017eigrad. La rivalit\u00e0 ha origine agli inizi degli anni sessanta, quando il primo incontro tra le due squadre si disput\u00f2 nel campionato jugoslavo. Le due squadre rappresentavano le due citt\u00e0 pi\u00f9 grandi della Slovenia, ovvero la capitale, Lubiana, e la seconda citt\u00e0 per grandezza, Maribor; inoltre entrambe le squadre avevano il maggior numero di tifosi in tutta la nazione slovena. Tradizionalmente Lubiana rappresenta la parte occidentale dello stato, pi\u00f9 florida, mentre Maribor \u00e8 il centro della parte orientale della Slovenia, quella pi\u00f9 arretrata. Inoltre, Lubiana fu sempre il centro culturale, economico e politico dello stato e Olimpija e i suoi sostenitori erano considerati come rappresentanti dei ceti pi\u00f9 abbienti. Maribor, dall'altra parte, era una delle citt\u00e0 pi\u00f9 industrializzate della Jugoslavia, per cui la maggioranza della tifoseria proveniva dalle classi lavoratrici, il che significa che alla rivalit\u00e0 si aggiungeva una tensione politica, oltre che sociale e culturale. La vecchia rivalit\u00e0 raggiunse il suo picco nelle giornate finali del campionato 2000\u201301, quando si disput\u00f2 uno degli incontri pi\u00f9 celebrati nella storia del campionato sloveno, tra Olimpija e Maribor, disputatasi a Be\u017eigrad. Entrambe le squadre erano in corsa per la vittoria del loro quinto titolo nazionale. All'Olimpija necessitava una vittoria per vincere il campionato, mentre per il Maribor era sufficiente il pareggio. In uno stadio colmo di spettatori (8.500), la partita si concluse in parit\u00e0 (1\u20131), sancendo per il Maribor la vittoria del loro quinto titolo consecutivo.\nLa rivalit\u00e0 tra le due squadre fu resa pi\u00f9 intensa dal fatto che sia Maribor che Olimpija ebbero sempre il tifo di gruppi di Ultras chiamati rispettivamente Viole Maribor, sostenitori del Maribor, e Green Dragons, tifosi dell'Olimpija. I due gruppi sono quelli con il maggior seguito in tutta la nazione e non \u00e8 infrequente che le partite tra le due squadre vengano interrotte per scontri violenti tra i due gruppi di Ultras, tra di loro, o con la polizia. \u00c8 anche capitato, talvolta, che prima o dopo le partite, i tifosi delle due squadre si siano scontrati violentemente per le strade. Poich\u00e9 il nuovo Olimpija \u00e8 sostenuto da molti dei tifosi del vecchio Olimpija, per molti le partite tra il Maribor e il nuovo club sono la prosecuzione della rivalit\u00e0 tra Maribor e il vecchio Olimpija e si riferiscono al nuovo derby tra le due squadre con lo stesso nome di quello vecchio. Tuttavia, diversi tifosi, sia del Maribor che quelli di Lubiana, che non sono d'accordo sul considerare il nuovo derby una prosecuzione di quello vecchio, e anche parte dei media come RTV Slovenija e Ve\u010der non sono d'accordo sulla continuit\u00e0 tra i due derby. Le statistiche del vecchio e del nuovo Olimpija sono tenute separate dalla Federcalcio slovena e dalla Lega calcio slovena. Statisticamente, negli incontri con i due Olimpjia, il Maribor \u00e8 il club con maggiori successi sia nelle partite tra il 1962 e 2005, sia in quelli dal 2005 in poi, sia in assoluto."}
{"id": "898626", "revid": "2039709", "url": "https://it.wikipedia.org/wiki?curid=898626", "title": "Camelia Potec", "text": "Specializzata nello stile libero ha vinto la medaglia d'oro nei 200\u00a0m sl ai Giochi olimpici di Atene 2004, battendo Federica Pellegrini."}
{"id": "898630", "revid": "287204", "url": "https://it.wikipedia.org/wiki?curid=898630", "title": "NK Olimpija", "text": ""}
{"id": "898635", "revid": "339392", "url": "https://it.wikipedia.org/wiki?curid=898635", "title": "Gluttons for Punishment (tour dei Queen)", "text": ""}
{"id": "898636", "revid": "125933990", "url": "https://it.wikipedia.org/wiki?curid=898636", "title": "Complesso di Sant'Antonio delle Monache a Port'Alba", "text": "Il complesso di Sant'Antonio delle Monache a Port'Alba si erge in piazza Bellini, nel centro storico di Napoli.\nIl convento.\nLa fondazione del convento, pi\u00f9 noto come \"Sant'Antoniello\", risale al 1564 per volere di suor Paola Cappellani. Per l'ampliamento del monastero si inglob\u00f2 nella struttura originaria, il vicino palazzo dei Principi di Conca. A seguito di questi rifacimenti, venne chiusa la facciata originaria, di cui si osservano ancora i resti del portale originale.\nL'attuale prospetto \u00e8 del XVIII secolo, costruito assieme al grande scalone a doppia rampa. La chiesa, dopo il recente restauro, \u00e8 stata acquistata dall'Universit\u00e0 degli Studi di Napoli Federico II.\nL'interno della chiesa.\nL'architettura e le opere dell'interno si presentano secondo evidenti forme del barocco napoletano, grazie soprattutto alla ricchissima decorazione in stucco di Arcangelo Guglielmelli che restaur\u00f2 la chiesa nel 1684.\nL'altare \u00e8 in commessa marmorea, con inserti di madreperla; il dipinto dell'altare maggiore, \"Santa Cecilia in estasi\", \u00e8 di Bernardo Cavallino, ma, dopo varie polemiche, oggi l'opera si trova nella Reggia di Capodimonte.\nSugli altari laterali della chiesa si ammirano ancora le tele di Antonio Sarnelli (\"San Giuseppe\") e di Ferdinando Castiglia (\"San Filippo Benizi\"). Nel soffitto \u00e8 possibile ammirare il dipinto che raffigura \"Sant'Antonio\", opera del XVII secolo di un ignoto manierista. Da menzionare anche la statua lignea di San Michele Arcangelo nel XVII secolo.\nSede della biblioteca della Facolt\u00e0 di lettere.\nDal 26 gennaio 2009 il complesso, insieme all'attiguo palazzo Conca, \u00e8 sede della BRAU, la biblioteca di ricerca dell'area umanistica dell'Universit\u00e0 degli Studi di Napoli Federico II, gi\u00e0 biblioteca della Facolt\u00e0 di lettere e filosofia."}
{"id": "898639", "revid": "107831", "url": "https://it.wikipedia.org/wiki?curid=898639", "title": "Dana Vollmer", "text": "Carriera.\nSpecializzata nella farfalla, ha vinto una medaglia d'oro nella staffetta 4x200\u00a0m stile libero ai Giochi olimpici di Atene 2004. Nella finale dei 100\u00a0m farfalla ai Giochi olimpici di Londra 2012 vince la medaglia d'oro e conquista il record del mondo con il tempo di 55\"98."}
{"id": "898647", "revid": "118045519", "url": "https://it.wikipedia.org/wiki?curid=898647", "title": "Aleksandr Michajlovi\u010d Rimskij-Korsakov", "text": "Biografia.\nRimskij-Korsakov entr\u00f2 giovanissimo nella carriera militare e combatt\u00e9 fra il 1788 e il 1789 nella guerra russo-turca del 1787-1792, quindi nella guerra russo-svedese del 1788-1790. Divenne poi maggior generale del reggimento \"Semenovsky\" dell'imperatrice Caterina II, assegnato all'accompagnamento del conte di Artois in Gran Bretagna. Di l\u00ec si spost\u00f2 in Fiandra a rinforzare l'armata comandata dal principe di Coburgo con il quale partecip\u00f2 alla Battaglia di Fleurus. Ritornato a San Pietroburgo, combatt\u00e9 nell'esercito comandato dal conte Valerian Zubov in una spedizione contro la Persia e quindi fu inviato dallo Zar Paolo I a combattere contro i francesi nella campagna del 1799 delle Guerre rivoluzionarie francesi.\nPaolo I diede a Rimskij-Korsakov il comando di un'armata di 40.000 uomini con l'incarico di cacciare i francesi dalla Svizzera. Rimskij-Korsakov giunse a Zurigo per incontrarsi con l'armata austriaca, forte di 25.000 uomini, al comando del generale Friedrich von Hotze; l'esercito del generale Suvorov stava gi\u00e0 per riunire le due armate ma non arriv\u00f2 in tempo utile. I francesi, sotto il comando di Andrea Massena, attaccarono il 25 settembre 1799 nella Seconda battaglia di Zurigo, ottenendo una vittoria che obblig\u00f2 Rimskij-Korsakov a ritirarsi. Egli guid\u00f2 i resti della sua armata verso Lindall dove si ricongiunse con l'armata di Suvorov a cui tocc\u00f2 il comando dell'armata riunita. Questa armata si ritir\u00f2 in Boemia prima che lo zar Paolo I la richiamasse in patria per l'inverno incombente.\nCon la salita al potere dello zar Alessandro I nel 1801, Rimskij-Korsakov venne nominato generale di cavalleria. Egli si ritir\u00f2 presto dalla carriera militare e dal 1805 al 1830 fu Governatore generale della Lituania. Mor\u00ec nel 1840 a San Pietroburgo quando era membro del Consiglio di stato dell'Impero russo."}
{"id": "898654", "revid": "118031", "url": "https://it.wikipedia.org/wiki?curid=898654", "title": "Elisabethtown", "text": ""}
{"id": "898659", "revid": "1851848", "url": "https://it.wikipedia.org/wiki?curid=898659", "title": "Massimo Codol", "text": " Dal 2014 \u00e8 direttore sportivo alla D'Amico-Utensilnord, gi\u00e0 Area Zero.\nOriginario di Introbio, risiede a Grosseto.\nCarriera.\nNel 1997, quando militava nella squadra dilettantistica Centro Ceramiche Pagnoncelli, disput\u00f2 e vinse la \"Cronoscalata Gardone Val Trompia - Prati di Caregno\" con il tempo di 23'54\"00, il migliore nella storia della competizione.\nProfessionista dal 1998, ha militato come gregario in squadre italiane di primo livello quali Mapei, Lampre, Mercatone Uno, Fassa Bortolo e Acqua &amp; Sapone. Corridore intelligente e generoso, poteva contare su buone doti di passista-scalatore. Nella sua lunga carriera \u00e8 stato al servizio di capitani come Gilberto Simoni, Marco Pantani, Alessandro Petacchi e Stefano Garzelli.\nTra i professionisti si \u00e8 aggiudicato due corse; ha inoltre disputato undici Giri d'Italia (miglior piazzamento, il quindicesimo posto finale nell'edizione 2007) e quattro Giri di Spagna, e ha ottenuto due piazzamenti fra i primi dieci in classiche monumento, quinto nella Liegi-Bastogne-Liegi 2002 (alle spalle di altri quattro italiani) e ottavo al Giro di Lombardia 2000.\nSi ritira alla fine del 2012 dopo 15 anni di professionismo in seguito allo scioglimento dell'Acqua &amp; Sapone, formazione in cui militava da diversi anni. Nel 2014 diventa direttore sportivo della giovane formazione Continental Area Zero Pro Team, rinominata in D'Amico-Utensilnord dal 2015."}
{"id": "898660", "revid": "30300", "url": "https://it.wikipedia.org/wiki?curid=898660", "title": "Codol", "text": ""}
{"id": "898662", "revid": "767487", "url": "https://it.wikipedia.org/wiki?curid=898662", "title": "Johnny Hodges", "text": "Suon\u00f2 principalmente il \"contralto\", ma sporadicamente anche il \"soprano\". Fu il principale solista dell'orchestra di Duke Ellington nella quale suon\u00f2 dal 1928 fino agli ultimi suoi giorni di vita, esclusa una parentesi di quattro anni, dal 1951 al 1955, in cui si ciment\u00f2 nella direzione di una propria orchestra. Tra i maggiori solisti e sassofonisti di jazz svilupp\u00f2 uno stile originale, nato dal blues, fortemente lirico, caratterizzato dall'uso del glissando.\nGli esordi e il sodalizio con Ellington.\nHodges era quasi del tutto autodidatta, escluse alcune lezioni, che evidentemente ebbero un ottimo risultato, con Sidney Bechet per il sassofono soprano.Quando Duke Ellington volle ampliare la propria orchestra, nel 1928, Barney Bigard, allora suo primo clarinetto, gli raccomand\u00f2 Hodges sia al sassofono soprano che al \nsassofono contralto; da notare la tradizione da cui Hodges discende; allievo di Bigard e collaboratore di Bechet, a loro volta i due avevano imparato a suonare il clarinetto dallo stesso maestro, Lorenzo Tio, figura fondamentale tra i \"monumenti\", gli antenati del jazz moderno.\nDa ora in poi il suo sound divenne l'identit\u00e0 canora dell'orchestra di Duke Ellington.\nNel 1955 prese parte, appena ritornato dall'esperienza indipendente di direttore della propria orchestra, con Ellington alle registrazioni dal vivo del Jazz at the Philharmonic. \nNel 1959 pubblic\u00f2 due album insieme a Ellington, \"\" e \"Side by Side\".\nDopo aver suonato tra le prime file delle ance dell'orchestra di Ellington, la sua ultima presenza fu a Toronto, una settimana prima della morte avvenuta per infarto.\nEredit\u00e0 musicale.\nOltre ai rapporti con Sidney Bechet, Barney Bigard e Duke Ellington, egli collabor\u00f2 anche con Benny Goodman, con il quale suon\u00f2 nel leggendario concerto alla Carnegie Hall nel \n1938, e Charlie Parker che fu il suo successore e che lo consider\u00f2 uno dei \npropri maestri. Poi con Ben Webster - che si consider\u00f2 discendente suo oltre che di Lester Young e di Coleman Hawkins - e John Coltrane. Ed \u00e8 solo una lista di scelta che considera i maggiori tra vari che lo incontrarono.\nLo stile.\nIn opere quali \"Confab with Rab\", \"Jeep's Blues\", \"Hodge Podge\", che erano i cavalli di battaglia [i pezzi forti] di Hodges, ci\u00f2 che spicca, oltre alle caratteristiche dell'esecutore, \u00e8 la capacit\u00e0, diventata presto abitudine stilistica, di Ellington di scrivere melodie cucite su misura al modo di suonare di alcuni suoi musicisti. Ci\u00f2 lo si pu\u00f2 sentire anche in opere quali \"Magenta Haze\", \"Prelude to a kiss\", \"Haupe\" da \"Anatomy of a murder\", \"The star crossed lovers\", dalla \"suite\" \"Such Sweet Thunder\", \"I got it bad (and that ain't good)\", \"Blood Count\" e \"Passion Flower\", che ben esaltano il timbro velato del sassofono soprano.Hodges soffiava una trama sonora limpida, melodicamente ben equilibrata. Tali caratteristiche lo distinsero sia nell'esecuzione della musica blues, sia nelle ballad e gli meritarono l'ammirazione di musicisti di tutte le epoche, da Ben Webster a John Coltrane, i quali, entrambi, suonarono nella sua orchestra negli anni cinquanta, fino a Lawrence Welk che lo ingaggi\u00f2 in un album di standard. Il suo stile individualistico, che sottolineava gli assolo con vibrato e glissando, fu, ed \u00e8 - talvolta inconsapevolmente - assai imitato. Dagli anni venti agli anni settanta, Hodges ebbe l'opportunit\u00e0 di partecipare e assistere all'evoluzione degli stili e dei modi di suonare il sassofono nella musica jazz. Nonostante i vari incontri con musicisti che forgiarono un proprio modo di suonare il sassofono - Charlie Parker e John Coltrane, tanto per fare qualche esempio - che in seguito ebbe proseliti a bizzeffe e che, si pu\u00f2 dire, dette una nuova - rispetto a quella degli esordi del jazz - identit\u00e0 stessa allo strumento, il modo in cui ciascuno cercava di suonare e il modo in cui ciascuno voleva sentir suonare il sassofono, il nuovo modo, Hodges rimase coerente e fedele al proprio modo anche nella seconda parte della sua vita."}
{"id": "898663", "revid": "1793900", "url": "https://it.wikipedia.org/wiki?curid=898663", "title": "Parcheggio di interscambio", "text": "Il parcheggio di interscambio (anche detto parcheggio scambiatore o incentivato, in sigla P+R, dall'inglese \"Park and Ride\") \u00e8 una struttura di parcheggio collegata con i mezzi pubblici di trasporto che permette a pendolari ed altre persone, in arrivo dalle periferie o dai centri limitrofi, di parcheggiare il loro veicolo e di servirsi di bus, sistema ferroviario (metropolitana, metropolitana leggera o ferroviario pendolare) oppure \"carpool\" per il resto del viaggio all'interno della citt\u00e0.\nIl veicolo viene lasciato nel parcheggio durante il giorno o parte di esso e recuperato dal proprietario quando ritorna. I parcheggi di interscambio sono generalmente situati nelle periferie delle aree metropolitane o lungo le tangenziali delle grandi citt\u00e0."}
{"id": "898665", "revid": "1082657", "url": "https://it.wikipedia.org/wiki?curid=898665", "title": "Formule di Vi\u00e8te", "text": "In matematica, pi\u00f9 specificatamente in algebra, le formule di Vi\u00e8te, denominate cos\u00ec da Fran\u00e7ois Vi\u00e8te (1540-1603), sono formule che mettono in relazione le radici di un polinomio con i suoi coefficienti.\nQueste formule sono conosciute anche con il nome di formule di Vi\u00e8te-Girard poich\u00e9 un importante contributo viene anche dal lavoro del matematico Albert Girard (1590-1633).\nLe formule.\nSe\n\u00e8 un polinomio di grado formula_2 con coefficienti complessi\n(cio\u00e8 i numeri formula_3 sono complessi con formula_4), per il teorema fondamentale dell'algebra formula_5 ha formula_6 radici complesse (non necessariamente distinte) formula_7 \nLe formule di Vi\u00e8te affermano che\nQueste formule possono essere messe sotto un'unica forma\nper ogni formula_13 .\nIn altre parole, la somma di tutti i possibili prodotti di formula_14 radici di formula_5 (con gli indici, di ogni prodotto, in ordine crescente cos\u00ec da evitare ripetizioni di monomi) equivale a formula_16\nQuesta formula di Vi\u00e8te vale, in forma pi\u00f9 generale, per i polinomi con coefficienti in un qualsiasi anello commutativo, poich\u00e9 in un tale anello un polinomio di grado formula_6 ha formula_6 radici.\nEsempio.\nPer un polinomio di secondo grado formula_19, la formula di Vi\u00e8te afferma che le soluzioni formula_20 e formula_21 dell'equazione formula_22 soddisfano\nLa prima di queste equazioni pu\u00f2 essere usata per trovare il minimo (o il massimo) di \"P\". Fai riferimento a polinomio di secondo ordine.\nDimostrazione.\nLa formula di Vi\u00e8te pu\u00f2 essere dimostrata rielaborando l'uguaglianza\nquesta \u00e8 vera poich\u00e9 formula_25 sono tutte e sole le radici del polinomio in esame. Si tratta poi di sviluppare il prodotto al secondo membro dell'equazione e di identificare i coefficienti di ogni potenza della variabile formula_26\nApplicazioni.\nTeorema binomiale.\nQueste formule possono essere usate per dimostrare il teorema binomiale. Il polinomio formula_27 avr\u00e0 infatti formula_28 radici coincidenti (in particolare formula_29). Poich\u00e9 evidentemente il coefficiente di grado formula_6 \u00e8 formula_31, dalle formule di Vi\u00e8te si avr\u00e0 che:\nIl numero dei termini con formula_36 da sommare in un membro \u00e8 uguale a tutti i gruppi di formula_37 termini su formula_6 che si possono formare. Tale numero corrisponde a:\ncos\u00ec le formule precedenti si possono riformulare nel seguente modo:\nQuindi, moltiplicando eventualmente per formula_41 entrambi i termini abbiamo che:\nOssia:\nformula_43\nCoefficiente del termine di primo grado.\nTramite queste formule si arriva a un risultato molto importante usato anche da Eulero nella sua soluzione del problema di Basilea, riguardante il coefficiente di primo grado. Infatti esso, per le formule di Vi\u00e8te, sar\u00e0 uguale alla somma di tutti i termini formati dal prodotto di formula_44 radici cambiate di segno, moltiplicata per il coefficiente di formula_6-esimo grado; ossia:\nSe il termine costante \u00e8 diverso da 0, si pu\u00f2 dividere tutta l'espressione cambiata di segno per esso, che vale (sempre per le formule di Vi\u00e8te): \nE si ottiene:\nformula_49\nL'opposto del rapporto tra coefficiente di primo grado e termine noto \u00e8 uguale alla somma dei reciproci delle radici. Da ci\u00f2 deriva che, se un polinomio ha il termine costante uguale a 1, la somma dei reciproci delle sue radici \u00e8 uguale al coefficiente del termine lineare cambiato di segno.\n "}
{"id": "898668", "revid": "196390", "url": "https://it.wikipedia.org/wiki?curid=898668", "title": "Park &amp; Ride", "text": ""}
{"id": "898670", "revid": "709565", "url": "https://it.wikipedia.org/wiki?curid=898670", "title": "Episodi di Blind Justice", "text": ""}
{"id": "898671", "revid": "438678", "url": "https://it.wikipedia.org/wiki?curid=898671", "title": "Formula di Vi\u00e8te", "text": "In matematica, la formula di Vi\u00e8te, cos\u00ec denominata in onore del matematico francese Fran\u00e7ois Vi\u00e8te (1540-1603), \u00e8 la seguente rappresentazione mediante prodotto infinito della costante matematica \u03c0:\nL'espressione sulla destra deve essere intesa come espressione limite (per formula_2)\ndove an \u00e8 il radicale quadratico dato dalla formula ricorsiva formula_4 con condizione iniziale formula_5. \nDimostrazione.\nConsideriamo la formula di duplicazione per la funzione seno\nApplichiamola due volte per esprimere il seno dell'angolo quadruplo\nApplicandola reiteratamente si ottiene l'identit\u00e0\nvalido per tutti gli interi positivi \"n\" (la dimostrazione dettagliata si ottiene con lo schema di dimostrazione per induzione). Ponendo \"y := x 2n\" e dividendo entrambi i membri per cos(\"y\"/2) si ottiene\nUsando di nuovo la formula di duplicazione sin \"y\"=2sin(\"y\"/2)cos(\"y\"/2) otteniamo\nNel caso particolare \"y\" = \u03c0 si ottiene l'identit\u00e0\nRimane da collegare i fattori del secondo membro di questa identit\u00e0 con i termini \"an\" introdotti inizialmente.\nUtilizzando la formula della bisezione dell'angolo per il coseno,\nse ne deriva che formula_13 soddisfa la formula ricorsiva formula_14 con condizione iniziale formula_15. Quindi \"an=bn\" per tutti gli interi positivi \"n\".\nLa Formula di Vi\u00e8te segue considerando il limite \"n\" \u2192 \u221e. Notiamo infatti che \ncome conseguenza del limite notevole formula_17."}
{"id": "898672", "revid": "76963", "url": "https://it.wikipedia.org/wiki?curid=898672", "title": "Walter Pidgeon", "text": "Biografia.\nWalter Pidgeon inizi\u00f2 la sua carriera studiando al New England Conservatory of Music di Boston. Dopo aver lavorato come attore di teatro per alcuni anni, fece il suo debutto a Broadway nel 1925 come cantante di variet\u00e0 e di operetta, ottenendo un buon successo. Negli anni venti recit\u00f2 in alcuni film muti come \"Mannequin\" (1926) di James Cruze. Con l'avvento dei film sonori divenne famoso, grazie anche alle sue capacit\u00e0 canore (aveva studiato come baritono). Recit\u00f2 in molti musical, ad esempio \"The Bride of the Regiment\" (1930) e \"Sweet Kitty Bellairs\" (1930).\nRaggiunto il grande successo internazionale in et\u00e0 gi\u00e0 matura, con il film \"Saratoga\" (1937) di Jack Conway, la sua popolarit\u00e0 aument\u00f2 grazie al film \"Com'era verde la mia valle\" (1941). Recit\u00f2 successivamente accanto a Greer Garson in \"Fiori nella polvere\" (1941) e \"La signora Miniver\" (1942), per il quale ottenne una candidatura all'Oscar al miglior attore. L'anno seguente fu nuovamente candidato all'Oscar per la sua interpretazione in \"Madame Curie\" (1943). \nVerso la met\u00e0 degli anni cinquanta torn\u00f2 a lavorare a Broadway dopo venti anni di assenza, pur continuando la sua attivit\u00e0 cinematografica e intraprendendo anche la carriera di attore televisivo, con partecipazioni a numerose serie come \"Perry Mason\", \"F.B.I.\", \"Marcus Welby\", \"Ellery Queen\".\nPidgeon recit\u00f2 prevalentemente in drammi venati di romanticismo. Tra le poche occasioni che gli consentirono di creare personaggi pi\u00f9 complessi si ricordano il ruolo del bandito Quantrill nel film \"La belva umana\" (1940), accanto a John Wayne, e quello del dottor Morbius in \"Il pianeta proibito\" (1956). Tra gli altri suoi grandi successi, da ricordare \"L'ultima volta che vidi Parigi\" (1954) e \"Funny Girl\" (1968). Recit\u00f2 anche al fianco di Tot\u00f2, interpretando il ruolo del coprotagonista, il colonnello Henderson, nel film \"I due colonnelli\", diretto da Steno nel 1962.\nSecondo i suoi desideri, il suo corpo fu donato alla UCLA Medical School.\nRiconoscimenti.\nGli \u00e8 stata assegnata una stella sulla Hollywood Walk of Fame al 6414 di Hollywood Boulevard.\nPremio Oscar"}
{"id": "898673", "revid": "124123", "url": "https://it.wikipedia.org/wiki?curid=898673", "title": "Albert Girard", "text": "Biografia.\nAlbert Girard studi\u00f2 all'Universit\u00e0 di Leida. Secondo l'archivio MacTutor \"egli era gi\u00e0 arrivato a definire il teorema fondamentale dell'algebra\" e forn\u00ec una definizione induttiva per i numeri di Fibonacci.\nEgli fu il primo ad utilizzare le abbreviazioni \"sin\", \"cos\" e \"tan\" in un trattato. Secondo Ivan M. Niven, Girard fu il primo ad affermare, nel 1632, che ogni numero primo congruo a 1 mod 4 era la somma di due quadrati in esattamente un unico modo (vedi anche il teorema di Fermat sulle somme di due quadrati).\nSecondo l'opinione di Charles Hutton, come riportato da Funkhouser (1930), Girard fu \n[...] il primo a comprendere la dottrina generale della formazione dei coefficienti delle potenze dalla somma delle radici e dai loro prodotti. Fu inoltre il primo a scoprire le regole per sommare le potenze delle radici di una qualsiasi equazione.\nNel suo articolo, Funkhouser colloca il lavoro di Girard nella storia dello studio delle funzioni simmetriche. Nel suo lavoro sulla teoria delle equazioni, Lagrange cita Girard. Inoltre, pi\u00f9 tardi, nel XIX secolo, il suo lavoro contribu\u00ec alla creazione della teoria dei gruppi ad opera di Cauchy, Galois e altri."}
{"id": "898676", "revid": "148158", "url": "https://it.wikipedia.org/wiki?curid=898676", "title": "Formule di Vi\u00e8te-Girard", "text": ""}
{"id": "898683", "revid": "125589412", "url": "https://it.wikipedia.org/wiki?curid=898683", "title": "Maria di Francia (1145-1198)", "text": "Origine.\nSia secondo il cronista e monaco benedettino inglese, Matteo di Parigi, che secondo la \"Chronica Albrici Monachi Trium Fontium\", Maria era la figlia primogenita di Luigi VII, detto il Giovane, re di Francia, e della duchessa d'Aquitania e Guascogna e contessa di Poitiers, Eleonora d'Aquitania, che, ancora secondo la \"Chronica Albrici Monachi Trium Fontium\", era la figlia primogenita del duca di Aquitania, duca di Guascogna e conte di Poitiers, Guglielmo X il Tolosano e della sua prima moglie, A\u00e9nor di Ch\u00e2tellerault (\u2020 dopo il 1130), figlia del visconte Americo I di Ch\u00e2tellerault e della Maubergeon, che al momento della sua nascita era l'amante di suo nonno Guglielmo IX il Trovatore.&lt;br&gt;Luigi VII, detto il Giovane, era il figlio maschio secondogenito del re di Francia Luigi VI e Adelaide di Savoia(1092 - 1154), che era figlia del conte di Savoia, Umberto II di Savoia (1065 \u2013 1103), e di Gisella di Borgogna (ca. 1070 - aprile 1133), a sua volta figlia di Guglielmo I di Borgogna (1020\u00a0\u2013 Besan\u00e7on, 1087), detto il Grande o l'Ardito, conte di Borgogna, conte di M\u00e2con e conte di Vienne.&lt;br&gt;Maria era la sorellastra del re di Francia, Filippo Augusto, ma anche dei re d'Inghilterra, Riccardo Cuor di Leone e Giovanni Senzaterra.\nBiografia.\nNel 1147, i suoi genitori, Luigi VII, detto il Giovane, ed Eleonora d'Aquitania, presero parte alla Seconda crociata, che si concluse con lo scacco subito a Damasco (mancata conquista della citt\u00e0), nel 1148, oltre ad altri fattori crearono dissapori tra i coniugi, che rientrarono in patria, separatamente, nel 1149.\nNel 1152, su richiesta di Luigi, il matrimonio fu annullato per consanguineit\u00e0, ed i suoi genitori si separarono; Maria rimase alla corte di Francia col padre, mentre la madre si rispos\u00f2 col conte d'Angi\u00f2 e duca di Normandia, Enrico, futuro re d'Inghilterra.\nNel 1154 suo padre si rispos\u00f2 con Costanza di Castiglia (1140-1160), figlia di Alfonso VII di Castiglia (1105-1157), re di Castiglia, Le\u00f3n, Asturie e Galizia.\nNel 1160 suo padre, Luigi VII, rimasto vedovo, si rispos\u00f2 con Ad\u00e8le di Champagne, stabilendo che Maria avrebbe sposato un fratello di sua moglie, come ci conferma la \"Chronica Albrici Monachi Trium Fontium\".\nNel 1164, come conferma il cronista e monaco benedettino inglese, Matteo di Parigi, Maria spos\u00f2 il Conte di Champagne (conte di Troyes e conte di Meaux) e di Brie Enrico I il Liberale (1126- \u2020 1181), che sia secondo Guglielmo arcivescovo della citt\u00e0 di Tiro, nell'odierno Libano, che secondo la \"Chronica Albrici Monachi Trium Fontium\", era il figlio primogenito del conte di Blois, di Chartres e di Ch\u00e2teaudun, Provins, signore di Sancerre e Amboise (Tebaldo IV), e poi conte di Conte di Champagne (conte di Troyes e conte di Meaux Tebaldo II), Tebaldo e della moglie, che sempre secondo la \"Chronica Albrici Monachi Trium Fontium\" era Matilde di Carinzia ( ca. 1106; \u2020 1160) del Casato degli Sponheim, figlia del Margravio d'Istria, duca di Carinzia, reggente della Marca di Verona, Enghelberto e di Uta di Passau. \nNel 1179, suo marito fece un pellegrinaggio a Gerusalemme, assieme a Filippo I di Fiandra; il viaggio in Terra santa ci viene confermato dalla \"Chronica Albrici Monachi Trium Fontium\", che riporta che Enrico (\"comes Henricus Trecensis\"), nel 1181, era da poco rientrato dalla Palestina (\"a transmarinis partibus reversus\"). In quel periodo Maria assunse la reggenza della contea, in attesa che i figli, Enrico e Tebaldo, divenissero maggiorenni\nSuo marito, Enrico, come ci viene confermato dalla \"Chronica Albrici Monachi Trium Fontium\", mor\u00ec nel 1181, poco dopo essere ritornato nella sua contea. I necrologi dell'abbazia di Mores, riportano la morte di Enrico (\"comes Henricus Trecensis\") il 17 marzo (\"XVI\u00b0 Kalendas Aprilis\"). La \"Chronique de Robert de Torigni, abb\u00e9 du Mont-Saint-Michel, tome II\" riporta la morte di Enrico (\"Henricus comes Trecensis\") nel 1182, succeduto dal figlio Enrico (Henricus filius eius natus ex filia Ludovici regis Francorum); infine gli \"Obituaires de Sens Tome II, Eglise cath\u00e9drale de Chartres, Obituaire du xii si\u00e8cle\" confermano che Enrico (\"Henrici comitis Trecensi\") mor\u00ec il 17 marzo (\"XVI Kal Apr\") del 1181. Alla morte del marito, assunse la reggenza della contea per conto del figlio Enrico sino al 1187.\nNel 1190, riassunse la reggenza della contea, per la partenza di Enrico per la Terra Santa, dove diventer\u00e0 re di Gerusalemme. Alla morte di Enrico (1197), lasci\u00f2 la contea all'altro figlio, Tebaldo, e si ritir\u00f2 in convento, dove mor\u00ec l'anno dopo, come ci conferma la \"Chronica Albrici Monachi Trium Fontium\".\nFu amante della letteratura e protettrice degli artisti, come Andrea Cappellano e Chr\u00e9tien de Troyes, che ospit\u00f2 alla sua corte. Fu lei stessa letterata, scrivendo sia in francese che in latino; tra il 1170 ed il 1173, frequent\u00f2 la corte della madre a Poitiers, frequentata da letterati e trovatori, dove ebbe un buon rapporto col fratellastro, Riccardo Cuor di Leone.\nFigli.\nMaria ad Enrico diede quattro figli:"}
{"id": "898684", "revid": "110157", "url": "https://it.wikipedia.org/wiki?curid=898684", "title": "Arrondissement di Bruges", "text": "L'arrondissement di Bruges (in olandese \"Arrondissement Brugge\", in francese \"Arrondissement de Bruges\") \u00e8 una suddivisione amministrativa belga, situata nella provincia delle Fiandre Occidentali e nella regione delle Fiandre.\nComposizione.\nL'arrondissement di Bruges raggruppa 10 comuni:\nSociet\u00e0.\nEvoluzione demografica.\n\"Abitanti censiti\""}
{"id": "898688", "revid": "989706", "url": "https://it.wikipedia.org/wiki?curid=898688", "title": "Vbr", "text": ""}
{"id": "898696", "revid": "1516566", "url": "https://it.wikipedia.org/wiki?curid=898696", "title": "Nogometni Klub Maribor", "text": "Il Nogometni Klub Maribor, spesso nota come NK Maribor o pi\u00f9 semplicemente Maribor, \u00e8 una societ\u00e0 calcistica slovena con sede nella citt\u00e0 di Maribor. Milita nella Prva slovenska nogometna liga, la massima serie del campionato sloveno di calcio.\nFondato il 12 dicembre 1960, il Maribor \u00e8 una delle due societ\u00e0 slovene a non essere mai state retrocesse in 2. SNL sin dalla sua istituzione nel 1991 (assieme al Celje).\nLa societ\u00e0 \u00e8 considerata uno dei simboli del calcio sloveno, in particolare nella regione della Stiria, nel nord-est della Slovenia. Il Maribor, uno dei fondatori della Prva liga, \u00e8 la societ\u00e0 pi\u00f9 titolata del paese avendo vinto 15 campionati nazionali, 9 Coppe di Slovenia e 4 Supercoppe di Slovenia. Il periodo di maggior successo per la societ\u00e0 di Maribor \u00e8 stato tra gli anni novanta e l'inizio degli anni duemila, dominando il calcio sloveno e vincendo 4 coppe nazionali e 7 titoli consecutivi.\nPrima dell'indipendenza della Slovenia nel 1991, il Maribor ha giocato nel campionato jugoslavo. La societ\u00e0 \u00e8 una delle tre slovene che hanno militato nella massima divisione jugoslava: nel 1967 venne promosso nel massimo campionato jugoslavo, dove rimase per cinque anni, fino al 1972.\nDopo l'indipendenza della Slovenia nel 1991 il club fu uno dei fondatori della \"PrvaLiga\" slovena, vincendo tredici campionati (1997, 1998, 1999, 2000, 2001, 2002, 2003, 2009, 2011, 2012, 2013, 2014, 2017), nove Coppe di Slovenia (1992, 1994, 1997, 1999, 2004, 2010, 2012, 2013, 2016) e quattro Supercoppe di Slovenia (2009, 2012, 2013, 2014).\n\u00c8 l'unica societ\u00e0 calcistica slovena ad aver partecipato alla fase a gironi della UEFA Champions League: nell'edizione 1999-2000 sotto la guida di Bojan Pra\u0161nikar, e soprattutto nella pi\u00f9 recente UEFA Champions League 2017-2018. \u00c8 inoltre, uno dei quattro paesi dell'ex Jugoslavia ad aver partecipato alla fase a gironi della Champions League dopo lo scioglimento della Jugoslavia negli anni '90.\nLa societ\u00e0 mantiene una forte rivalit\u00e0 con l'Olimpija di Lubiana, con i quali disputa il \"Ve\u010dni derbi\". Altra grande rivalit\u00e0 e con il di Murska Sobota, con i quali disputa il derby del nord-est (\"Severovzhodni derbi\"). Il Maribor registra la pi\u00f9 alta media di tifosi e appassionati di sempre in Slovenia.\nLe partite casalinghe sono disputate nello stadio Ljudski vrt, che presenta una capacit\u00e0 di quasi 13.000 spettatori. Il settore giovanile \u00e8 considerato il migliore del paese, sfornando diversi giovani promettenti. I soprannomi del Maribor si riferiscono soprattutto al colore sociale della societ\u00e0, il viola. Il motto della societ\u00e0 \u00e8 \"En klub, ena \u010dast\" (\"Un club, un onore\").\nStoria.\nDalla fondazione alla promozione in Prva Liga.\nIl Nogometni Klub Maribor \u00e8 stato fondato il 12 dicembre del 1960. Il consiglio direttivo d'amministrazione della societ\u00e0 ha organizzato le elezioni presidenziali e il Dr. Sre\u010dko Koren \u00e8 stato nominato presidente, Andrija Pflander allenatore e Oto Blaznik capitano della societ\u00e0. Il 5 febbraio 1961 il Maribor gioca la sua prima partita contro i concittadini del NK Kovinar Tezno, vinta per 2-1 grazie ad una doppietta di Stefan Toli\u010d. Anche se i colori sociali della societ\u00e0 erano il viola e il bianco, il Maribor gioc\u00f2 la sua prima partita indossando casacche blu e verdi, perch\u00e9 le divise viola non erano disponibili in tempo per l'incontro.\nLa societ\u00e0 slovena, alla sua prima stagione, vince la Slovenska republi\u0161ka nogometna liga (terzo livello del calcio jugoslavo) ottenendo la promozione in 2. Savezna liga. Andrija Pflander ha condotto la societ\u00e0 fino alla promozione ma per il play-off ha dovuto dare le dimissioni a causa di una malattia. \u00c8 stato sostituito da Vladimir \u0160imuni\u0107, l'allenatore che porter\u00e0 \"I Viola\" fino alla Prva Liga sei anni dopo. Il Maribor vince i primi due gironi di play-off e in seguito batte i croati dell'Uljanik, societ\u00e0 con sede a Pula, con il punteggio di 2-1 assicurandosi la promozione nella seconda divisione.\nNel 1961 il Maribor si stabilisce nella struttura Ljudski vrt. Il 2 settembre del 1961 nasce la rivalit\u00e0 con l'Olimpia Lubiana: la prima partita, disputatasi a Lubiana, vede l'incontro concludersi in parit\u00e0 sull'1-1. In seguito le sfide tra queste due societ\u00e0 divennero note in Slovenia come \"Ve\u010dni derbi\" (\"Derby eterno\"). Dopo 5 stagioni l'affluenza media degli spettatori \u00e8 stata di circa 8000 tifosi, e sotto la guida di Vladimir \u0160imuni\u0107, la societ\u00e0 vince la seconda divisione jugoslava e viene promossa in Prva Liga, divenendo uno degli unici tre club sloveni a militare nella massima divisione jugoslava.\nDalla Prva Liga alla seconda divisione.\nLa partita d'esordio nella Prva Liga avvenne nel 1967 contro i macedoni del a Skopje (1-1); Maras sigl\u00f2 la rete del Maribor. Il 27 agosto 1967 venne giocata la prima sfida ad alto livello di fronte a 8000 spettatori contro il (incontro vinto per 3-0 dal Maribor: Krajnc, Arnej\u010di\u010d e Binkovski furono i marcatori dell'incontro.) Nella stessa stagione il Maribor incontro l'Olimpija Ljubljana davanti a 13000 tifosi sloveni (0-0). Le partite tra i due club sloveni riempiranno gli stadi in questo periodo. La squadra ha concluso la sua prima stagione nella Prva Liga al dodicesimo posto.\nDurante i cinque anni in prima divisione, il Maribor gioca 166 incontri vincendone 40, pareggiandone 57 e perdendone 69, con una differenza reti pari a 166 reti fatte e 270 reti subite. La posizione pi\u00f9 elevata che il Maribor ha raggiunto in questi anni \u00e8 il decimo posto nel torneo 1969-1970 in un campionato a 18 squadre. Il campionato 1971-72 fu l'ultima annata del Maribor in Prva Liga, conclusasi con l'ultimo posto in classifica a 20 punti e la conseguente retrocessione in seconda divisione. Mladen Krajnc fu il miglior marcatore del Maribor in tutti e cinque i tornei di Prva Liga: realizz\u00f2 54 reti in campionato, ci\u00f2 gli consent\u00ec di passare ad una delle migliori societ\u00e0 calcistiche dell'intera Jugoslavia, la .\nNella stagione seguente il Maribor raggiunge la seconda posizione in seconda divisione, qualificandosi per i play-off per la promozione in prima divisione. Nel primo turno di qualificazione contro i montenegrino del : gli sloveni vincono ai calci di rigore e si qualificano nella finale contro il Proleter. La partita d'andata venne giocata l'8 giugno del 1973 a Maribor: erano presenti in 20.000, 15.000 dei quali erano presenti 3 ore prima del calcio d'inizio. Il Maribor vinse l'incontro per 3-1. Nonostante ci\u00f2, la vittoria dell'andata viene annullata dal 3-0 che il Proleter confeziona nella partita di ritorno riuscendo a raggiungere la massima divisione jugoslava. Quando il punteggio era sull'1-0 il Maribor pareggio al 23' ma la rete venne annullata. In seguito grazie alla prova TV si scopr\u00ec che la sfera sorpass\u00f2 la linea di porta, dunque la rete era regolare. Dopo la sfida play-off contro il Proleter il Maribor rimase per diversi anni in seconda divisione. Sfior\u00f2 nuovamente la promozione nell'annata 1978-1979, quando la societ\u00e0 concluse il campionato in seconda posizione dietro i bosniaci del .\nScandalo di corruzione e conseguenze.\nAl termine della stagione 1980\u20131981 il Maribor stava festeggiando la salvezza acquisita con molta difficolt\u00e0, quando venne fuori lo scandalo di corruzione \"Palla\" (\"\u017doga\"), che determin\u00f2 la retrocessione a tavolino in terza serie per il Maribor, coinvolto nello scandalo. Il club aveva fondi segreti per corrompere ufficiali e avversari. Alcuni dirigenti della squadra registrarono le loro spese a fini di corruzione nel loro \"libro nero\", che fu per\u00f2 in seguito confiscato dalle autorit\u00e0. Il libro dimostr\u00f2 che il Maribor aveva corrotto 31 persone. In seguito allo scandalo e alla conseguente retrocessione a tavolino in terza serie, il Maribor trascorse le successive stagioni tra il secondo e il terzo livello del calcio jugoslavo fino all'indipendenza della Slovenia nel 1991.\nNel 1988 il Maribor si un\u00ec all'organizzazione M\u0160D Branik, formando il Maribor Branik. Sebbene il club usi solo il nome Maribor nelle competizioni nazionali e internazionali, \u00e8 ancora oggi ufficialmente registrato come \"NK Maribor Branik\". Il club ha avuto sempre forti legami con il M\u0160D Branik come NK Branik, un'associazione calcistica che faceva parte del M\u0160D Branik, che si era dissolta solo due mesi prima della fondazione del Maribor; molti sostenitori del Branik, dopo la dissoluzione di tale club, iniziarono a tifare per il Maribor in quanto consideravano questo club il successore del Branik.\nIn seguito dell'indipendenza.\nIn seguito all'indipendenza della Slovenia (1991), i maggiori club della Slovenia iniziarono a competere nel neocostituito campionato sloveno di massima serie. Il Maribor fu uno dei membri fondatori del campionato, oltre a una delle uniche tre squadre, insieme a e Celje, che non sono mai state retrocesse. Nelle prime due stagioni, il campionato fu dominato dai rivali del Maribor, l'Olimpija di Lubiana, ma Maribor riusc\u00ec comunque a vincere la prima edizione della Coppa di Slovenia nel 1992. La finale fu disputata a Lubiana allo Stadio Be\u017eigrad contro l'Olimpija, e si concluse con un pareggio a reti bianche dopo i tempi regolamentari, per cui furono necessari i tiri di rigore che premiarono il Maribor (4-3). Questa vittoria, la prima importante del Maribor, permise il club di debuttare nella stagione successiva nelle coppe europee, qualificandosi alla Coppa delle Coppe UEFA. Il Maribor debutt\u00f2 nelle coppe europee il 19 agosto 1992, battendo in casa i maltesi del per 4-0. Ante \u0160imund\u017ea segn\u00f2 la prima storica rete dell'incontro. Mentre l'Olimpija Ljubljana vinse i primi quattro campionati sloveni, il loro dominio incontrastato fu interrotto dal Gorica che vinse il campionato 1995-96. Nel frattempo, il Maribor si piazz\u00f2 al secondo posto nei campionati 1991-92, 1992-93 e 1994-95, concludendo in terza posizione il campionato 1993-94 e in quarta posizione il campionato 1995-96. Nel 1993-94 il club vinse la sua seconda Coppa di Slovenia, sconfiggendo il di Murska Sobota in finale (3\u20132).\nLa stagione 1996-97 si rivel\u00f2 quella della svolta nella storia del Maribor. Il club inizi\u00f2 a dominare il campionato sloveno, vincendo il suo primo titolo nazionale nella stagione 1996-97. In quella stagione i spettatori medi erano 5.289 a partita, tuttora un record nel campionato sloveno. All'ultima giornata di campionato, disputata il 1 giugno 1997, contro il Beltinci, attir\u00f2 una folla di spettatori, tuttora un record nella massima serie slovena. Nella stessa stagione il Maribor vinse anche la Coppa di Slovenia 1996-97, vincendo quindi il Double domestico (accoppiata scudetto-Coppa nazionale nella stessa stagione), un'impresa ripetuta anche nella stagione 1998-99. Dopo la vittoria del loro primo titolo nella stagione 1996-97, il Maribor and\u00f2 a vincere altri sei titoli, portando il loro totale a sette titoli consecutivi nel 2003. Durante questo periodo la squadra vinse anche tre coppe di Slovenia e nella stagione 1999-2000 il club, condotto dall'allenatore Bojan Pra\u0161nikar, riusc\u00ec nell'impresa di sconfiggere i belgi del (5-1, 0-3) e i francesi del Lione (1-0, 2-0) nei turni preliminari di Champions League, qualificandosi cos\u00ec alla fase a gironi della massima competizione europea. Il Maribor fu sorteggiato nello stesso girone di , Bayer Leverkusen e . Fino ad oggi \u00e8 uno dei cinque club (insieme a , , Hajduk Spalato e ) dell'ex Jugoslavia ad aver partecipato alla fase a gironi della UEFA Champions League dopo la disgregazione della Jugoslavia del 1991.\nDifficolt\u00e0 economiche.\nLa Coppa di Slovenia 2003\u201304 fu l'ultimo trofeo vinto dal club prima dell'inizio di un periodo di difficolt\u00e0 economiche che colpirono il club tra il 2004 e 2008, difficolt\u00e0 talmente gravi da rischiare di condurre addirittura al fallimento della squadra. Tuttavia, a differenza dei rivali dell'Olimpija Ljubljana e del , riusc\u00ec a salvarsi dal fallimento e riprendersi.\nA causa dei debiti enormi, che a un certo punto ammontavano a 4\u00a0milioni di euro, il club era impossibilitato ad ingaggiare nuovi giocatori. Di conseguenza, la prima squadra di quel periodo era composta per lo pi\u00f9 da giovani mischiati con un paio di giocatori stranieri ingaggiati dal club dopo che si erano svincolati. Nell'autunno del 2006, la dirigenza del club cambi\u00f2, con i debiti ancora ammontanti a pi\u00f9 di 3\u00a0milioni di euro, e fu solo nel gennaio 2011 che il club annunci\u00f2 che tutti i debiti erano stati completamente pagati. In questo periodo, il massimo piazzamento del Maribor fu il terzo posto nel campionato sloveno, mentre fu due volte finalista nella Coppa di Slovenia, perdendo entrambe le finali. Nel 2006 fu per\u00f2 una delle undici vincitrici della Coppa Intertoto 2006, battendo in finale gli spagnoli del Villareal, soli due mesi dopo che quest'ultimo aveva giocato la semifinale di UEFA Champions League.\nAttualit\u00e0.\nDalla stagione 2007\u201308 in poi, le leggende del calcio sloveno Zlatko Zahovi\u010d (direttore sportivo), e poco tempo dopo, Darko Milani\u010d (allenatore), e Ante \u0160imund\u017ea (assistente allenatore), furono ingaggiati per dirigere il dipartimento sportivo del club. Il 10 maggio 2008, il club riapr\u00ec il rinnovato stadio Ljudski vrt, che aveva subito lavori di ricostruzione che durarono circa 20 mesi. La prima partita disputata nel restaurato stadio fu un incontro di campionato contro il vinto per 3\u20131 di fronte a 12.435 spettatori. All'inizio della stagione 2008\u201309, il Maribor entr\u00f2 nei libri di storia per essere il primo club a conquistare 1.000\u00a0punti nella massima serie slovena, battendo per 2\u20131 in trasferta il il 26 luglio 2008. Nel giro di due stagioni, sotto la guida dell'allenatore Darko Milani\u010d, il Maribor vinse Campionato, Coppa e Supercoppa di Slovenia: Darko Milani\u010d divenne cos\u00ec il primo allenatore ad aver vinto tutti i tre trofei nazionali del calcio sloveno. Il 12 dicembre 2010, il club festeggi\u00f2 il suo 50\u00ba anniversario. Battendo per 2\u20131 in trasferta il , il 21 maggio 2011, il Maribor si aggiudic\u00f2 il suo nono campionato sloveno vinto. Quattro giorni dopo il clun perse per 4-3 la finale di Coppa di Slovenia disputatasi a Sto\u017eice contro il .\nAll'inizio della stagione 2011\u201312, il Maribor perse per 2-1 la finale di Supercoppa di Slovenia 2011 contro il disputata l'8 luglio 2012. Questa fu la seconda sconfitta consecutiva per il Maribor contro il Dom\u017eale in finali di coppe nazionali nel giro di cinque settimane, dopo aver perso la finale di Coppa di Slovenia nel maggio 2011. Nell'agosto 2011, il Maribor sconfisse il Glasgow Rangers qualificandosi alla fase a gironi della UEFA Europa League 2011-2012. Ottennero un punto in sei incontri, pareggiando con il in casa. Nella stessa stagione, il Maribor vinse il suo 10\u00ba campionato ottenendo anche il record di punti conquistati (85). Nella stessa stagione, inoltre, vinsero la Coppa di Slovenia sconfiggendo nella finale disputatasi il 23 maggio 2012 i rivali del Celje ai tiri di rigore, aggiudicandosi la loro settima coppa nazionale. Per la terza volta nella sua storia, al Maribor riusc\u00ec il Double, cio\u00e8 la vittoria nella stessa stagione di campionato e coppa nazionale.\nAll'inizio della stagione 2012\u201313, il Maribor gioc\u00f2 la sua quarta finale di supercoppa consecutiva. L'incontro si disput\u00f2 l'8 luglio 2012 al Ljudski vrt, e fu vinto dal Maribor sconfiggendo i loro \"rivali eterni\" dell'Olimpija Ljubljana per 2\u20131, conquistando cos\u00ec la sua seconda Supercoppa.\nNel 2014 \u00e8 stata creata anche la squadra riserve del club, che ha preso il nome di Nogometni Klub Maribor \"B\" e milita nella Tretja slovenska nogometna liga.\nGrazie al trionfo del campionato 2016-2017, il club prende parte alla fase a gironi di UEFA Champions League 2017-2018 (unica squadra slovena ad arrivare a tale traguardo). Il girone, con Liverpool FC, Siviglia e Spartak Mosca viene concluso al quarto posto con soli 3 punti (3 pareggi: due contro i russi e l'altro all'ultima giornata contro gli spagnoli). Il campionato 2017-2018 viene concluso, invece, al secondo posto con 80 punti, cos\u00ec come i rivali dell'Olimpia Lubiana, che vincono lo scudetto grazie agli scontri diretti. Questo piazzamento permette al Maribor di prendere parte alle qualificazioni di UEFA Europa League 2018-2019, dove vengono eliminati dal Glasgow Rangers dopo aver battuto Partizani Tirana e Chikhura Sachkhere.\nColori e simboli.\nColori.\nNel corso della sua intera storia, il colore principale del Maribor era il viola. Quando il club fu fondato, alcuni dirigenti del nuovo club erano propensi per i colori rosso e bianco, nonostante i colori tradizionali del Branik fossero il bianco e il nero. Poich\u00e9 per\u00f2 molte squadre jugoslave erano biancorosse o bianconere, come ad esempio l'FK Crvena Zvezda e il , i dirigenti del Maribor preferirono adottare per il nuovo club colori pi\u00f9 originali, decidendo di seguire l'esempio della , all'epoca uno dei maggiori club europei, adottando quindi come colori sociali il viola e il bianco. Fu Oto Blaznik, il primo capitano della storia del club, a proporre il viola dopo aver assistito a una partita della Fiorentina. In seguito, tuttavia, il colore secondario fu mutato in giallo. Oggi il Maribor disputa gli incontri casalinghi in viola e quelli in trasferta in giallo. La squadra \u00e8 soprannominata \"I Viola\" (\"Vijoli\u010dasti\"); un altro soprannome diffuso \u00e8 \"le Violette\" (\"Vijolice\"), riferendosi per entrambi i soprannomi al colore principale della squadra, il viola, presente sulle maglie dei giocatori e nello stemma del club. Il manifatturiere della maglia attuale del club \u00e8 l'Adidas.\nSimboli.\nLo stemma del club \u00e8 uno dei simboli sportivi pi\u00f9 riconoscibili in Slovenia. \u00c8 basato sull'emblema ufficiale della citt\u00e0 di Maribor che \u00e8 a sua volta basato su un sigillo del XIV secolo, seppur con alcune differenze minori. Lo stemma a forma di scudo mostra il vecchio Castello Piramida con le porte aperte che sorgeva alla sommit\u00e0 della \"Pyramid Hill\" prima che fu demolito alla fine del XVIII secolo. Un fiore, la violetta, fa da sfondo. A differenza dello stemma della citt\u00e0 di Maribor, lo stemma attuale del club non rappresenta una colomba bianca rivolta verso il castello ma un atleta. Nella parte superiore dello scudo sono inscritti il nome del club e l'anno di fondazione. L'intero stemma usa solo due colori, il viola e il giallo. Le precedenti versioni dello stemma includevano anche il colore bianco, il terzo colore tradizionale del club: erano colorati di bianco il castello al centro e un pallone sulla parte superiore dello stemma.\nStrutture.\nStadio.\nLo Ljudski vrt (\"Volksgarten\", ovvero \"Giardino del Popolo\") \u00e8 l'unico stadio di Maribor sulla riva sinistra del fiume Drava. Lo stadio \u00e8 un punto di riferimento naturale, culturale, architettonico e sportivo della citt\u00e0 ed \u00e8 considerato uno degli stadi pi\u00f9 belli del mondo. Lo stadio prende il nome da un parco pubblico che si trovava in precedenza nella stessa area. Il primo campo sportivo nella zona fu costruito nel 1952, mentre la costruzione dello stadio avvenne solo nel 1961. Il club inizi\u00f2 a disputare le partite casalinghe al Ljudski vrt nel 1961, quando i lavori di costruzione dell'impianto non era ancora stata portata a termine. La tribuna principale dello stadio \u00e8 un arco lungo 129,8\u00a0metri e alto 18,4\u00a0m. Nel 1994 furono installate luci e lo stadio pot\u00e9 quindi ospitare incontri di sera. Da allora lo stadio ha subito alcuni lavori di rinnovamento, il pi\u00f9 notevole dei quali fu la completa ristrutturazione avvenuta nel 2008. Attualmente, ha 12.994 posti a sedere.\nOltre alle partite casalinghe del Maribor, lo stadio ospita anche quelle della nazionale di calcio della Slovenia. Il record di spettatori nell'epoca in cui la Slovenia faceva parte della Jugoslavia fu di 20.000 spettatori, mentre il record per una partita di campionato sloveno \u00e8 di 14.000 spettatori, risalente all'ultima giornata del campionato 1996\u201397. Quell'incontro detiene tuttora il record di partita con pi\u00f9 spettatori in assoluto nel campionato sloveno.\nTifoseria.\nStoria.\nDalla loro fondazione nel 1960, il Maribor ha una tifoseria fedele e appassionata: i tifosi del Maribor sono considerati i migliori della nazione. Dopo l'indipendenza della Slovenia nel 1991, molte industrie della citt\u00e0 furono costrette a chiudere, con la conseguenza che pi\u00f9 del 25% della popolazione rimase disoccupata. Nonostante ci\u00f2, il club \u00e8 tuttora di gran lunga il club calcistico pi\u00f9 popolare della Slovenia, secondo per tifosi solo alla nazionale slovena. Citt\u00e0 di Maribor e dintorni a parte, il club ha molti tifosi nelle regioni della Stiria (\"\u0160tajerska\") e Carinzia (\"Koro\u0161ka\"), con gruppi di tifosi a Ptuj, Ljutomer, Pragersko, e \u0160entilj. Il club ha anche un numero significativo di tifosi residenti in Carniola Superiore settentrionale (\"Gorenjska\"), con tifosi ubicati tra Rate\u010de e Kranj, e la Carniola Inferiore nordoccidentale (\"Dolenjska\"), nella regione tra Kr\u0161ko e Ko\u010devje, come anche nella stessa capitale, Lubiana. Il numero elevato di tifosi \u00e8 dovuto all'elevato numero di studenti e lavoratori nella Slovenia orientale. Un piccolo numero di tifosi \u00e8 presente anche in Ilirska Bistrica nel Littorale sloveno (\"Primorska\"). Poco tempo dopo la fondazione, il club fu etichettato come squadra dei \"cittadini\", mentre i loro rivali cittadini del \u00e8 sempre stato etichettato come il club delle \"classi lavoratrici\" (operaie). Questo perch\u00e9 Maribor \u00e8 stata, per i tifosi, il successore del Branik, un club scioltosi nel 1960. Molti fan del Branik iniziarono a tifare per il Maribor, un club fondato solo due mesi dopo.\nDalla fondazione del campionato sloveno, 1. SNL, il Maribor detiene il maggior numero di spettatori medi stagionale in quasi tutte le stagioni fino a oggi (17 su 21), e, in totale, ha avuto pi\u00f9 spettatori nelle partite casalinghe di quelli della seconda e terza squadra slovena pi\u00f9 tifata messi insieme. Il maggior numero di spettatori fu raggiunto nella stagione 1996\u201397 con una media di 5.289\u00a0spettatori nelle partite del Maribor, tuttora un record nel calcio di club sloveno. Fino ad oggi, il Maribor \u00e8 l'unica squadra slovena ad aver superato pi\u00f9 volte quota 10.000\u00a0spettatori in partite di campionato. Il maggior numero di spettatori mai raggiunto nel campionato sloveno fu raggiunto il 1\u00ba giugno 1997, quando il Maribor gioc\u00f2 contro il Beltinci (14.000). Inoltre, il Maribor \u00e8 l'unica squadra ad aver raccolto pi\u00f9 di 1 milione di spettatori nelle loro partite di campionato sloveno dal 1991.\nIl club ha anche un gruppo di ultras chiamato Viole Maribor fondato nel 1989 che \u00e8, per numeri e organizzazione, considerato il pi\u00f9 grande in Slovenia. Il nucleo dei Viole consiste di circa 250 tifosi, mentre l'intero gruppo \u00e8 composto da pi\u00f9 di 500 membri ufficiali. Si trovano nella porzione meridionale dello stadio che ha una capienza di appena 2.000 spettatori. Il maggior numero di tifosi del Maribor in trasferta in competizioni slovene fu raggiunto nel 2001 quando 3.000 tifosi si riunirono a Lubiana, mentre il maggior numero di tifosi che seguirono la squadra in trasferta all'estero fu raggiunto nel 1999 durante la disputa dell'UEFA Champions League quando 700 tifosi si radunarono a Roma. I loro pi\u00f9 grandi rivali sono i Green Dragons che tifano per l'Olimpija. Recentemente un altro gruppo di tifosi tifante per il Maribor \u00e8 emerso: il ESS (East Side Supporters), composto per lo pi\u00f9 di ex membri dei Viole Maribor. Essi seguono le partite casalinghe del club dalla porzione orientale dello stadio.\nGemellaggi e rivalit\u00e0.\nDerby eterno.\nLa pi\u00f9 grande rivalit\u00e0 del Maribor \u00e8 con l'Olimpija, contro i quali disputano il derby eterno (\"Ve\u010dni derbi\"). Il derby in origine era disputato tra Maribor e il \"vecchio\" Olimpija scioltosi nel 2004, ma al giorno di oggi la continuazione della rivalit\u00e0 \u00e8 rappresentata, secondo alcuni media di Lubiana e tifosi, per lo pi\u00f9 quelli del \"vecchio\" Olimpija, dalle partite tra Maribor e il \"nuovo\" Olimpija, fondato nel 2005 con la denominazione di NK Be\u017eigrad. La rivalit\u00e0 ha origine agli inizi degli anni sessanta, quando il primo incontro tra le due squadre si disput\u00f2 nel campionato jugoslavo. Le due squadre rappresentavano le due citt\u00e0 pi\u00f9 grandi della Slovenia, ovvero la capitale, Lubiana, e la seconda citt\u00e0 per grandezza, Maribor; inoltre entrambe le squadre avevano il maggior numero di tifosi in tutta la nazione slovena. Tradizionalmente Lubiana rappresenta la parte occidentale dello stato, pi\u00f9 florida, mentre Maribor \u00e8 il centro della parte orientale della Slovenia, quella pi\u00f9 arretrata. Inoltre, Lubiana fu sempre il centro culturale, economico e politico dello stato e Olimpija e i suoi sostenitori erano considerati come rappresentanti dei ceti pi\u00f9 abbienti. Maribor, dall'altra parte, era una delle citt\u00e0 pi\u00f9 industrializzate della Jugoslavia, per cui la maggioranza della tifoseria proveniva dalle classi lavoratrici, il che significa che alla rivalit\u00e0 si aggiungeva una tensione politica, oltre che sociale e culturale. La vecchia rivalit\u00e0 raggiunse il suo picco nelle giornate finali del campionato 2000\u201301, quando si disput\u00f2 uno degli incontri pi\u00f9 celebrati nella storia del campionato sloveno, tra Olimpija e Maribor, disputatasi a Be\u017eigrad. Entrambe le squadre erano in corsa per la vittoria del loro quinto titolo nazionale. All'Olimpija necessitava una vittoria per vincere il campionato, mentre per il Maribor era sufficiente il pareggio. In uno stadio colmo di spettatori (8.500), la partita si concluse in parit\u00e0 (1\u20131), sancendo per il Maribor la vittoria del loro quinto titolo consecutivo.\nLa rivalit\u00e0 tra le due squadre fu resa pi\u00f9 intensa dal fatto che sia Maribor che Olimpija ebbero sempre il tifo di gruppi di Ultras chiamati rispettivamente Viole Maribor, sostenitori del Maribor, e Green Dragons, tifosi dell'Olimpija. I due gruppi sono quelli con il maggior seguito in tutta la nazione e non \u00e8 infrequente che le partite tra le due squadre vengano interrotte per scontri violenti tra i due gruppi di Ultras, tra di loro, o con la polizia. \u00c8 anche capitato, talvolta, che prima o dopo le partite, i tifosi delle due squadre si siano scontrati violentemente per le strade. Poich\u00e9 il nuovo Olimpija \u00e8 sostenuto da molti dei tifosi del vecchio Olimpija, per molti le partite tra il Maribor e il nuovo club sono la prosecuzione della rivalit\u00e0 tra Maribor e il vecchio Olimpija e si riferiscono al nuovo derby tra le due squadre con lo stesso nome di quello vecchio. Tuttavia, diversi tifosi, sia del Maribor che quelli di Lubiana, che non sono d'accordo sul considerare il nuovo derby una prosecuzione di quello vecchio, e anche parte dei media come RTV Slovenija e Ve\u010der non sono d'accordo sulla continuit\u00e0 tra i due derby. Le statistiche del vecchio e del nuovo Olimpija sono tenute separate dalla Federcalcio slovena e dalla Lega calcio slovena. Il primo incontro tra Maribor e il \"nuovo\" ebbe luogo il 24 ottobre 2007 ai quarti di finale della Coppa di Slovenia e fu vinto dal Maribor per 3\u20131. All'epoca l'Olimpija si chiamava ancora Olimpija Be\u017eigrad. Statisticamente, negli incontri con i due Olimpjia, il Maribor \u00e8 il club con maggiori successi sia nelle partite tra il 1962 e 2005, sia in quelli dal 2005 in poi, sia in assoluto.\nDerby nordorientale.\nL'altra grande rivalit\u00e0 del club \u00e8 contro il Mura di Murska Sobota. In modo similare all'Olimpija, anche il Mura fall\u00ec nel 2004 e oggi la rivalit\u00e0 si perpetua negli incontri tra il Maribor e il , fondato nel 2005, che si considerano la continuazione del club fallito nel 2004. Gli incontri tra i due club vennero disputati per la prima volta nel 1967 ai tempi della Jugoslavia. Sebbene il primo incontro fu disputato nei tardi anni sessanta, fu solo a partire dall'indipendenza della Slovenia nel 1991 che la maggioranza degli incontri vennero disputati. Prima della fondazione della 1. SNL nel 1991 entrambe le squadre hanno giocato insieme in massima serie e la rivalit\u00e0 divenne apparente solo dopo l'indipendenza della Slovenia, quando entrambe le squadre erano tra le maggiori squadre del neocostituito campionato nazionale. Il Mura proviene dalla piccola citt\u00e0 rurale di Murska Sobota nella Slovenia orientale che \u00e8 il centro della regione pi\u00f9 arretrata della nazione, Prekmurje. Prekmurje fu, per circa un millennio, parte del Regno di Ungheria, a differenza di altre terre slovene. Mantiene quindi certe caratteristiche linguistiche, culturali e religiose che la differenziano da altre regioni slovene. Il fiume Mura, che separa la regione di Maribor da quella di Mura, quindi non \u00e8 una barriera solo naturale, ma anche politica. Durante gli anni 1990s e inizio 2000 i due club erano tra i club pi\u00f9 vittoriosi e popolari della Slovenia orientale. La rivalit\u00e0 raggiunse il suo picco nella stagione 2003\u201304 quando il Mura ospit\u00f2 il Maribor capolista nell'ultima giornata di campionato, battendolo per 2\u20131 e impedendogli di vincere il titolo (il Maribor fu scavalcato da due squadre e chiuse terzo).\nIl Mura ha anche un gruppo di ultras, i \"Black Gringos\". Statisticamente, entrambe le squadre sono tra le squadre pi\u00f9 tifate della Slovenia. Il fatto che il Prekmurje \u00e8 una delle regioni pi\u00f9 piccole e meno popolate della Slovenia ha fatto etichettare i fan del Mura come uno dei pi\u00f9 fedeli alla squadra nella nazione. Persino quando militava nelle serie minori del calcio sloveno, il Mura 05 aveva una media spettatori persino superiore a quella della maggior parte delle squadre di massima serie. Statisticamente, il Maribor \u00e8 il club con maggiori successi nei derby con il Mura, considerando sia il periodo 1967-2005, che l'intero periodo dal 1967 a oggi.\nOrganico.\nRosa 2021-2022.\n\"Aggiornata al 2 ottobre 2021.\""}
{"id": "898699", "revid": "287204", "url": "https://it.wikipedia.org/wiki?curid=898699", "title": "Josefin Lillhage", "text": "Specializzata nello stile libero ha partecipato a tre edizioni olimpiche: Atlanta 1996, Sydney 2000 e Atene 2004."}
{"id": "898700", "revid": "767487", "url": "https://it.wikipedia.org/wiki?curid=898700", "title": "Chalicotheria", "text": "I calicoteri (Chalicotheria), altrimenti noti con il nome di ancilopodi (Ancylopoda), sono uno stranissimo gruppo di mammiferi estinti, appartenenti all'ordine dei perissodattili.\nUn miscuglio di animali.\nL'aspetto di questi animali era davvero curioso: si pensi a un grande erbivoro fornito di lunghe zampe anteriori, tre artigli robustissimi su ciascuna zampa, una testa simile a quella di un cavallo e l'aspetto pendente di una iena. I primi ritrovamenti fossili, incompleti, vennero attribuiti a un bradipo terricolo simile a \"Megatherium\". Solo in seguito sulla base di resti completi, si scopr\u00ec la natura di questi bizzarri animali. Probabilmente i calicoteri utilizzavano le loro zampe artigliate per abbassare le fronde degli alberi e per dissotterrare le radici di cui si cibavano.\nEvoluzione.\nLe forme pi\u00f9 primitive, come \"Eomoropus\" e \"Grangeria\", apparvero nell'Eocene e vengono incluse nella famiglia (probabilmente parafiletica) degli eomoropidi (Eomoropidae). Meglio conosciuti sono i calicoteridi (Chalicotheriidae), suddivisi in due sottofamiglie comparse nell'Oligocene, i calicoterini (Chalicotheriinae) e gli schizoterini (Schizotheriinae). I primi erano \"tipici\" calicoteri (ad esempio \"Chalicotherium\" e \"Anisodon\"), una sorta di incrocio tra un cavallo, un orso e un gorilla, e si diffusero in Africa, Europa e Asia. I secondi (ad es. \"Schizotherium\"), invece, possedevano un aspetto leggermente meno bizzarro (il dorso era orizzontale rispetto al terreno e le zampe anteriori della stessa lunghezza di quelle posteriori) e si diffusero anche in Nordamerica (ad esempio \"Moropus\"). A questa sottofamiglia appartengono anche forme dalla curiosa fronte a cupola (\"Tylocephalonyx\"); forme col cranio ispessito sono note anche tra i calicoterini (\"Kalimantsia\"). I calicoterini si estinsero all'inizio del Pleistocene: le ultime forme appartengono al genere asiatico \"Nestoritherium\". Pi\u00f9 o meno contemporanei sono i resti degli ultimi schizoterini, rinvenuti in Africa e appartenenti al genere \"Ancylotherium\".\nCalicoteri sopravvissuti?\n\u00c8 possibile che i calicoteri siano sopravvissuti pi\u00f9 a lungo, almeno fino al Pleistocene superiore: pitture rupestri rinvenute in Russia raffigurano strani animali molto simili a calicoteri, mentre in Kenya sono tutt'oggi costanti gli avvistamenti di un animale chiamato orso nandi, le cui caratteristiche farebbero pensare a un calicoterio."}
{"id": "898701", "revid": "339392", "url": "https://it.wikipedia.org/wiki?curid=898701", "title": "Branik Maribor", "text": ""}
{"id": "898702", "revid": "2224743", "url": "https://it.wikipedia.org/wiki?curid=898702", "title": "Classificazione dei gruppi semplici finiti", "text": "La classificazione dei gruppi finiti semplici, detta anche il teorema enorme, \u00e8 un risultato che pu\u00f2 essere considerato uno dei pi\u00f9 significativi teoremi del Novecento, se non addirittura, come affermato dal matematico Daniel Gorenstein, uno dei pi\u00f9 importanti risultati della matematica. \nI gruppi finiti semplici sono quelli che non contengono alcun sottogruppo normale proprio (che non possono essere scomposti in gruppi pi\u00f9 piccoli); nella teoria dei gruppi finiti ricoprono un ruolo simile a quello dei numeri primi in aritmetica. \nOgni numero naturale maggiore di 1 pu\u00f2 essere scomposto in fattori primi e la fattorizzazione \u00e8 essenzialmente unica; analogamente, accade per la scomposizione di ogni gruppo finito in gruppi semplici.\nIl teorema corrispondente (\"di classificazione\") mostra che, a meno di isomorfismi, ogni gruppo finito semplice deve appartenere a una tra le seguenti \"classi\":\nDa alcuni il gruppo di Tits \u00e8 considerato un gruppo sporadico, perch\u00e9 non \u00e8 propriamente un gruppo di tipo Lie (in questo caso i gruppi sporadici conosciuti diventerebbero 27).\nI gruppi sporadici.\nCinque gruppi sporadici sono stati scoperti da \u00c9mile Mathieu attorno al 1860, mentre gli altri 21 sono stati scoperti tra il 1965 e il 1975. L'esistenza di molti di questi gruppi fu ipotizzata prima che i gruppi fossero costruiti effettivamente. Molti di questi gruppi sono stati chiamati con il nome dei matematici che per primi hanno ipotizzato la loro esistenza. La lista dei gruppi \u00e8 la seguente:\nTutte le rappresentazioni matriciali su campi finiti dei gruppi sporadici sono state calcolate, tranne quella del gruppo Mostro.\nDei 26 gruppi sporadici, 20 possono essere considerati come sottogruppi o quozienti di sottogruppi del gruppo Mostro. Le 6 eccezioni sono i gruppi sporadici \"J\"1, \"J\"3, \"J\"4, \"O'N\", \"Ru\" e \"Ly\". Questi 6 gruppi sono spesso chiamati gruppi paria.\nLa classificazione.\nI primi passi nella classificazione sono iniziati verso la met\u00e0 dell'Ottocento, quando \u00c9mile Mathieu scopr\u00ec i primi cinque gruppi sporadici; ma solo cento anni pi\u00f9 tardi \u00e8 stato trovato un nuovo gruppo sporadico, pi\u00f9 precisamente nel 1965, da Zvonimir Janko; in pratica la maggior parte degli studi sulla classificazione sono stati condotti fra il 1950 e il 1980. La classificazione \u00e8 stata completata nel 1981, quando Simon Norton ha dimostrato l'unicit\u00e0 del Gruppo Mostro, l'enorme gruppo sporadico \"F\"1 di Bernd Fischer, che Robert Griess aveva costruito.\nA partire da Mathieu, nell'impresa della classificazione dei gruppi finiti semplici si sono impegnati centinaia di matematici; la dimostrazione completa del teorema \u00e8 distribuita in circa 500 articoli, e riempie quasi 15.000 pagine a stampa.\nLa strategia vincente per il successo nella dimostrazione del teorema di classificazione \u00e8 stata delineata nel 1954 da Richard Brauer, e fu successivamente messa in atto, nel corso degli anni Cinquanta del secolo scorso, dai matematici Claude Chevalley, Jacques Tits, Robert Steinberg, Mitsuo Suzuki e Rimhak Ree, ai quali si deve la descrizione sistematica dei gruppi di tipo Lie.\nLe ricerche ripresero nella seconda parte degli anni '60, quando Daniel Gorenstein diede vita ad un programma per il completamento della dimostrazione. Da segnalare il fondamentale contributo di Michael Aschbacher per i suoi numerosi e sorprendenti risultati.\nCosa insolita per articoli di carattere matematico, \u00e8 la notevole lunghezza dei lavori riguardanti il teorema di classificazione: ad esempio, un articolo di John Griggs Thompson, apparso in sei parti tra il 1968 e il 1974, occupa oltre 400 pagine. Inoltre, tra il 1976 e il 1980, circolarono tra i matematici circa 3.000 pagine dattiloscritte di lavori, a volte senza essere state neppure pubblicate. Da ci\u00f2 si capisce perch\u00e9 la dimostrazione del teorema di classificazione sia difficilmente alla portata di un singolo matematico, e perch\u00e9 si siano avanzati dubbi sulla validit\u00e0 del teorema.\nPer questo motivo \u00e8 stato promosso dallo stesso Gorenstein e da altri matematici un programma di revisione della dimostrazione, per conferire alla dimostrazione un carattere pi\u00f9 coerente e convincente che possa uniformare i risultati dei molti matematici che in tempi diversi hanno lavorato al problema della classificazione, e che possa eliminare eventuali errori locali nascosti in qualche articolo, oltre a chiarire delle questioni, legate in particolare alla natura del Gruppo mostro, rimaste ancora aperte. A questo proposito si parla anche di una \"dimostrazione di seconda generazione\". "}
{"id": "898705", "revid": "1305772", "url": "https://it.wikipedia.org/wiki?curid=898705", "title": "Sputacchiera", "text": "La sputacchiera \u00e8 un piccolo recipiente utilizzato per sputarvi dentro. Tale oggetto, legato soprattutto al consumo di tabacco da fiuto e da masticare, ha conosciuto la sua massima diffusione tra la fine del XIX secolo e l'inizio del XX secolo; \u00e8 oggi quasi completamente in disuso.\nStoria.\nDiffusasi in Europa e negli Stati Uniti intorno al 1840, la sputacchiera divenne in breve tempo un oggetto di largo uso, caratteristico di luoghi pubblici come caff\u00e8, negozi, alberghi, banche, carrozze ferroviarie e qualunque altro luogo di aggregazione (specie di adulti maschi). L'introduzione della sputacchiera fu considerato un progresso in termini di civilt\u00e0 e di igiene: il ricorso a tale recipiente serviva difatti a combattere la diffusa abitudine di sputare saliva o tabacco su pavimenti, strade e marciapiedi. Parallelamente alla comparsa delle sputacchiere in molte citt\u00e0 europee e americane vennero emanati specifici divieti di sputare se non in tali recipienti.\nLe comuni sputacchiere erano soprattutto di ottone e alluminio, ma le pi\u00f9 elaborate erano di vetro, ceramica o porcellana. Di foggia prevalentemente tondeggiante, le sputacchiere erano dotate di un fondo piatto per impedire il rovesciamento e di bordi ricurvi verso l'esterno per evitare colate al di fuori del recipiente. Se alcune sputacchiere erano provviste di coperchio, la maggior parte era invece aperta come un portacenere, e solo in determinati casi presentava dei fori di scolo richiudibili sul fondo per agevolarne lo svuotamento.\nPer evitare la diffusione di malattie, le sputacchiere pubbliche furono ben presto riempite di soluzioni antisettiche, mentre soprattutto per i malati di tubercolosi vennero create sputacchiere tascabili. In seguito alla grande influenza spagnola del 1918-1919 l'uso della sputacchiera inizi\u00f2 a regredire per motivi di igiene e di etichetta, ma anche perch\u00e9 la sigaretta aveva soppiantato il tabacco da masticare. Le ultime sputacchiere scomparvero dai locali pubblici italiani nel secondo dopoguerra. Nonostante ci\u00f2, di fatto non \u00e8 stato mai abrogato il \"Regolamento per rendere obbligatoria l'attuazione di migliorie igieniche e sanitarie negli alberghi\" (Testo Unico Leggi Sanitarie n. 1265 del 27 luglio 1934 con varianti previste dal D.P.R. n. 630 del 28 giugno 1955), che all'art. 12 prevede il seguente obbligo: \"Nelle camere di alloggio, nelle sale di trattenimento, nei corridoi, nei vestiboli dei pianerottoli delle scale ed in altri ambienti abitabili si dovranno porre sputacchiere igieniche in numero adeguato\".\nUsi attuali.\nPer quanto le sputacchiere vengano ancora prodotte in piccola quantit\u00e0 esse non sono in genere pi\u00f9 utilizzate nei locali aperti al pubblico. Una delle rare occasioni di uso sistematico della sputacchiera nel corso di un'attivit\u00e0 professionale \u00e8 quella della degustazione di bevande alcoliche e, in particolare, di vini. I sommelier sono infatti soliti assaggiare piccole quantit\u00e0 di vino senza inghiottirle ma al contrario sputandole in modo da evitare possibili intossicazioni da alcol.\nOgni giudice in servizio presso la Corte Suprema degli Stati Uniti d'America ha a disposizione una sputacchiera presso la propria poltrona nell'aula dove la corte si riunisce. Tuttavia queste sputacchiere, a partire dai primi anni del XX secolo, vengono ormai pi\u00f9 che altro utilizzate come cestini per la carta straccia."}
{"id": "898708", "revid": "339392", "url": "https://it.wikipedia.org/wiki?curid=898708", "title": "Calicoteri", "text": ""}
{"id": "898716", "revid": "78273", "url": "https://it.wikipedia.org/wiki?curid=898716", "title": "Orto Botanico di Firenze", "text": ""}
{"id": "898720", "revid": "7427028", "url": "https://it.wikipedia.org/wiki?curid=898720", "title": "Saggi alla fiamma", "text": ""}
{"id": "898728", "revid": "339392", "url": "https://it.wikipedia.org/wiki?curid=898728", "title": "Chalicotheriidae", "text": ""}
{"id": "898735", "revid": "63756", "url": "https://it.wikipedia.org/wiki?curid=898735", "title": "Malcolm Rifkind", "text": "Biografia.\nDiscendente da una famiglia di ebrei lituani scappati in Scozia per sfuggire ai \"pogrom\" russi, \u00e8 stato Segretario di Stato per gli Affari Esteri e del Commonwealth britannico dal 1995 al 1997 nel governo di John Major, biennio durante il quale la sua linea sulla questione europea si \u00e8 mossa in continuit\u00e0 con quella del suo predecessore, presentandosi ossia molto tiepido sull'adozione dell'Euro ma considerando un dato inalienabile l'appartenenza della Gran Bretagna alla Unione europea (un orientamento definito spesso con il termine \"eurorealista\").\n\u00c8 anche autore di molte pubblicazioni a carattere politico."}
{"id": "898741", "revid": "767487", "url": "https://it.wikipedia.org/wiki?curid=898741", "title": "Amynodontidae", "text": "Gli aminodontidi (Amynodontidae) sono un gruppo di mammiferi perissodattili estinti, affini ai rinoceronti. Vissero tra l'Eocene medio e il Miocene inferiore (circa 45 - 20 milioni di anni fa) e i loro resti fossili sono stati ritrovati in Nordamerica, Asia ed Europa.\nDescrizione.\nQuesti animali erano di taglia medio-grande, e gli esemplari pi\u00f9 grandi potevano raggiungere i 4 metri di lunghezza. La corporatura era generalmente robusta, con un corpo massiccio e allungato sorretto da quattro arti forti. Solitamente gli aminodonti vengono descritti come simili a ippopotami per aspetto e abitudini, ma questo \u00e8 vero solo per alcune forme molto specializzate, come \"Metamynodon\". Le varie forme di aminodonti possedevano crani di aspetto vario, e alcuni aminodonti avevano anche una corta proboscide; tutti gli aminodonti, per\u00f2, possedevano una caratteristica insolita, data dalla presenza di una fossa preorbitale. Questa fossa era di varie forme e dimensioni a seconda delle specie: nelle forme pi\u00f9 primitive (come \"Amynodon\") era proprio di fronte all'orbita e molto grande; in altre (come \"Cadurcodon\") era estesa verso l'orbita e si produceva cos\u00ec una distinta barra antorbitale, e in \"Metamynodon\" era molto ridotta. Gli aminodonti possedevano grandi creste sagittali sul cranio, una caratteristica che si riscontra anche in altri ceratomorfi primitivi come \"Hyrachyus\", e potrebbe rappresentare una caratteristica primitiva di questo gruppo. I muscoli temporali degli aminodonti erano molto potenti.\nTutti gli aminodonti possedevano canini molto grandi, una caratteristica unica tra i rinocerotoidi. Sembra che vi fosse anche un notevole dimorfismo sessuale in relazione alla grandezza dei canini. I premolari erano solitamente ridotti, con la perdita dei primi premolari inferiore e superiore. I molari superiori tendevano ad avere una semplice struttura a \"pi greco\", ma il terzo molare superiore era differenziato rispetto agli altri membri del gruppo, ed era di forma quadrata con un avvallamento distinto tra metalofo e metastilo.\nPer quanto riguarda lo scheletro postcranico, \u00e8 certo che gli aminodonti primitivi fossero animali relativamente snelli con arti piuttosto allungati. Sembra che anche forme specializzate come \"Cadurcodon\" fossero animali abbastanza leggeri. \"Metamynodon\" e i suoi parenti, invece, possedevano zampe pesanti e corpi simili a barili adatti a vivere lungo i fiumi come gli odierni ippopotami. La mano possedeva quattro dita, mentre il piede ne aveva solo tre.\nClassificazione.\nLa famiglia Amynodontidae venne descritta per la prima volta nel 1883 da Scott e Osborn, per accogliere alcuni fossili di rinoceronti peculiari dell'Eocene nordamericano, tra cui \"Amynodon\". La caratteristica fossa preorbitale venne riconosciuta come tratto distintivo della famiglia.\nSolitamente, nell'ambito della famiglia si distinguono tre sottofamiglie: Amynodontinae, Cadurcodontinae e Metamynodontinae, distinte principalmente per la forma del cranio e della fossa preorbitale. Una quarta sottofamiglia, Rostriamynodontinae, potrebbe rappresentare le forme pi\u00f9 arcaiche. L'ultimo aminodonte noto \u00e8 \"Cadurcotherium\", del Miocene inferiore.\nAmynodontidae\nPaleoecologia.\nSolitamente si pensa agli aminodonti come ad animali tozzi simili agli ippopotami, che vivevano sulle rive di fiumi. In realt\u00e0, questo probabile stile di vita \u00e8 verosimile solo per i metaminodontini; i cadurcodonti e gli aminodonti pi\u00f9 arcaici, invece, erano probabilmente animali pi\u00f9 agili e meno (o per nulla) dipendenti dall'ambiente acquatico, e forse conducevano uno stile di vita simile a quello dei tapiri."}
{"id": "898744", "revid": "22356", "url": "https://it.wikipedia.org/wiki?curid=898744", "title": "Hyracodontidae", "text": ""}
{"id": "898745", "revid": "22356", "url": "https://it.wikipedia.org/wiki?curid=898745", "title": "Paleotheriidae", "text": ""}
{"id": "898746", "revid": "22356", "url": "https://it.wikipedia.org/wiki?curid=898746", "title": "Brontotheriidae", "text": "I brontoteri (Brontotheriidae), noti anche come titanoteri (Titanotheriidae), sono un gruppo di mammiferi perissodattili estinti, imparentati alla lontana con gli equidi bench\u00e9 superficialmente simili a rinoceronti. Vissero tra l'Eocene inferiore e l'Eocene superiore (circa 56 - 34 milioni di anni fa) e i loro resti fossili sono stati ritrovati in Nordamerica, Asia ed Europa.\nDescrizione.\nSuperficialmente, la maggior parte dei brontoteri assomigliava ai rinoceronti. I brontoteri conservavano quattro dita nelle loro zampe anteriori e tre dita in quelle posteriori. I loro denti erano adatti a tagliare un tipo di vegetazione non particolarmente abrasiva. I loro molari erano caratterizzati da un ectolofo (la parte esterna tagliente del molare) dalla caratteristica forma a W. \nNel corso della loro storia evolutiva, i brontoteri svilupparono una corporatura particolarmente massiccia, anche se alcune specie di piccole dimensioni (come \"Nanotitanops\") sopravvissero fino all'Eocene superiore. Alcuni generi, come l'americano \"Dolichorhinus\" e l'europeo \"Brachydiastematherium\", svilupparono crani molto allungati. Brontoteri successivi erano di taglia massiccia e di grandi dimensioni, e potevano raggiungere un'altezza al garrese di 2,5 metri. Queste forme tarde erano inoltre dotate di bizzarre appendici simili a corna nella zona sopra il naso. Ad esempio, il brontoterio nordamericano \"Megacerops\" svilupp\u00f2 un paio di corna appaiate simili a una Y; queste corna erano sessualmente dimorfiche e suggeriscono che questi animali fossero altamente gregari e che i maschi combattessero gli uni contro gli altri per contendersi le femmine. Al contrario dei rinoceronti, le corna dei brontoteri erano costituite da ossa (ossa frontali e ossa nasali) ed erano poste l'una accanto all'altra. Un'altra forma, l'asiatico \"Embolotherium\", possedeva una struttura a spatola, alta e piatta, che probabilmente sosteneva una struttura ancor pi\u00f9 grande costituita da tessuti molli. \nClassificazione.\nLa famiglia Brontotheriidae venne istituita nel 1873 da Othniel Charles Marsh per accogliere alcune forme di grandi mammiferi perissodattili, apparentemente simili a rinoceronti, del Terziario inferiore americano. A questa famiglia vennero attribuite in seguito anche numerosissime forme asiatiche e alcune specie provenienti da giacimenti europei. Fino ai primi anni 2000, la classificazione dei brontoteri era basata su scoperte fatte fino agli anni '20: anche un testo autorevole come \"Classification of Mammals Above the Species Level\" (McKenna e Bell, 1997) includeva ancora generi molto noti come \"Menodus\", \"Brontops\" e \"Brontotherium\", cos\u00ec come un numero notevole di sottofamiglie. Una serie di revisioni operate da Mihlbachler nel corso degli anni 2000 indicarono che i classici generi nordamericani appartenevano in realt\u00e0 a un unico genere, \"Megacerops\" (il primo descritto) e molte delle sottofamiglie note sino ad allora erano da considerarsi non valide a livello tassonomico. \nSembra che i brontoteri siano derivati nel corso dell'Eocene inferiore da animali di piccola taglia, forse simili a forme come \"Lambdotherium\", all'interno del gruppo degli Hippomorpha (cavalli e affini), per poi diversificarsi velocemente nel giro di pochi milioni di anni, dando vita a una moltitudine di forme. Le forme pi\u00f9 ancestrali sembrerebbero essere \"Eotitanops\" e \"Palaeosyops\" del Nordamerica, ma si conoscono altre forme altrettanto antiche e basali provenienti dal Pakistan (\"Mulkrajanops\", \"Pakotitanops\"). La sottofamiglia Brontotheriinae comprende le forme pi\u00f9 derivate, tra cui il gi\u00e0 citato \"Dolichorhinus\", \"Telmatherium\", \"Sthenodectes\" e la trib\u00f9 Brontotheriini; quest'ultima, oltre a generi come \"Diplacodon\", \"Protitanotherium\", \"Rhinotitan\" e l'enigmatico \"Brachydiastematherium\", comprende due cladi gemelli, Embolotheriina (tra cui \"Embolotherium\") e Brontotheriina (tra cui \"Duchesneodus\", \"Protitanops\" e \"Megacerops\"). Di seguito \u00e8 mostrata la classificazione tratta dagli studi di Mihlbachler (Mihlbachler, 2004; Mihlbachler et al., 2004a, 2004b; Mihlbachler, 2008):\nEstinzione.\nDopo un dominio di milioni di anni, i brontoteri andarono incontro a una rapida estinzione, probabilmente a causa dell'incapacit\u00e0 di adattarsi a condizioni climatiche pi\u00f9 secche e a una vegetazione pi\u00f9 dura (come l'erba), che si diffuse nel corso dell'Oligocene."}
{"id": "898747", "revid": "767487", "url": "https://it.wikipedia.org/wiki?curid=898747", "title": "Ben Webster", "text": "\u00c8 stato, insieme a Coleman Hawkins e Lester Young, uno dei tre pi\u00f9 importanti tenorsassofonisti di estrazione \"swing\". Il suo \"modello\" tra i due \u00e8 soprattutto Hawkins, in particolare per l'uso dei registri bassi, del vibrato e della tecnica cosiddetta del \"growl\". Webster per\u00f2 emette timbri pi\u00f9 ampi e plasma un suono corposo e fremente piuttosto che roboante, animato da una sensuale sinuosit\u00e0 che egli contribu\u00ec ad associare in maniera quasi imprescindibile al sassofono.\nDagli esordi agli anni trenta.\nFin dalla prima infanzia Webster prende contatto con la musica e gli strumenti. Comincia a studiare il violino e il pianoforte e debutta, proprio come pianista, con le orchestre di Rusty Nelson e Dutch Campbell. Budd Johnson lo spinge poi a scegliere il sassofono dandogli le prime lezioni, e da allora si dedica quasi esclusivamente al tenore.\nIl percorso di Webster come sassofonista ha inizio nel 1930 con la \u00abYoung Family Band\u00bb, costituita da alcuni membri della sua famiglia e altri musicisti, tra i quali anche W.H.Young e suo figlio Lester Young.\nL'esperienza familiare e, per cos\u00ec dire, casalinga della formazione ampia di strumenti gli lascia una forte impronta, tanto che durante tutta la sua vita Webster ha sempre affiancato all'attivit\u00e0 di solista e leader di formazioni ristrette la partecipazione a gruppi orchestrali.\nNel 1931 lo troviamo tra le file dell'orchestra di Bennie Moten, insieme a Count Basie - dove si fa apprezzare per gli assolo nelle esecuzioni di \"Lafayette\" (1931) e \"Moten Swing\" (1933). Nel 1934 passa a quella di Fletcher Henderson e successivamente suona con Benny Carter, Cab Calloway e con la Teddy Wilson Big Band, collaborazioni di vita brevissima.\nGli anni quaranta.\nNel 1940 diviene un importante solista dell'orchestra di Duke Ellington nella quale si fa notare con i brani \"Cotton Tail\", \"All Too Soon\" e \"Chelsea bridge\". Il suo contributo alla band di Ellington (assieme a quello del bassista Jimmy Blanton) \u00e8 fondamentale, tanto che la formazione in quel periodo viene ricordata come la Blanton\u2013Webster band. Nel 1943, dopo svariate liti, il rapporto con Ellington si rompe, tuttavia non i legami. Webster, infatti, avr\u00e0 nuovamente l'opportunit\u00e0 di suonare con Ellington nel periodo 1948-49 e ancora nel 1971 durante una tourn\u00e9e in Danimarca al Tivoli Garden. \nSempre durante gli anni quaranta Webster frequenta l'ambiente della 52 strada a New York e forma un proprio gruppo. Registra numerose incisioni sia come solista che a nome altrui.\nGli anni cinquanta.\nDopo una breve partecipazione al gruppo di Jay McShann, nel 1953 entra nell'orchestra di Count Basie e suona in molti concerti della serie Jazz at the Philharmonic. Questi incontri, ideati dal produttore discografico Norman Granz, vengono registrati e pubblicati su disco per le etichette Clef, Norgran e soprattutto Verve Records costituendo una cospicua e importante testimonianza di quel filone che successivamente verr\u00e0 etichettato mainstream.\nNella seconda met\u00e0 degli anni cinquanta, Granz organizza una serie di importanti incontri in studio. Nel 1956, con Art Tatum al pianoforte danno vita una delle pi\u00f9 riuscite sedute della serie The Art Tatum Group Masterpieces, voluta sempre da Granz per celebrare il genio di Art Tatum. Nel dicembre 1957 lo affianca a Coleman Hawkins e Oscar Peterson al pianoforte per il disco \"Coleman Hawkins Encounters Ben Webster\", oggi considerato tra i classici del mainstream jazz.\nNel 1959 partecipa ad una seduta di incisione in quartetto, sempre con Peterson al pianoforte, per un'altra riuscita registrazione \"Ben Webster Meets Oscar Peterson\", ancora nel 1959 con Roy Eldridge alla tromba, Coleman Hawkins e Budd Johnson al sassofono tenore, Jimmy Jones al pianoforte, Ray Brown al contrabbasso e Jo Jones alla batteria registra il riuscitissimo, anche grazie alla presenza di una sezione ritmica straordinaria, \"Ben Webster and Associates\"-\nGli anni sessanta e l'Europa.\nNel 1964 Webster lascia gli Stati Uniti d'America per partire alla volta del vecchio continente. Paesi Bassi, Francia e Danimarca sono, in quegli anni, le mete privilegiate non solo da Webster, ma da molti altri jazzisti statunitensi.\nA partire dal 1965 si stabilisce a Copenaghen e partecipa nel 1967 al noto festival Moldejazz in Norvegia. Successivamente si trasferisce ad Amsterdam, dove trascorre gli ultimi anni della sua vita. Viene sepolto, insieme a molti altri personaggi celebri, nell'Assistens Kirkeg\u00e5rd, il monumentale parco-cimitero di Copenaghen, nel quartiere di N\u00f8rrebro.\nLa fondazione Ben Webster, iniziata a suo nome dopo la morte e patrocinata dalla regina Margherita II di Danimarca, in base ad un accordo tra USA e Danimarca promuove la diffusione del jazz, assegnando borse di studio a giovani musicisti e un premio che, pur non elevato, attualmente gode di un grande prestigio.\nHa influenzato con il suo stile molti sassofonisti tra i quali: Lew Tabackin, Scott Hamilton, Bennie Wallace, Archie Shepp, David Murray...\nIncisioni.\nDiscografia selezionata:"}
{"id": "898748", "revid": "22356", "url": "https://it.wikipedia.org/wiki?curid=898748", "title": "Brontoteri", "text": ""}
{"id": "898749", "revid": "57259", "url": "https://it.wikipedia.org/wiki?curid=898749", "title": "Doria Cappai", "text": ""}
{"id": "898751", "revid": "834", "url": "https://it.wikipedia.org/wiki?curid=898751", "title": "Arrondissement di Lovanio", "text": "L'arrondissement di Lovanio (in olandese \"Arrondissement Leuven\", in francese \"Arrondissement de Louvain\") \u00e8 una suddivisione amministrativa belga, situata nella provincia del Brabante Fiammingo e nella regione delle Fiandre.\nComposizione.\nL'arrondissement di Lovanio raggruppa 30 comuni:\nSociet\u00e0.\nEvoluzione demografica.\n\"Abitanti censiti\""}
{"id": "898753", "revid": "22356", "url": "https://it.wikipedia.org/wiki?curid=898753", "title": "Paleoteri", "text": ""}
{"id": "898754", "revid": "125395020", "url": "https://it.wikipedia.org/wiki?curid=898754", "title": "Autenticazione a due fattori", "text": "Unautenticazione a due fattori (o pi\u00f9 raramente autenticazione a pi\u00f9 fattori) \u00e8 un metodo di autenticazione che si basa sull'utilizzo congiunto di due metodi di autenticazione individuali. Molto spesso \u00e8 legato al concetto di \"out of band authentication\": l\u2019uso di pi\u00f9 canali per autenticarsi verso un asset. Per fare un esempio di autenticazione a due fattori basti pensare al metodo di accesso al conto corrente: vengono sfruttati un ID, una password e una OTP (cio\u00e8 una password usabile una volta sola generata attraverso un token).\nPremessa.\nL'identit\u00e0 di un utente remoto \u00e8 generalmente verificata attraverso due funzionalit\u00e0 di sicurezza principali: l'identificazione e l'autenticazione.\nLa prima \u00e8 la fase in cui l'utente dichiara la propria identit\u00e0 al sistema, mentre la seconda si riferisce alla tecnica con cui tale identit\u00e0 viene verificata. La sicurezza dell'asset a cui l'utente accede dipende fortemente dalla tecnica utilizzata per autenticarlo. L'utilizzo di sistemi deboli o non sufficienti a garantire l'identit\u00e0 dell'utente remoto possono esporre il target a numerosi rischi. Il sistema di autenticazione pi\u00f9 diffuso \u00e8 la password. La combinazione tra identificativo e password autentica l'utente al sistema.\nTuttavia questa tecnica fornisce una sicurezza molto limitata, essendo caratterizzata da diverse problematiche. La password, infatti, pu\u00f2 essere trascritta e sottratta, smarrita, dedotta, condivisa o dimenticata e non \u00e8, pertanto, adatta nei sistemi in cui \u00e8 necessario avere una ragionevole certezza sull'effettiva identit\u00e0 del soggetto che accede. Per superare tali limitazione ed innalzare i livelli di sicurezza sono nate le tecniche di Strong Authentication o autenticazione a pi\u00f9 fattori.\nMetodi di autenticazione.\nPer autenticarsi a sistemi digitali (es. computer o bancomat) vengono distinti tre diversi metodi:\nAutenticazione a due fattori.\nSi dice che un sistema fa leva su una autenticazione a due fattori quando si basa su due diversi metodi di autenticazione tra quelli sopra elencati. Una autenticazione a due fattori si contrappone dunque ad una comune autenticazione basata sulla sola password. Una autenticazione basata su password richiede infatti un solo fattore di autenticazione per concedere l'accesso ad un sistema. \nLe pi\u00f9 comuni forme di autenticazione a due fattori usano \"una cosa che conosci\" (una password) come primo dei due fattori, mentre come secondo fattore viene utilizzato o \"una cosa che hai\" (un oggetto fisico) o \"una cosa che sei\" (una caratteristica biometrica come una impronta digitale). Un esempio comune di autenticazione a due fattori \u00e8 il bancomat: il tesserino \u00e8 l'oggetto fisico, mentre il PIN la conoscenza. Il fattore di possesso viene spesso verificato con l'invio di un OTP via SMS, al numero di cellulare registrato nell'account, da inserire per completare l'accesso.\nStrong authentication.\nQuando viene utilizzato pi\u00f9 di un fattore di autenticazione si parla di \"strong authentication\" (autenticazione forte); l'uso di un solo fattore, ad esempio la sola password, viene considerato una autenticazione debole."}
{"id": "898759", "revid": "22356", "url": "https://it.wikipedia.org/wiki?curid=898759", "title": "Condilartri", "text": ""}
{"id": "898760", "revid": "1543377", "url": "https://it.wikipedia.org/wiki?curid=898760", "title": "Van Donge &amp; De Roo Stadion", "text": "Il Van Donge &amp; De Roo Stadion, fino al 2017 noto come Stadion Woudestein, \u00e8 un impianto polisportivo di Rotterdam.\nOriginariamente era stato aperto il 9 settembre 1939. Tra il 1997 e il 2000 \u00e8 stato ricostruito. Attualmente ospita le gare casalinghe dell'.\nIl Woudestein pu\u00f2 contenere 3.527 spettatori, il che lo rende lo stadio pi\u00f9 piccolo per una squadra di Eredivisie."}
{"id": "898761", "revid": "204012", "url": "https://it.wikipedia.org/wiki?curid=898761", "title": "Tenosinovite di de Quervain", "text": ""}
{"id": "898764", "revid": "729019", "url": "https://it.wikipedia.org/wiki?curid=898764", "title": "Seconda battaglia di Zurigo", "text": "La seconda battaglia di Zurigo venne combattuta tra il 25 e 27 settembre 1799, durante la guerra della Seconda coalizione, tra l'Arm\u00e9e du Danube francese agli ordini del generale Andrea Massena e le forze austro-russe dei generali Aleksandr Korsakov e Friedrich von Hotze. Questo scontro ebbe grande importanza per l'esito della campagna di Svizzera e segn\u00f2 una svolta della guerra a favore della Francia rivoluzionaria.\nDopo aver abbandonato in un primo momento Zurigo, il generale Mass\u00e9na sfrutt\u00f2 l'indebolimento e la scarsa coesione dei suoi avversari, sferrando una riuscita offensiva attraverso il lago e il fiume Limmat e sbaragliando le truppe austro-russe. Inoltre il successo del generale ebbe conseguenze decisive anche per la manovra in corso del feldmaresciallo Aleksandr Suvorov che, dopo le sue vittorie in Italia, stava marciando verso la Svizzera per prendere alle spalle i francesi attraverso il passo del San Gottardo. Dopo aver sconfitto i suoi avversari a Zurigo, il generale Mass\u00e9na organizz\u00f2 un abile schieramento di forze che sbarr\u00f2 la strada al feldmaresciallo Suvorov e lo costrinse a ripiegare faticosamente verso il Vorarlberg, abbandonando i suoi piani.\nLa vittoria del generale Mass\u00e9na consent\u00ec ai francesi di mantenere il possesso della Svizzera, rafforz\u00f2 la posizione del Direttorio e scosse la fiducia dello zar Paolo I che, irritato anche dalla scarsa collaborazione degli austriaci, avrebbe presto deciso di ritirarsi dalla coalizione.\nLa battaglia.\nLe forze della coalizione erano notevolmente maggiori di quelle dei francesi, cos\u00ec Korsakov invi\u00f2 una forza di circa 60.000 uomini per tagliare la ritirata ai francesi. Mass\u00e9na attacc\u00f2 all'improvviso cogliendo di sorpresa Korsakov e sconfiggendolo in maniera secca, infliggendogli circa 8.000 perdite e catturando cannoni ed altri approvvigionamenti.\nLa maggior parte del combattimento ebbe luogo su entrambe le rive del fiume Limmat, alle porte di Zurigo ed all'interno della citt\u00e0 stessa. Il generale Oudinot comand\u00f2 le forze francesi sulla riva destra ed il generale Mortier quelle sulla sinistra. Nello stesso tempo il generale Soult attacc\u00f2 e sconfisse gli austriaci, che erano sotto il comando del barone Hotze, ucciso all'inizio della battaglia, sul fiume Linth.\nMass\u00e9na circond\u00f2 con una brillante manovra i comandanti austriaci, separandoli cos\u00ec dal loro esercito; uccise e cattur\u00f2 circa 14.000 uomini appartenenti agli eserciti russo e austriaco.\nRisultati.\nLa Francia si salv\u00f2 da un'imminente invasione poich\u00e9 la Russia si ritir\u00f2 dalla Seconda coalizione. La Repubblica Elvetica venne indebolita, perse la fiducia della sua popolazione e si avvi\u00f2 all'Atto di Mediazione del 1803, che restaur\u00f2 parzialmente le condizioni pre-rivoluzionarie."}
{"id": "898769", "revid": "14002", "url": "https://it.wikipedia.org/wiki?curid=898769", "title": "Arcidiocesi di Amalfi", "text": ""}
{"id": "898770", "revid": "287204", "url": "https://it.wikipedia.org/wiki?curid=898770", "title": "Karl Donitz", "text": ""}
{"id": "898775", "revid": "1305772", "url": "https://it.wikipedia.org/wiki?curid=898775", "title": "SimCity 3000", "text": "SimCity 3000 (abbreviato SC3K) \u00e8 un videogioco gestionale sviluppato da Maxis e pubblicato da EA Games nel 1999 per PC. Una versione per sistemi GNU/Linux venne realizzata dalla Loki Games. \nModalit\u00e0 di gioco.\nTra le novit\u00e0 introdotte vi \u00e8 una generale rinnovamento della veste grafica, anche se si continua ad adottare un sistema di visuale isometrica, ed il metodo di gestione della citt\u00e0. Per esempio, il numero e la complessit\u00e0 dei servizi per la citt\u00e0 disponibili \u00e8 notevolmente aumentato. La novit\u00e0 pi\u00f9 visibile della versione 3000 \u00e8 l'inserimento della gestione dei rifiuti, che nelle precedenti versioni era stato ignorato, infatti quando una citt\u00e0 raggiunge una popolazione di almeno 1000 persone, lo smaltimento dei rifiuti inizia a costituire un problema da risolvere. Sono state introdotte le fattorie e l'agricoltura, che compaiono in grandi zone a bassa concentrazione industriale in una citt\u00e0 in cui il terreno ha un valore basso, poco inquinamento e un livello di inurbamento basso. Le centrali elettriche, oltre ad avere una durata limitata, tendono a diminuire in maniera costante la potenza massima prodotta una volta superati i tre quarti della propria vita.\nInoltre ora il giocatore pu\u00f2 interagire con le citt\u00e0 vicine, portando a termine semplici accordi con gli altri sindaci, come la vendita o l'acquisto di acqua, elettricit\u00e0 o servizi per la gestione dei rifiuti. Questi accordi producono una variazione mensile che va ad aggiungersi/sottrarsi alla cassa del giocatore, secondo gli accordi presi. Interrompere un accordo con una citt\u00e0 vicina coster\u00e0 al giocatore una sostanziale penale pecuniaria. Ogni tanto, i sindaci gestiti dal computer richiederanno incontri per rinegoziare i termini di questi accordi.\nVersioni.\nUna versione profondamente modificata, detta \"SC3F\" per Nintendo DS \u00e8 stata commercializzata col nome di \n\"SimCity DS\" in Giappone il 22 febbraio 2007 ed \u00e8 stato distribuito in Nord America nel giugno 2007.. Una versione modificata per Apple iPhone \u00e8 stata pubblicata nel 2009."}
{"id": "898776", "revid": "287204", "url": "https://it.wikipedia.org/wiki?curid=898776", "title": "Quinto Smirneo", "text": "Biografia.\nEbbe anche il nome di Quinto \"Calabro\" perch\u00e9 un suo codice fu scoperto a Otranto, nell'antica \"Calabria\" dal cardinale Bessarione.\nDella sua vita non si ha nessuna notizia certa oltre al fatto che abbia vissuto a Smirne, in Asia Minore, come evidente dalla sua conoscenza della regione.\nPer quanto riguarda l'epoca in cui visse, \u00e8 accertato che abbia usato Oppiano di Anazarbo e che sia stato a sua volta citato da Nonno di Panopoli, e dunque va collocato tra l'inizio del III e il V secolo; l'assenza di un riferimento a Costantinopoli come citt\u00e0 all'altezza di Roma sembra irrilevante ai fini della datazione.\nI \"Posthomerica\".\nL'unica opera di Quinto Smirneo conservatasi \u00e8 il poema epico comunemente noto come \"Posthomerica\" (, \"I fatti successivi a Omero\"), in 14 libri.\nL'opera di Quinto Smirneo si inserisce in quella particolare forma di rielaborazione tarda del materiale epico a cui sono legati anche i nomi di Nestore di Laranda, Trifiodoro e Colluto. Non pi\u00f9 fenomeno socio-culturale come in epoca arcaica e classica, n\u00e9 genere letterario prezioso e raffinato destinato ad una fruizione colta da parte di chi sia in grado di coglierne il sottile gioco di rimandi testuali interni (come in epoca ellenistica con Apollonio Rodio), l'epica diventa, nell'et\u00e0 di Quinto Smirneo, puro esercizio scolastico basato sulla ripetizione di scene e temi omerici.\nLe fonti di questa operazione sono rappresentate in genere principalmente, oltre che dall'epica arcaica, da repertori e compendi mitografici, che consentivano a Quinto di completare il racconto epico con abbondanza di dettagli ed episodi, accumulati per la verit\u00e0 senza eccessive preoccupazioni di coerenza narrativa. La pretesa pratica centonaria di Quinto rispetto a Omero, comunque, evidenzia che \"dietro l'apparente uniformit\u00e0 dello stile di Quinto (...) si cela in realt\u00e0 un complesso lavoro di variazione finalizzato a differenziare il poema dal modello omerico, pur nella sostanziale continuit\u00e0 rispetto ad esso\".\nUn aspetto della sua opera differenzia, per\u00f2, Quinto Smirneo dagli altri versificatori coevi: nel testo dei \"Posthomerica\" sono stati, infatti, evidenziati dal filologo tedesco Richard Heinze elementi che, in certi episodi e soprattutto nell'enfatizzazione patetica di alcune atmosfere e nella rielaborazione retorica dei toni, sembrerebbero mostrare l'influsso dell'epica romana, soprattutto di Virgilio. I \"Posthomerica\" di Quinto Smirneo rivelerebbero, dunque, secondo quest'interpretazione, una diffusione di almeno alcuni testi della letteratura latina in certi strati della cultura greca, il che si accorda con la simpatia attestata dal suo poema nei confronti dell'impero romano."}
{"id": "898777", "revid": "287204", "url": "https://it.wikipedia.org/wiki?curid=898777", "title": "Paolo Mascagni", "text": "Biografia.\nNato dal nobile Aurelio del capitano Andrea Mascagni e da Elisabetta di Carlo Burroni, entrambi appartenenti ad antiche famiglie di Chiusdino, in provincia di Siena; approfond\u00ec gli studi scientifici nell'ateneo senese, dove ebbe tra i suoi maestri Pietro Tabarrani (per l'anatomia) e si laure\u00f2 in filosofia e medicina nel 1778.\nOltre alla predilezione per gli studi medici, ebbe interesse anche per le scienze naturali, come testimoniano alcuni studi giovanili sui Lagoni presso Siena e Volterra. L'ultimo anno di studi universitari fu nominato anche \"lettore supplente\" di Tabarrani e poi, dopo il compimento degli studi, \"lettore ordinario\", dal 1780.\nNel 1798 divenne presidente dell'Accademia dei Fisiocritici di Siena. Durante l'occupazione francese della Toscana abbracci\u00f2 la causa giacobina, ma questo gli comport\u00f2 la detenzione per sette mesi nel periodo della Restaurazione quale sorvegliato politico.\nNonostante ci\u00f2 il 22 ottobre 1801 il Re di Etruria ruppe con un \"motu proprio\" la detenzione del Mascagni nominandolo professore di anatomia, fisiologia e chimica all'Universit\u00e0 di Pisa, obbligandolo anche a tenere due volte la settimana lezioni a Firenze, presso l'Arcispedale di Santa Maria Nuova, dove ebbe tra i suoi allievi Luigi Cittadini. In questi anni studi\u00f2 soprattutto i vasi linfatici, studi che lo resero celebre in tutta Europa, scrivendo nel 1787 un'opera su di essi (\"Vasorum lymphaticorum corporis humani historia et iconografia\"). In anatomia, un incostante linfonodo colecistico (\"linfonodo di Mascagni\") porta il suo nome, e viene spesso chiamato da alcuni autori \"linfonodo di Calot\" poich\u00e9 sito nel triangolo omonimo.\nMaria Luisa di Borbone-Spagna poi lo istitu\u00ec Professore Ordinario presso l'Ateneo di Firenze. Fu anche insegnante di anatomia pittorica all'Accademia di belle arti di Firenze e collabor\u00f2 con l'Officina ceroplastica fiorentina in qualit\u00e0 di supervisore.\nMor\u00ec durante un soggiorno alla sua tenuta di Castelletto, presso Chiusdino, il paese del senese di cui era originaria la sua famiglia e in cui trascorreva gran parte del suo tempo libero, il 19 ottobre 1815. La sua tomba purtroppo \u00e8 andata perduta; nella piccola cappella cimiteriale del luogo, si conserva per\u00f2 la pietra tombale.\nAlcuni decenni dopo la sua morte una statua che lo raffigura venne posta in una nicchia del cortile degli Uffizi, fra le statue dei grandi uomini della Toscana.\nL'amministrazione comunale di Chiusdino, ha intitolato al grande scienziato il piccolo borgo di case di Castelletto, che sorge intorno alla villa di campagna di lui, con il nome di \"Castelletto Mascagni\" e la via principale del capoluogo.\nCollezioni.\nAlcune opere della collezione Mascagni sono oggi esposte all'interno del Museo di storia naturale di Siena (Accademia dei Fisiocritici).\nOpere.\nMuseo di anatomia umana (Universit\u00e0 degli Studi della Campania Luigi Vanvitelli)"}
{"id": "898778", "revid": "198277", "url": "https://it.wikipedia.org/wiki?curid=898778", "title": "Thomas H\u00e4\u00dfler", "text": "Carriera.\nGiocatore.\nClub.\nInizi\u00f2 la sua carriera professionistica nel 1984 nel Colonia contribuendo al secondo posto del club in Bundesliga nel 1989 e nel 1990.\nDopo aver vinto la Coppa del Mondo 1990 con la nazionale tedesca, H\u00e4\u00dfler si trasfer\u00ec alla Juventus per la somma di 11 miliardi di lire. L'impatto con la Serie A non fu facile: i bianconeri di Maifredi vissero una stagione molto complicata, non qualificandosi per le coppe europee. Il rendimento del tedesco, schierato sulla fascia destra, non fu all'altezza delle aspettative.\nL\u2019anno sotto la Mole, dopo 32 presenze e 1 rete, si concluse con un addio senza troppi rimpianti. Venne ingaggiato dalla Roma per 12 miliardi, diventando l\u2019uomo cardine della mediana giallorossa. In poco tempo ottenne fiducia e consensi da parte del pubblico romanista, anche grazie al gol del pareggio nel derby del marzo \u201992. Nelle tre stagioni nella Roma totalizz\u00f2 88 presenze e 11 reti.\nNel 1994 torn\u00f2 in Germania al Karlsruhe, con cui vinse la Coppa UEFA Intertoto nel 1996 e si qualific\u00f2 per la Coppa UEFA nel 1996-97 e nel 1997-98. Nell'andata del terzo turno, H\u00e4\u00dfler realizz\u00f2 una doppietta nella vittoria 3-1 della sua squadra su Br\u00f8ndby IF a Copenhagen. Alla fine della stagione 1997-98, nonostante le buone prestazioni di H\u00e4\u00dfler, il Karlsruhe retrocedette nella 2. Bundesliga.\nNella stagione seguente si trasfer\u00ec al Borussia Dortmund, club che aveva vinto la UEFA Champions League nel 1997. Alla fine del campionato, dopo aver collezionato solo 18 presenze, si trasfer\u00ec in Baviera al 1860 M\u00fcnchen.\nNei quattro anni a Monaco divenne un pilastro della squadra. Nella prima stagione il club raggiunse un sensazionale quarto posto in Bundesliga. La squadra fu sconfitta dal Leeds United nei preliminari della UEFA Champions League e prese parte alla Coppa UEFA uscendo al terzo turno contro il Parma. Nei due anni successivi, il club partecip\u00f2 alla Coppa UEFA Intertoto senza riuscire a qualificarsi per la Coppa Uefa.\nAlla fine della stagione 2002-03, H\u00e4\u00dfler lasci\u00f2 Monaco per trasferirsi all'Austria Salisburgo, dove chiuder\u00e0 la carriera nel 2004.\nNazionale.\nCon la Germania ha giocato 101 partite segnando 11 gol, prendendo parte ai Mondiali del 1990, 1994 e 1998 e agli Europei 1992, 1996 e 2000.\nHa vinto anche la medaglia di bronzo ai Giochi olimpici di Seul 1988.\nAllenatore.\nDal 1\u00ba ottobre 2006 entra nello staff tecnico del come tecnico delle giovanili, rimanendovi fino al 30 giugno 2007 quando accetta la proposta di diventare allenatore in seconda della prima squadra, con decorrenza dal successivo 1\u00ba luglio. Dal 20 febbraio 2007 al 20 febbraio 2008 \u00e8 stato il vice di Berti Vogts, commissario tecnico della . Dal 1\u00ba luglio 2009 diventa vice della formazione Under-17 del , sotto la guida di Dirk Lottner, di quella Under-19 sotto la guida di Mandref Schadt, e del Colonia II sotto la guida di Frank Schaefer.\nNel febbraio 2010 ritorna alla prima squadra del Colonia, dve rimane fino al 30 giugno 2011. Dal 5 giugno 2014 diventa vice allenatore del Padideh Shandiz."}
{"id": "898779", "revid": "1564499", "url": "https://it.wikipedia.org/wiki?curid=898779", "title": "Cervaro (fiume)", "text": "Il Cervaro \u00e8 un corso d'acqua dell'Italia meridionale della lunghezza di e dal carattere prevalentemente torrentizio, con piene talvolta rovinose (la piena del 2003 raggiunse una portata di ).\nPercorso.\nLe sue sorgenti si trovano nel settore meridionale dei monti della Daunia, alle pendici del monte Le Felci () nel territorio di Monteleone di Puglia. Il suo corso si districa tra le province di Avellino e Foggia (con attraversamento, in quest'ultimo territorio, del tavoliere delle Puglie) per poi sfociare nel lago Salso e dunque in Adriatico, nel golfo di Manfredonia. I principali affluenti di destra sono i torrenti Lavella, Avella, Iazzano e Biletra; da sinistra vi confluiscono i torrenti Pecoraro, Tre Confini, Lavella \"(omonimo del gi\u00e0 citato affluente di destra)\" e Sannoro.\nStoria.\nIl Cervaro \u00e8 citato nella \"Naturalis Historia\" di Plinio il Vecchio con il nome \"Cerbalus\": in quel testo il fiume \u00e8 ricordato come confine del territorio dei Dauni, senza ulteriori specificazioni. Tuttavia, poich\u00e9 \u00e8 storicamente accertato che citt\u00e0 daune sorgessero su entrambe le sponde del fiume, tale passo \u00e8 stato sempre di difficile interpretazione. Plinio voleva forse alludere all'alto corso del Cervaro che scorre stranamente parallelo alla linea spartiacque tra \"Apulia\" e \"Campania\", lungo l'orlo orientale della sella di Ariano, ma \u00e8 anche plausibile che egli in realt\u00e0 intendesse riferirsi al Candelaro, un torrente che scorre proprio lungo il margine nord-orientale del Tavoliere e la cui foce \u00e8 adiacente a quella del Cervaro, senza escludere che in tempi antichi i due corsi d'acqua potessero essere tra loro confluenti. Secondo una terza ipotesi, il Cervaro poteva rappresentare invece una sorta di confine interno tra i Dauni propriamente detti (a sud) e i Dauni di lingua osca (a nord); questi ultimi, maggiormente influenzati dai vicini Sanniti, erano noti anche con il nome di \"Apuli\", bench\u00e9 secondo Strabone tale etnonimo fosse normalmente riferito a tutti gli abitanti dell\"'Apulia\"."}
{"id": "898781", "revid": "228039", "url": "https://it.wikipedia.org/wiki?curid=898781", "title": "Thomas Haessler", "text": ""}
{"id": "898783", "revid": "4711", "url": "https://it.wikipedia.org/wiki?curid=898783", "title": "Thomas H\u00e4ssler", "text": ""}
{"id": "898787", "revid": "339392", "url": "https://it.wikipedia.org/wiki?curid=898787", "title": "Guido Aretino", "text": ""}
{"id": "898788", "revid": "339392", "url": "https://it.wikipedia.org/wiki?curid=898788", "title": "Fiumi della TdM", "text": ""}
{"id": "898791", "revid": "125541386", "url": "https://it.wikipedia.org/wiki?curid=898791", "title": "Un povero ricco", "text": "Un povero ricco \u00e8 un film italiano del 1983 diretto da Pasquale Festa Campanile.\nTrama.\nL'ingegnere Eugenio Ronconi vive a Milano una vita agiata in una grande villa ed \u00e8 sposato con Romina, ma \u00e8 ossessionato dal perdere tutte le ricchezze e diventare povero. Su consiglio del proprio psicanalista, decide dunque di diventare povero per circa un mese: dice al vicepresidente della sua azienda, l'avvocato Marini, che partir\u00e0 per il Medio Oriente; in realt\u00e0 si procura documenti falsi, si fa chiamare Eugenio Ragona, si taglia la barba e si fa assumere nella sua ditta, la S.O.F.R.A.M, come fattorino, per poter cos\u00ec vivere in prima persona quest'esperienza.\nNell'appartamento che la ditta gli riserva conosce Marta, la vicina di pianerottolo, che, pur non conoscendolo, gli diventa subito amica, mentre Eugenio se ne innamora. Eugenio viene assunto come addetto alle pulizie. Nonostante il suo lavoro umile, consiglia a un suo superiore di non consegnare l'importo a una ditta giapponese, perch\u00e9 questa rischia il fallimento; le sue previsioni si avverano e il capo dice a Eugenio che questi potrebbe ricevere una proposta dal presidente della ditta (lo stesso ingegner Ronconi): allora Eugenio, per evitare di farsi scoprire, fa la pip\u00ec davanti a tutti su una pianta per farsi licenziare.\nNon avendo pi\u00f9 il permesso di stare nell'appartamento della ditta, Eugenio \u00e8 costretto a vivere in mezzo alla strada, dove conosce il capo dei barboni di Piazza Duomo, Stanislao, detto Fosforo, che gli insegna i trucchi del mestiere della vita da senzatetto. Intanto per la vergogna nasconde la sua condizione a Marta, che corteggia nella speranza che la donna lo ricambi e smetta di concedersi ad altri per sbarcare il lunario. L'uomo perde sempre di pi\u00f9 la stima di s\u00e9 stesso, arrivando a rubare e truffare pur di mangiare: ruba al supermercato e si finge un mendicante cieco e sordo fuori di una chiesa. Ma, quando non riesce nemmeno a trovare qualcosa da mangiare tra i rifiuti, a causa dei cani feroci che lo attaccano, si arrende e torna alla sua ricca villa.\nUna volta rientrato, scopre che sua moglie l'ha tradito con l'avvocato Marini. Ritorna allora da Marta e la conquista; la mattina seguente scopre quanto sia indebitata la sua amata. Dunque Eugenio, pazzo d'amore, chiede una mano a \"Fosforo\" e si concede un'ultima truffa per aiutare la donna e portarla via dalla stanza dove attendeva i clienti. Ridiventa quindi l'ingegner Ronconi e prende una decisione drastica: liquida tutte le proprie attivit\u00e0; poi regola i conti con quelli che lo circondavano e avevano approfittato di lui: caccia via dalla sua villa il corrotto maggiordomo e insieme a lui anche la propria moglie Romina, che lo tradiva con il suo avvocato. Alla fine Eugenio va a vivere con Marta nella casa galleggiante che \"Fosforo\" ha rimesso a nuovo per darla in affitto; e qui infine rivela alla donna la sua reale condizione economica, sotto una pioggia di banconote.\nProduzione.\nIl regista Pasquale Festa Campanile, in virt\u00f9 della riuscita del film e del sodalizio lavorativo con Pozzetto (questa \u00e8 stata la loro quarta e ultima pellicola insieme, dopo \"Nessuno \u00e8 perfetto\", \"Culo e camicia\" e \"Porca vacca\"), avrebbe voluto dirigere in seguito \"Il ragazzo di campagna\", altro film con protagonista Pozzetto; ma la regia, al pari di soggetto e sceneggiatura, furono di Castellano e Pipolo.\nCast.\nPiero Mazzarella, il barbone Stanislao detto Fosforo, \u00e8 stato uno dei pi\u00f9 grandi attori teatrali della scena milanese nonch\u00e9 pioniere, nei primi anni Ottanta, di Canale 5, rete televisiva che trasmetteva i suoi spettacoli teatrali.\nRiprese.\nIl film \u00e8 stato realizzato fra Milano e Roma. Della prima citt\u00e0 si vedono largo Cairoli, la stazione Centrale, la pinacoteca di Brera e la Darsena; della capitale si riconoscono l'Istituto San Michele in piazzale Tosti e il mercato rionale del quartiere Marconi in via Damiano Macaluso. Alcune scene furono girate a Gratosoglio (Milano) e a Gaggiano, a sud-ovest di Milano; la scena finale sulla casa galleggiante \u00e8 stata girata a Gaggiano. Per la residenza dell'ingegner Ronconi venne scelta Villa Parisi a Frascati.\nLa celebre scena della forchettata data da un operaio a Pozzetto \u00e8 stata girata alla Darsena di Milano, che in quel periodo era veramente un cantiere, in quanto stava per essere costruita la fermata della metropolitana Porta Genova."}
{"id": "898794", "revid": "125953925", "url": "https://it.wikipedia.org/wiki?curid=898794", "title": "La casa stregata (film 1982)", "text": "La casa stregata \u00e8 un film italiano del 1982 diretto da Bruno Corbucci.\nTrama.\nIl ragionier Giorgio Allegri, bancario milanese, \u00e8 innamorato della dolce e bella fidanzata Candida. Dopo essersi trasferito a Roma per lavoro, Giorgio comincia la difficile ricerca di un appartamento in grado di ospitare lui, la fidanzata, la suocera Anastasia ed il suo alano Gaetano. La ricerca di Giorgio si conclude quando per caso un misterioso individuo gli offre la possibilit\u00e0 di abitare una bellissima villa sulla via Appia a un canone particolarmente basso.\nLa villa trovata da Giorgio \u00e8 per\u00f2 \"stregata\": mille anni prima due innamorati, Giorgiovat e Candizza, sorpresi dalla madre di lei Anastasias, furono trasformati in statue di sale. Per rompere l'incantesimo Candida dovr\u00e0 restare illibata fino alla prima notte di luna piena, momento dal quale inizier\u00e0 il millesimo anno dall'incantesimo. L'uomo misterioso che ha segnalato la casa a Giorgio altri non \u00e8 che la reincarnazione di Omar, un guerriero saraceno servitore di Giorgiovat che, tra gli improperi e le resistenze di Giorgio e la perplessit\u00e0 di Candida, cercher\u00e0 di fare in modo che i due innamorati non abbiano rapporti antecedenti la prima notte di luna piena anche con l'aiuto di Gaetano, della cui anima si impossessa. Dopo molti guai giunge la fatidica notte e i due ragazzi ormai sposati potranno finalmente sciogliere l'incantesimo venendo ricompensati da una pioggia di monete d'oro ed essere ricchi e felici.\nProduzione.\nCast.\nL'attrice protagonista del film, Gloria Guida, e la comprimaria Marilda Don\u00e0, sono nate nel medesimo giorno, mese ed anno, il 19 novembre 1955. Gaetano invece, il cane alano che accompagna Pozzetto nel film, era un cane di scena, abituato ai set cinematografici, utilizzato pi\u00f9 volte in altri film e non di sua propriet\u00e0 come vociferato pi\u00f9 volte nel corso degli anni.\nRiprese.\nLa casa utilizzata per girare il film \u00e8 Villa Giovanelli Fogaccia situata nel quartiere Aurelio e utilizzata come set per molti altri film.\nColonna sonora.\nNella scena del primo incontro di Giorgio e Candida (quando vengono esortati da Anastasia ad abbandonare il divano per trasferirsi in camera), si sente suonare una parte della canzone \"It's Me\", composta da Detto Mariano e cantata da Douglas Meakin. Lo stesso brano era stato composto originariamente per la colonna sonora del film \"Culastrisce nobile veneziano\", del 1976, diretto da Flavio Mogherini.\nNella scena del ricevimento in casa Allegri (dopo che Giorgio ha sventato una rapina in banca trasformandosi in Hulk), si sente suonare sul grammofono la canzone \"I Adore You\" sempre cantata da Douglas Meakin e composta da Detto Mariano. Lo stesso brano era stato composto appositamente per la colonna sonora del film \"Asso\", dell'anno prima, con Adriano Celentano.\nPromozione.\nI manifesti e le locandine utilizzate per promuovere il film, all'epoca della sua diffusione nelle sale cinematografiche italiane, sono opera dell'illustratore Renato Casaro.\nDistribuzione.\nLa pellicola \u00e8 stata distribuita nelle sale cinematografiche italiane il 4 marzo 1982.\nAccoglienza.\nIncassi.\nIl film ha ricavato al botteghino una somma totale pari a 876.000.000 di lire classificandosi al 20\u00ba posto tra i primi 100 film di maggior incasso della stagione cinematografica italiana 1981-1982.\nCritica.\nIn un articolo apparso sul quotidiano \"La Stampa\", la storia di amene stregonerie narrata dal film viene definita priva di smalto e mordente con l'aggravante di essere gi\u00e0 stata presentata l'anno prima nel film \"Bollenti spiriti\" di Giorgio Capitani dove, tra le altre cose, era presente anche la stessa Gloria Guida. La regia viene definita come poco efficace con un Pozzetto inserito in una parte a lui congeniale."}
{"id": "898805", "revid": "247222", "url": "https://it.wikipedia.org/wiki?curid=898805", "title": "Nico Fidenco Show", "text": "Nico Fidenco Show \u00e8 un album pubblicato nel 1967, l'ultimo inciso dall'omonimo cantante italiano per la RCA.\nComposto per la maggior parte da inediti (tra cui anche una versione della celebre canzone di Riz Ortolani \"More\"), viene edito per la linea economica denominata \"Special\" (i trentatr\u00e9 giri venivano venduti al prezzo di 1.800 lire contro il prezzo corrente che era di 2.700 lire).\nTracce.\nLato A\nLato B\nNote.\nUnica edizione con copertina cartonata a busta chiusa. Uscito anche negli USA, con etichetta RCA Victor International e brevi note di presentazione in inglese."}
{"id": "898807", "revid": "617483", "url": "https://it.wikipedia.org/wiki?curid=898807", "title": "Lingue ciadiche", "text": "Le lingue ciadiche costituiscono un sottogruppo di lingue parlate nel nord della Nigeria, del Niger, del Ciad, della Repubblica Centrafricana e del Camerun, che appartengono alla famiglia delle lingue afro-asiatiche.\nDistribuzione geografica.\nLa lingua ciadica pi\u00f9 parlata e l'unica di una certa rilevanza (sia per numero di parlanti che storicamente) \u00e8 lo 'hausa, lingua franca di buona parte dell'Africa occidentale.\nClassificazione.\nLe lingue ciadiche si suddividono ulteriormente in quattro sottogruppi:\nCollegamenti.\nChadic Newsletter Online\nLinks tagged \"Chadic\" at del.icio.us"}
{"id": "898808", "revid": "767487", "url": "https://it.wikipedia.org/wiki?curid=898808", "title": "Anche i commercialisti hanno un'anima", "text": "Anche i commercialisti hanno un'anima \u00e8 un film del 1994, diretto da Maurizio Ponzi. Il film, il cui titolo ha ben poco a che vedere con la storia narrata, usc\u00ec nelle sale l'11 marzo del 1994.\nTrama.\nNell'Italia di Tangentopoli vengono narrate le storie di tre personaggi molto diversi tra loro: il romano Roberto, onesto impiegato della Corte dei Conti, un po' grigio e noioso ma ligio al dovere e con l'unica distrazione del calcetto; Sonia, giovane, bellissima e superficiale fidanzata di Roberto che vorrebbe il partner pi\u00f9 dinamico e ambizioso; infine Carlo, faccendiere milanese senza scrupoli nonch\u00e9, malgrado sia sposato e con due figli, donnaiolo impenitente: ha una relazione con la sua collaboratrice milanese Adriana, appena arrivato a Roma comincia a corteggiare pesantemente Sonia che lavora come segretaria in uno studio notarile attiguo al suo, poco tempo dopo viene arrestato dalla Guardia di Finanza che irrompe nel suo ufficio proprio mentre Mercedes, una formosa ragazza spagnola appena presentatasi per un lavoro da interprete, gli sta praticando una fellatio. \nCarlo \u00e8 insomma il classico prototipo del ricco \"cumenda\" della Milano da bere, che viene visto da Sonia, la quale ne \u00e8 malcelatamente attratta, come un esempio che Roberto dovrebbe seguire.\nNei guai con la giustizia, su consiglio del suo avvocato Carlo parte per l'India (uno stato in cui non c'\u00e8 l'estradizione) al seguito di Cesira, una buddista che organizza visite a Subramanian, misterioso uomo che si dice faccia miracoli. Sonia, che accoglie con entusiasmo qualsiasi novit\u00e0, si converte al nuovo culto e parte anche lei per l'Asia insieme al seccato Roberto.\nL'impatto con l'India produrr\u00e0 reazioni inaspettate: Sonia si stancher\u00e0 quasi subito della nuova esperienza e arriver\u00e0 all'udienza del santone distratta dalla corte di Carlo, che intanto su consiglio del suo amico Galbusera (un altro imprenditore fuggito dall'Italia per problemi con la giustizia) vorrebbe diventare impresario del \"santone\". Di conseguenza il milanese convince Cesira a diventare sua socia e ritorna in patria con questo nuovo business, ben sapendo che si tratta di un inganno.\nRoberto nel frattempo rimane colpito dall'incontro con Subramanian e con l'India: avendo smascherato la truffa di Galbusera, si ribella al rapporto con Sonia (che nel frattempo si \u00e8 concessa a Carlo) e si affeziona a Silvio, un bambino diventato muto dopo aver subito un trauma. \nIl film lascia i nostri personaggi a Roma: Sonia, tornata single e delusa dall'avventura con Carlo, riprende ad inseguire i suoi sogni e punta a diventare una sceneggiatrice cinematografica; Carlo, affiancato dalla madre e da Luciana, la sua fedele segretaria di Roma, apre una nuova attivit\u00e0 nel campo del turismo religioso e Roberto torna alla solita vita, pi\u00f9 tranquillo e pi\u00f9 felice grazie al fidanzamento con Patrizia, l'ex collega di Sonia che aveva sempre avuto simpatia per lui. Nell'ultima scena, infine, dopo una rete segnata da Roberto nel corso di una partita di calcetto, Silvio (presente sulla tribunetta insieme a suo padre) ricomincia a parlare esclamando la parola \"gol!\".\nProduzione.\nL'aiuto regista \u00e8 Ferzan \u00d6zpetek."}
{"id": "898810", "revid": "767487", "url": "https://it.wikipedia.org/wiki?curid=898810", "title": "Mollo tutto", "text": "Mollo tutto \u00e8 un film del 1995 diretto da Jos\u00e9 Mar\u00eda S\u00e1nchez.\nTrama.\nIl salumiere milanese Franco Giacobetti trasferitosi a Roma, stanco dei comportamenti egoisti della moglie Bettina e della figlia Melissa, e tormentato dagli strozzini, abbandona la sua vita e si trasferisce in Tunisia con l'intenzione di vivere spensierato nel lusso. Ma il direttore della banca a cui aveva versato i suoi risparmi lo truffa, cos\u00ec si ritrova solo senza documenti e senza soldi in un paese straniero: in suo aiuto viene un bambino, Selim. Riesce a tornare in Italia su una barca di clandestini, ma spinto dall'orgoglio di non ammettere alla moglie il fallimento della sua fuga, si finge un immigrato e, ironia della sorte, finisce a fare il domestico proprio a casa sua.\nMoglie e figlia lo riconoscono (ma lui non se ne rende conto) e decidono d'assecondarlo fino a quando decide di licenziarsi, perch\u00e9 crede che Bettina l'abbia tradito con un architetto, anche se si \u00e8 trattato solo d'una finzione. A questo punto, Melissa e sua madre lo drogano con del sonnifero in una tazza di caff\u00e8, e al suo risveglio si ritrova nel letto matrimoniale di casa: chiedendo cosa stia succedendo, crede d'avere sognato tutto. Il mistero si risolve per\u00f2 quando, fermo in automobile davanti a un semaforo rosso, rivede Selim, il bambino che l'aveva aiutato in Nordafrica: con il consenso della propria famiglia, lo tiene con s\u00e9."}
{"id": "898813", "revid": "5245", "url": "https://it.wikipedia.org/wiki?curid=898813", "title": "Ethir Anduin", "text": ""}
{"id": "898814", "revid": "5245", "url": "https://it.wikipedia.org/wiki?curid=898814", "title": "Foci dell'Anduin", "text": ""}
{"id": "898819", "revid": "834", "url": "https://it.wikipedia.org/wiki?curid=898819", "title": "Klemens Lothar von Metternich-Winneburg", "text": ""}
{"id": "898820", "revid": "133557", "url": "https://it.wikipedia.org/wiki?curid=898820", "title": "David Chalmers", "text": "Biografia e carriera accademica.\nLaureatosi in matematica all'Universit\u00e0 di Adelaide in Australia, prosegue i suoi studi in varie universit\u00e0 degli Stati Uniti d'America, sino ad assumere il ruolo di Direttore del \"Center for Consciousness\" dell'Universit\u00e0 dell'Arizona.\nDal 2004 dirige il \"Centre For Consciousness\" presso l\"'Universit\u00e0 Nazionale Australiana\".\nPensiero.\nIl suo maggior contributo alla filosofia della mente \u00e8 stata l'individuazione e la separazione di due diversi problemi inerenti alla coscienza:\nTale distinzione teorica ha avuto un eccezionale impatto sul dibattito della coscienza. Tutti gli studiosi che si interessano in qualche modo ad essa, hanno dovuto tenere conto della tesi di Chalmers.\nIl pi\u00f9 famoso argomento a priori per dimostrare l'esistenza stessa di un \"problema difficile\" della coscienza \u00e8 quello degli zombi. Prima di considerare l'argomento occorre per\u00f2 conoscere parte della ricostruzione che il filosofo australiano fa dei legami tra spiegazione riduttiva e sopravvenienza.\nUna spiegazione riduttiva di un fenomeno di \"alto livello\" A con un fenomeno di un pi\u00f9 \"basso livello\" B \u00e8, ad esempio, quella del calore in termini di moto molecolare: ogni istanza del fenomeno macroscopico del \"calore\" in una regione di spazio-tempo \u00e8 spiegata dall'istanza di un fenomeno di livello microscopico in quella stessa regione, ovvero il moto molecolare. Allo stesso modo, la liquidit\u00e0 dell'acqua \u00e8 spiegata dal comportamento particolare dei legami tra le molecole di H2O.\nLa sopravvenienza \u00e8 una relazione tra classi di propriet\u00e0: semplificando, diciamo che le A-propriet\u00e0 sopravvengono logicamente sulle B-propriet\u00e0 se e solo se in due mondi logicamente possibili che sono identici in quanto a B-propriet\u00e0 non potremo mai trovare differenze nelle A-propriet\u00e0. Un esempio chiarir\u00e0 il punto: consideriamo le propriet\u00e0 biologiche (come \"essere vivo\", \"essere una cellula in mitosi\", ecc.) come la classe di A-propriet\u00e0, e le propriet\u00e0 fisiche (cio\u00e8 \"essere un quark\", \"avere spin xyz\", ecc.) come la classe di B-propriet\u00e0. La domanda cui vogliamo rispondere \u00e8: le propriet\u00e0 biologiche sopravvengono logicamente alle propriet\u00e0 fisiche? Per farlo, immaginiamo dunque due mondi possibili identici in quanto a propriet\u00e0 fisiche; sembra chiaro che in quei mondi troveremo identiche propriet\u00e0 biologiche: se qualcosa conta come \"vivo\" nel \"mondo 1\" sar\u00e0 \"vivo\" anche nel \"mondo 2\".\nLa tesi centrale di Chalmers \u00e8 che \u00e8 possibile una spiegazione riduttiva delle A-propriet\u00e0 con le B-propriet\u00e0 se e solo se le A-propriet\u00e0 sopravvengono logicamente sulle B-propriet\u00e0. In altre parole, se riusciamo a trovare una coppia di mondi possibili identici in quanto a B-propriet\u00e0 ma diversi nelle A-propriet\u00e0 avremo stabilito che le A-propriet\u00e0 non sono riducibili alle B-propriet\u00e0: il \"catalogo del mondo\" deve includere entrambi i tipi di propriet\u00e0 poich\u00e9 uno non \u00e8 ricavabile a partire dall'altro (nel nostro esempio sulla sopravvenienza, il fatto che le propriet\u00e0 biologiche sopravvengano a quelle fisiche indica che le propriet\u00e0 biologiche non sono \"altro\" dalle propriet\u00e0 fisiche; ecco perch\u00e9 possiamo dire che la biologia \u00e8 riduttivamente spiegata dalla fisica).\nEccoci dunque al problema difficile della coscienza: le propriet\u00e0 qualitative, come la \"dolorosit\u00e0\" del dolore, sopravvengono logicamente alle propriet\u00e0 fisiche? O, in altre parole: la coscienza \u00e8 spiegabile riduttivamente in termini di meccanismi fisiologici? Gli zombie di Chalmers entrano in gioco a questo punto: per zombie Chalmers intende un'entit\u00e0 fisicamente identica a un essere umano attuale, cellula per cellula, ma priva di coscienza. Poich\u00e9, argomenta Chalmers, possiamo immaginare un mondo fisicamente identico al nostro ma in cui siamo tutti zombie (nessuno di noi \"prova\" soggettivamente qualcosa), allora le caratteristiche qualitative dell'esperienza non sopravvengono logicamente sul mondo fisico. Per quanto detto sopra, questo significa che possiamo riduttivamente spiegare la biologia in termini di propriet\u00e0 fisiche ma non la coscienza.\nQuesto tipo di posizione trova naturale connotazione tra i \"dualismi\" proposti nella storia da molti filosofi, ma, come Chalmers giustamente sottolinea, il suo argomento \u00e8 compatibile con una pluralit\u00e0 di ontologie di fondo, tra cui il monismo neutrale.\nCritiche.\nLe tesi di Chalmers sono molto controverse, e hanno dato luogo ad un'ampia discussione. Rispetto all'argomento degli zombie, ad esempio, molti filosofi hanno messo in discussione che un mondo fisicamente identico al nostro ma privo di stati mentali sia concepibile. Se ci\u00f2 \u00e8 vero, gli argomenti di Chalmers perdono molta della loro efficacia. Riguardo poi a quello che Chalmers chiama problema \"hard\" della coscienza, molti scienziati cognitivi sostengono che concetti come qualia (gli stati qualitativi d'esperienza contrassegnati da un \"quid\" irriducibile) siano dei miti anti-scientifici che non hanno alcuna esistenza reale, se non in quanto prodotti della complessit\u00e0 cerebrale, riconducibili quindi al cervello e alle sue elaborazioni."}
{"id": "898821", "revid": "712828", "url": "https://it.wikipedia.org/wiki?curid=898821", "title": "Fiumi di Gondor", "text": "Gondor \u00e8 un regno di Arda, l'universo immaginario fantasy creato dallo scrittore inglese J.R.R. Tolkien. Esistono due liste dei fiumi di Gondor, e i fiumi Anduin, Sernui e Gilrain appaiono in entrambe.\nI \"Cinque Fiumi del Lebennin\".\nAltri fiumi di Gondor, non contenuti in queste liste, sono:\nQuesti sono per\u00f2 descritti tra i Fiumi della Terra di Mezzo."}
{"id": "898852", "revid": "114514", "url": "https://it.wikipedia.org/wiki?curid=898852", "title": "China Southern", "text": ""}
{"id": "898853", "revid": "124197208", "url": "https://it.wikipedia.org/wiki?curid=898853", "title": "Klaus Augenthaler", "text": "In nazionale totalizz\u00f2 37 apparizioni tra il 1982 e il 1990, prendendo parte ai Mondiali di (secondo posto) e (vittoria).\nCarriera.\nGioc\u00f2 solitamente nel ruolo di libero o difensore centrale.\nA livello di club, dopo essere cresciuto calcisticamente nel FC Vilshofen, approd\u00f2 nel 1975-76 al Bayern Monaco, dove si svolse la sua intera carriera agonistica, terminata nel 1990-91 dopo 404 incontri e 52 gol in Bundesliga.\nInizi\u00f2 ad allenare come allenatore in seconda nel 1992-1993, sempre al Bayern Monaco. Tra il 1994-95 e il 1995-1996 diresse anche la squadra riserve.\nNell'estate 1997 pass\u00f2 alla formazione austriaca del . Guid\u00f2 la squadra per due anni di fila (1998 e 1999) al terzo posto, ottenendo quindi due partecipazioni alla Coppa UEFA.\nDurante la pausa invernale 1999-2000 fece ritorno in Germania, per allenare il Norimberga in Zweite Bundesliga e classificandosi quinto. La stagione successiva la squadra vinse il campionato e guadagn\u00f2 l'accesso alla massima divisione. Nel 2001-2002 conquist\u00f2 la salvezza. Nel 2002-2003 il Norimberga ebbe invece un'annata molto negativa (chiuse poi al penultimo posto): il 30 aprile 2003 fu esonerato.\nTuttavia gi\u00e0 il 13 maggio fu di nuovo su una panchina, stavolta quella del . Nonostante le poche giornate rimaste, la compagine riusc\u00ec a evitare la retrocessione. Augenthaler fu quindi confermato anche per le stagioni successive. Nel 2003-2004 si classific\u00f2 terzo e raggiunse l'ingresso nella Champions League 2004-2005. Segu\u00ec un sesto posto in campionato (2004-2005), con eliminazione da parte dei futuri campioni del nella competizione continentale. Nel 2005-2006, dopo una vittoria, un pareggio e due sconfitte nelle prime quattro partite stagionali, si dimise il 16 settembre 2005.\nIl 29 dicembre 2005 accett\u00f2 l'offerta del e ne divenne l'allenatore, chiudendo in quattordicesima posizione. Fu esonerato sul finire dell'annata successiva. Dal 23 marzo 2010 diviene allenatore dell'Unterhaching; alla fine della stagione 2010-2011 il suo contratto non viene rinnovato.\nAttualmente lavora per una societ\u00e0 di \"scouting\" di giovani calciatori."}
{"id": "898854", "revid": "339392", "url": "https://it.wikipedia.org/wiki?curid=898854", "title": "Lefnui", "text": ""}
{"id": "898856", "revid": "339392", "url": "https://it.wikipedia.org/wiki?curid=898856", "title": "Morthond", "text": ""}
{"id": "898857", "revid": "339392", "url": "https://it.wikipedia.org/wiki?curid=898857", "title": "Ciril", "text": ""}
{"id": "898858", "revid": "339392", "url": "https://it.wikipedia.org/wiki?curid=898858", "title": "Ringl\u00f3", "text": ""}
{"id": "898859", "revid": "86341", "url": "https://it.wikipedia.org/wiki?curid=898859", "title": "Alberto Bil\u00e0", "text": "Biografia.\nNasce a Roma ma \u00e8 di origini siciliane. Laureato in Giurisprudenza, inizia la carriera televisiva alla Rai, dove dal 1985 \u00e8 programmista regista su Rai 1 nei programmi \"Italia mia\" (con Diego Abatantuono e Maria Teresa Ruta) e \"Parola mia\" (con Luciano Rispoli), e diventa curatore di \"Atlante\" (programma di geopolitica con Anna Carlucci e Brando Quilici). Nel 1991 approda come giornalista a \"TMC News\", il telegiornale di Telemontecarlo di cui conduce le principali edizioni, realizzando servizi e speciali nelle redazioni di cronaca ed esteri. Nel 1995 passa a Fininvest: al TG5 \u00e8 prima caposervizio esteri e poi vicecaporedattore della cronaca. Inviato in Medio Oriente, Stati Uniti, Gran Bretagna, Francia, Germania, India, Nepal, copre alcuni dei principali avvenimenti di cronaca e politica internazionale, dall'assalto all'ambasciata giapponese a Lima ai funerali di Lady Diana. In Albania \u00e8 vittima di un sequestro-lampo nel 1999 da parte dei ribelli dell'UCK teso a ottenere il trasporto urgente in Italia di alcuni feriti in un conflitto a fuoco. Inaugura come conduttore l'edizione del \"TG5 di Mezza Sera\". Dal 1997 al 2000 conduce il \"TG5 Mattina\". Poi approda all'edizione delle 13:00 in coppia con Paola Rivetta e poi ancora all'edizione delle 20:00. Nell'estate del 2001 conduce \"Verissimo vacanze\" su Canale 5 con Rosa Teruzzi. Diventa poi caporedattore all'ufficio centrale del TG5; ha condotto dal 2005 al 2017 l'edizione delle 20:00, poi dal 3 luglio 2017 conduce nuovamente quella delle 13:00.\nNel 2013 ha condotto \"Italia domanda\" in prima serata su Canale 5."}
{"id": "898863", "revid": "339392", "url": "https://it.wikipedia.org/wiki?curid=898863", "title": "Sernui", "text": ""}
{"id": "898864", "revid": "110157", "url": "https://it.wikipedia.org/wiki?curid=898864", "title": "Le ragazze di San Frediano (miniserie televisiva)", "text": "Le ragazze di San Frediano \u00e8 una miniserie televisiva italiana in due puntate del 2007 diretta da Vittorio Sindoni e liberamente ispirata all'omonimo romanzo di Vasco Pratolini.\nSi tratta della terza miniserie realizzata dalla Rizzoli Audiovisivi S.p.A. nell'ambito della collana \"I grandi romanzi del Novecento\": la prima \u00e8 stata \"Il bell'Antonio\" diretta da Maurizio Zaccaro e tratta dall'omonimo romanzo di Vitaliano Brancati, mentre la seconda \u00e8 stata \"La provinciale\" diretta da Pasquale Pozzessere e tratta dal romanzo di Alberto Moravia."}
{"id": "898865", "revid": "481666", "url": "https://it.wikipedia.org/wiki?curid=898865", "title": "Celos", "text": ""}
{"id": "898866", "revid": "339392", "url": "https://it.wikipedia.org/wiki?curid=898866", "title": "Sirith", "text": ""}
{"id": "898869", "revid": "547992", "url": "https://it.wikipedia.org/wiki?curid=898869", "title": "Darko Pan\u010dev", "text": "Soprannominato \"Cobra,\" nel 2003 \u00e8 stato nominato dalla Federazione calcistica della Macedonia miglior giocatore negli ultimi 50 anni e quindi inserito nella lista dei 52 giocatori nominati Golden Player dalla UEFA.\nCarriera.\nClub.\nEsordisce nella massima divisione jugoslava nella stagione 1982-1983 con la maglia del , con la quale si laurea capocannoniere nella stagione 1983-1984. Rimane a Skopje fino al 1988, quando passa alla . Nei 4 anni trascorsi nella capitale la squadra vince 3 titoli e Pan\u010dev \u00e8 contemporaneamente anche il miglior marcatore. Nella stagione 1990-1991 il club conquista la Coppa dei Campioni ai calci di rigore nella finale di Bari giocata contro l'; Pan\u010dev contribuisce segnando 5 gol nella manifestazione, oltre a calciare l'ultimo e definitivo tiro dagli undici metri. A titolo personale vince anche la Scarpa d'oro (che per\u00f2 gli viene consegnata soltanto nel 2006), mentre alla fine del 1991 si classifica secondo nella lista per il Pallone d'oro e segna anche l'ultimo gol, quello del 3-0, nella vittoria di Tokio contro i cileni del che vale la Coppa Intercontinentale.\nLe prestazioni in patria gli valgono l'interesse dei club italiani, con cui le trattative furono facilitate dalla situazione jugoslava: lo stesso calciatore aveva dichiarato di non poter sopportare ulteriormente il clima di guerra. Nella primavera 1992 si accorda quindi con l', divenendone un calciatore a partire dalla stagione seguente. Esordisce in Coppa Italia segnando 5 gol alla tra andata e ritorno, tuttavia \u00e8 meno fortunato il prosieguo della carriera in \"nerazzurro\", con prestazioni sottotono e vari errori che ne causarono il soprannome di \"Ramarro\".\nNel gennaio del 1994 si trasferisce quindi in prestito al , che milita in Bundesliga ma che retrocede a fine stagione. Torna di nuovo all'Inter, la cui guida tecnica \u00e8 nel frattempo passata da Osvaldo Bagnoli a Ottavio Bianchi. La stagione inizia bene per Pan\u010dev, tuttavia \u00e8 condizionata da un infortunio muscolare subito nella trasferta col , cos\u00ec viene ceduto definitivamente al dal neo presidente Massimo Moratti. I guai fisici per\u00f2 proseguono, e non riesce a rendere al meglio. Passa infine al , con il quale vince il titolo, per poi decidere di chiudere la carriera.\nNazionale.\nPan\u010dev esordisce nella il 31 marzo 1984 in occasione di un'amichevole contro l'. Partecipa con la Nazionale al , scendendo in campo nelle vittorie contro (1-0) ed (4-1, segnando qui una doppietta). Viene utilizzato anche nell'ottavo contro la vinto 2-1 ai tempi supplementari, mentre rimane in panchina nel quarto contro l' (sconfitta ai calci di rigore). In seguito viene generalmente impiegato nelle qualificazioni al , al quale la Jugoslavia si qualifica sul campo salvo poi non potervi partecipare. Pan\u010dev termina la sua avventura in Nazionale dopo essere sceso in campo 27 volte ed aver realizzato 17 gol, tra le quali 2 triplette contro e , vinte entrambe per 4-1.\nIn seguito viene convocato nella neonata Macedonia, con la quale disputa 6 gare da capitano, segnando un gol."}
{"id": "898871", "revid": "339392", "url": "https://it.wikipedia.org/wiki?curid=898871", "title": "Cinque Fiumi del Lebennin", "text": ""}
{"id": "898872", "revid": "339392", "url": "https://it.wikipedia.org/wiki?curid=898872", "title": "Fiumi del Lebennin", "text": ""}
{"id": "898876", "revid": "697352", "url": "https://it.wikipedia.org/wiki?curid=898876", "title": "Volvo V70", "text": "La Volvo V70 \u00e8 un modello di automobile costruito dalla casa automobilistica Volvo, appartenente al segmento delle station wagon di grandi dimensioni. \u00c8 disponibile solamente con carrozzeria station wagon, in versione a cinque e sette posti (in questo caso con due strapuntini nel bagagliaio).\nNata nel 1996 come restyling della versione station wagon della Volvo 850, nel 2000 venne sostituita dalla seconda serie completamente differente dalla precedente.\nL'ultima versione, la terza, \u00e8 stata presentata al pubblico ed \u00e8 stata commercializzata nel corso del 2007. \u00c8 stata per molti anni l'automobile pi\u00f9 venduta in Svezia.\nLa nuova denominazione rispecchiava l'intenzione della Volvo di nominare le proprie autovetture in base al tipo di carrozzeria, nello specifico, S per le berline (sedan), V per le station wagon (versatility), C per le Coup\u00e9 e le Cabriolet ed XC per i SUV.\nLa produzione \u00e8 terminata nel 2016 quando \u00e8 stata sostituita dalla nuova Volvo V90.\nLe serie.\nPrima serie (1996-2000).\nNata, come denominazione nel 1996, la prima serie della V70 rappresentava in realt\u00e0 il restyling della 850, auto che ebbe moltissima fortuna in tutto il mondo e che per prima venne equipaggiata con i famosi motori a 5 cilindri in linea in alluminio, con alcune modifiche estetiche limitate principalmente al frontale ed alle finiture dell'abitacolo.\nMotori.\nTutti i motori a benzina della prima serie erano declinazioni differenti dello stesso basamento interamente in alluminio a cinque cilindri in linea, in particolare di 2.0 e 2.3 litri.\nNotevoli le prestazioni delle versioni dotate di turbocompressore, soprattutto quelle denominate R.\nSeconda serie (2000-2007).\nLa seconda serie della V70 venne presentata nel 2000 e rappresenta l'attuale interpretazione della classica station wagon di grandi dimensioni che vede da sempre il marchio Volvo tra i maggiori esponenti. Realizzata interamente da Volvo sulla Piattaforma P2, che verr\u00e0 ripresa con leggere modifiche dalla Ford come D3, da molti viene indicata come l'ultima vera Volvo.\nDi certo \u00e8 l'ultima vettura della Casa interamente progettata senza ausili esterni, sia per quanto riguarda il telaio, sia per quanto riguarda i motori, e rappresenta inoltre la prima autovettura Volvo ad essere stata motorizzata con un propulsore diesel interamente progettato e costruito dalla Volvo.\nAl contrario della serie precedente, la nuova V70 non era affiancata da una berlina della \"serie 70\", ma da due berline distinte (costruite sulla stessa base): la S60 e la S80.\nMotori.\nNegli ultimi mesi del 2000 alcuni modelli, pur adottando gi\u00e0 la nuova carrozzeria della II serie, erano ancora dotate di motorizzazioni della serie precedente non common rail.\nTutti i motori della seconda generazione della V70 sono dei propulsori realizzati interamente in alluminio, compresi i due diesel, a cinque cilindri in linea e 4 valvole per cilindro. Molti di essi, ad eccezione del Bi-Fuel e del 2.4 20V, sono dotati di turbocompressore.\nI due propulsori diesel, primi motori a gasolio interamente realizzati da Volvo, sono frutto della \"dieselizzazione\" dei propulsori a benzina, di cui ricalcano quindi fedelmente l'architettura. Si tratta di moderne unit\u00e0 a 5 cilindri dotati di alimentazione common rail.\nTerza serie (2007-2016).\nPresentata ufficialmente da Volvo nel febbraio 2007, commercializzata dal settembre dello stesso anno in Italia con anteprima mondiale, rappresenta l'ultima versione della station wagon svedese.\nVanta dimensioni superiori rispetto alla serie precedente, \u00e8 infatti lunga 4.823\u00a0mm, larga 1.861\u00a0mm e alta 1.547\u00a0mm.\nNel giugno 2011 ha ricevuto un piccolo aggiornamento che ha modernizzato gli interni secondo lo stile della nuova S60 ed ha portato una piccola novit\u00e0 negli indicatori di direzione integrati negli specchietti retrovisori esterni che abbandonano la lampadina convenzionale a favore di una pi\u00f9 moderna a LED. Questo Aggiornamento inoltre incrementa la sicurezza della Volvo V70 la quale riceve il City Safety offerto Di-Serie e il Pedestrian Detection che si aggiunge al ricco pacchetto di accessori per la sicurezza. Nel 2013, come tutta la gamma (ad eccezione della V40 e della XC90 della quale l'anno successivo sarebbe stata presentata la seconda generazione) viene sottoposta a un restyling che cambia i paraurti facendo sembrare l'auto pi\u00f9 bassa e larga e altri dettagli che migliorano l'eleganza.\nMotori.\nLa terza serie riprende i propulsori della S80 per quanto riguarda l'alimentazione a benzina, mentre per quanto riguarda i motori diesel, utilizza quelli gi\u00e0 presenti sulla seconda serie fino al 2009 quando sono stati introdotti il D5 prima con 205 cv e poi, in seguito all'aggiornamento di giugno 2011 che ne ha ridotto i consumi, con 215 cv, il D3 anch'esso aggiornato nel giugno 2011 per ridurre i consumi ma non ha ricevuto aumenti di potenza e successivamente il 1.6 D\nPer quanto riguarda la sicurezza automobilistica, nel 2007 \u00e8 stata sottoposta al crash test dell'Euro NCAP totalizzando 5 stelle, risultato riconfermato anche in occasione del test successivo effettuato con le nuove regole nel 2009."}
{"id": "898880", "revid": "56620", "url": "https://it.wikipedia.org/wiki?curid=898880", "title": "Argonath", "text": ""}
{"id": "898896", "revid": "830939", "url": "https://it.wikipedia.org/wiki?curid=898896", "title": "Paul Montel", "text": "Frequent\u00f2 l'Universit\u00e0 di Parigi dove ebbe come docenti Henri Lebesgue ed \u00c9mile Borel. Il 25 giugno 1907 ottenne il dottorato presentando la sua dissertazione dal titolo \"Sopra le serie infinite di funzioni\", nella quale introdusse la nozione di famiglia normale di funzioni analitiche. Della commissione d'esame per il dottorato facevano parte Paul \u00c9mile Appell, presidente, Paul Painlev\u00e9 e Borel.\nNel 1911 viene nominato professore presso la Facolt\u00e0 delle scienze di Parigi. Di tale Facolt\u00e0 fu il decano dal 1941 al 1946, succedendo a Charles Maurain. Fu eletto all'Accademia delle scienze francese nel 1937.\n\u00c8 stato anche nominato Grande Ufficiale della Legion d'onore.\nEbbe come allievi Henri Cartan, Jean Dieudonn\u00e9 e Miron Nicolescu. \nHa dato il suo nome alla nozione di spazio di Montel e al seguente teorema (1912):"}
{"id": "898897", "revid": "7428671", "url": "https://it.wikipedia.org/wiki?curid=898897", "title": "Decurionale", "text": ""}
{"id": "898899", "revid": "118852307", "url": "https://it.wikipedia.org/wiki?curid=898899", "title": "Monte Chiappo", "text": "Il monte Chiappo (\"monte Ciappo\" in ligure), 1.699\u00a0m, \u00e8 una caratteristica piramide erbosa dell'Appennino ligure sulla quale convergono i confini amministrativi delle regioni Piemonte, Lombardia ed Emilia-Romagna.\nDescrizione.\nLa montagna fa parte del gruppo del monte Antola, del quale costituisce la terza vetta, in ordine di altezza, dopo quelle del monte Lesima e del monte Ebro. Sulla sua vetta si trova il confine amministrativo tra la provincia emiliana di Piacenza (che possiede il versante sud e quello est del monte), la provincia piemontese di Alessandria (che ha il versante ovest e una parte di quello nord) e la provincia lombarda di Pavia (che possiede una piccola parte del versante nord).\nSul confine tra le province di Piacenza e Pavia parte la seggiovia che collega la vetta del monte al paese appena sotto, Pian del Poggio (in provincia di Pavia) e in cui si trovano anche delle piste da sci alpino.\nA pochi chilometri di distanza si trova Capannette di Pej (in territorio piacentino) anch'esso fornito di pista da sci (senza innevamento artificiale) utilizzabile in inverno, ogni qualvolta le caratteristiche meteorologiche lo consentono.\nPosta nel cuore della zona delle quattro province, la vetta sovrasta ben quattro valli: Staffora, Boreca, Borbera e Curone.\nAccesso alla cima.\nLa via pi\u00f9 breve per raggiungere il monte Chiappo \u00e8 il sentiero che parte da Pian Dell'Arm\u00e0, oppure quello dalle Capanne di Cosola. Dalla cima si gode del panorama sulle sottostanti valli e sulle vicine vette del Ebro, del Lesima, del Cavalmurone, su ampi settori dell'Appennino Ligure e su un buon tratto di mar Ligure.\n\u00c8 collegata alla frazione di Pian del Poggio da una seggiovia.\nPunti di appoggio.\nSulla cima del monte vi \u00e8 il rifugio Monte Chiappo.\nVia del sale.\nSul monte Chiappo transitava la via del sale lombarda, che partendo da Pavia risaliva la valle Staffora, saliva al monte Bogleglio e percorreva tutto il crinale tra val Boreca e val Borbera, dopo il monte Antola scendeva a Torriglia e quindi raggiungeva Genova."}
{"id": "898908", "revid": "1861950", "url": "https://it.wikipedia.org/wiki?curid=898908", "title": "Air China Cargo", "text": "Air China Cargo Co., Ltd. (cinese semplificato: \u4e2d\u56fd \u56fd\u9645 \u8d27\u8fd0 \u822a\u7a7a\u516c\u53f8; cinese tradizionale: \u4e2d\u570b \u570b\u969b \u8ca8\u904b \u822a\u7a7a\u516c\u53f8; pinyin: Zh\u014dnggu\u00f3 Gu\u00f3j\u00ec Hu\u00f2y\u00f9n H\u00e1ngk\u014dng g\u014dngs\u012b) \u00e8 una compagnia aerea cargo della Repubblica popolare cinese con sede a Pechino. \u00c8 una consociata all-cargo di Air China e gestisce servizi di trasporto merci di linea in 20 citt\u00e0 in 10 paesi in tutto il mondo. La sua base principale \u00e8 l'aeroporto Internazionale di Pechino Capitale.\nStoria.\nLa compagnia aerea \u00e8 stata fondata nel 2003 e ha iniziato le operazioni poco dopo. Era inizialmente di propriet\u00e0 di Air China (51%), CITIC Pacific (25%) e Beijing Capital International (24%) e aveva circa 4.000 dipendenti (a marzo 2013).\nNel maggio 2011, Air China e Cathay Pacific hanno annunciato il consolidamento delle loro attivit\u00e0 cargo per la nuova Air China Cargo.\nFlotta.\nFlotta attuale.\nA dicembre 2021 la flotta di Air China Cargo \u00e8 cos\u00ec composta:\nFlotta storica.\nAir China Cargo operava con:"}
{"id": "898910", "revid": "108527450", "url": "https://it.wikipedia.org/wiki?curid=898910", "title": "Stretto di Cook", "text": "Lo stretto di Cook \u00e8 un braccio di mare che divide le due isole principali dalle quali \u00e8 composta la Nuova Zelanda, l'Isola del Nord e l'Isola del Sud. \nLa traversata \u00e8 possibile grazie ad un efficiente sistema di traghetti (l\"'Interislander\") e richiede circa 3 ore per andare da Wellington a Picton o viceversa.\nLe acque dello stretto possono essere molto agitate, anche durante l'estate e i periodi di clima favorevole; comunque non \u00e8 difficile trovarle calme."}
{"id": "898913", "revid": "126781", "url": "https://it.wikipedia.org/wiki?curid=898913", "title": "Cavalmurone", "text": ""}
{"id": "898915", "revid": "1305772", "url": "https://it.wikipedia.org/wiki?curid=898915", "title": "Chiappo", "text": ""}
{"id": "898922", "revid": "547034", "url": "https://it.wikipedia.org/wiki?curid=898922", "title": "Cellula di Schwann", "text": "Le cellule di Schwann sono un tipo di cellula del sistema nervoso periferico, facenti parti della glia. La loro principale funzione \u00e8 quella di rivestire gli assoni dei neuroni con uno strato di mielina, che conferisce ai nervi e ai tratti un aspetto bianco brillante. Grazie alle doti di isolante elettrico, la mielina aumenta la capacit\u00e0 di conduzione degli assoni stessi. Infatti se gli assoni amielinici hanno una velocit\u00e0 di conduzione da 0,5 a 10 m/s, gli assoni mielinici pi\u00f9 veloci possono arrivare a 150 m/s (assoni di categoria A, sottogruppo \u03b1).\nLe cellule di Schwann formano la guaina mielinica avvolgendosi attorno agli assoni numerose volte; gli strati pi\u00f9 interni sono composti principalmente da mielina, appunto, che forma la membrana cellulare di queste cellule, mentre il citoplasma e il nucleo stanno negli strati pi\u00f9 esterni e formano il neurilemma.Siccome le dimensioni di una cellula di Schwann (fino ad 1 mm) sono molto inferiori alla lunghezza di un assone (i pi\u00f9 lunghi possono oltrepassare il metro), per mielinizzare completamente un singolo assone sono necessarie numerose cellule di Schwann, disposte lungo la lunghezza dell'assone. Le piccole parti demielinizzate che si trovano tra due cellule di Schwann si chiamano nodi di Ranvier e svolgono una funzione importante: essendo le uniche aree di scambio ionico dell'assone, il potenziale d'azione si propaga (e si riproduce) solo in corrispondenza di questi nodi, dando vita al fenomeno della conduzione saltatoria, dove la velocit\u00e0 di propagazione del segnale risulta pi\u00f9 elevata rispetto alle fibre amieliniche.\nL'analogo delle cellule di Schwann nel sistema nervoso centrale sono gli oligodendrociti, che come le cellule di Schwann svolgono principalmente funzioni di mielinizzazione degli assoni. Le cellule di Schwann hanno inoltre un'attivit\u00e0 fagocitaria e ripuliscono dai residui cellulari permettendo la ricrescita dei neuroni del sistema nervoso periferico.\nLe \"cellule di Schwann\" prendono il nome dal fisiologo tedesco Theodor Schwann."}
{"id": "898931", "revid": "7429193", "url": "https://it.wikipedia.org/wiki?curid=898931", "title": "Tehr\u0101n", "text": ""}
{"id": "898932", "revid": "121200731", "url": "https://it.wikipedia.org/wiki?curid=898932", "title": "George Dantzig", "text": "Biografia.\nSuo padre, Tobias Dantzig, era un matematico lettone che aveva studiato con Poincar\u00e9 a Parigi. Tobias aveva sposato una sua compagna di studi alla Sorbona, Anja Ourisson, e con lei era emigrato negli Stati Uniti e aveva vissuto nell'Oregon. In questo stato la moglie diede alla luce George Dantzig nella citt\u00e0 di Portland.\nGeorge Dantzig prese la laurea in matematica e fisica presso l'Universit\u00e0 del Maryland nel 1936. Successivamente si trasfer\u00ec all'UC Berkeley per proseguire gli studi. All'inizio della seconda guerra mondiale dovette sospendere gli studi e divenne Capo del Settore di Analisi di Combattimento (\"Combat Analysis Branch\") presso il Centro di controllo Statistico del Quartier Generale della Aeronautica Militare degli Stati Uniti; in quest'ambito doveva risolvere problemi di carattere logistico relativamente agli approvvigionamenti e alla gestione di centinaia di migliaia di articoli e di persone. Questo lavoro rese concreti i problemi del \"mondo reale\" che la programmazione lineare sarebbe arrivata a risolvere.\nDopo la guerra Dantzig riprese gli studi e ottenne il master in matematica presso l'Universit\u00e0 del Michigan ed il PhD a Berkeley nel 1946.\nDantzig e la programmazione lineare.\nInizialmente intenzionato ad accettare un posto da insegnante a Berkeley, Dantzig fu persuaso dalla moglie e dai vecchi colleghi del Pentagono a ritornare presso la USAF come consulente matematico. E in questo ambito, nel 1947, pose per la prima volta il problema della programmazione lineare e propose il metodo del simplesso per risolverlo. Nel 1952 divenne ricercatore matematico presso la RAND Corporation, dove cominci\u00f2 ad implementare la programmazione lineare sui computer prodotti da tale azienda. Nel 1960 fu assunto come consulente dalla sua \"alma mater\", dove insegn\u00f2 informatica, diventando direttore del centro per la ricerca operativa. Nel 1966 ottenne una posizione simile presso la Stanford University dove rimase fino al suo pensionamento, avvenuto nel 1990.\nDantzig \u00e8 morto di vecchiaia a 90 anni, il 13 maggio 2005, nella sua casa a Stanford, California, per complicazioni da diabete e disfunzioni cardiovascolari.\nIn aggiunta al suo lavoro, significativo nello sviluppo del metodo del simplesso e nell'approfondimento della programmazione lineare, Dantzig esplor\u00f2 anche i campi della teoria della scomposizione, dell'analisi della sensitivit\u00e0, dei metodi \"pivot\" complementari, dell'ottimizzazione su larga scala, della programmazione non lineare, e della programmazione nelle condizioni di incertezza. A lui fu dedicato il primo numero del \"SIAM Journal on Optimization\" (SIAM = Society for Industrial and Applied Mathematics) nel 1991.\nRicevette un dottorato onorario dalla Universit\u00e0 del Maryland nel 1976; fu inoltre insignito di molte onorificenze, come la National Medal of Science nel 1975 e il John von Neumann Theory Prize nel 1974.\nFu membro della Accademia nazionale delle scienze, della National Academy of Engineering, e dell'American Academy of Arts and Sciences.\nLa Mathematical Programming Society rese onore a Dantzig creando il Dantzig Award, riconoscimento assegnato ogni tre anni, a partire dal 1982, a una o due persone che avessero lasciato una impronta significativa nel campo della programmazione matematica.\nLeggenda metropolitana.\nUn evento reale della vita di Dantzig, accaduto nel 1939, quando ancora era a Berkeley come studente, divenne l'origine di una famosa leggenda metropolitana. Dantzig doveva frequentare una lezione del professor Jerzy Neyman tuttavia arriv\u00f2 in ritardo di pochi minuti. Neyman aveva nel frattempo gi\u00e0 scritto alla lavagna quattro esempi di problemi di statistica irrisolti. Quando Dantzig arriv\u00f2, presunse che i quattro problemi fossero un compito per casa e ne annot\u00f2 due di essi. Per Dantzig, i problemi \"parvero essere un po' pi\u00f9 difficili del solito\", ma pochi giorni pi\u00f9 tardi egli produsse una completa soluzione per entrambi, ancora convinto che fossero un lavoro pi\u00f9 che dovuto. Sei settimane pi\u00f9 tardi, Dantzig ricevette una visita dall'eccitato professore, che aveva rielaborato una delle soluzioni di Dantzig perch\u00e9 fosse pubblicata su una rivista di matematica. Anni pi\u00f9 tardi, il ricercatore Abraham Wald, che si apprestava a pubblicare un articolo in cui si perveniva a una conclusione del secondo problema, quando apprese della soluzione che questi aveva trovato molto prima, incluse Dantzig come suo coautore.\nQuesta storia cominci\u00f2 a circolare e fu in seguito utilizzata come esempio da citare a lezione, a dimostrazione della potenza del \"pensare positivo\". Nel corso del tempo il nome del protagonista e gli avvenimenti furono cambiati ad hoc, ma la storia di base persistette sotto forma di leggenda urbana; tra l'altro ispir\u00f2 la scena introduttiva del film \"Will Hunting - Genio ribelle\"."}
{"id": "898933", "revid": "110157", "url": "https://it.wikipedia.org/wiki?curid=898933", "title": "Unione Sportiva Lecce 1963-1964", "text": "Questa voce raccoglie le informazioni riguardanti l'Unione Sportiva Lecce nelle competizioni ufficiali della stagione 1963-1964."}
{"id": "898936", "revid": "24823", "url": "https://it.wikipedia.org/wiki?curid=898936", "title": "Guiberto di Ravenna", "text": ""}
{"id": "898939", "revid": "95799", "url": "https://it.wikipedia.org/wiki?curid=898939", "title": "Antoine Galland", "text": "\u00c8 ricordato principalmente per aver tradotto agli inizi del Settecento nella sua lingua madre la celeberrima raccolta di novelle orientali \"Le mille e una notte\" per farne dono alla marchesa d'O (dama di palazzo della duchessa di Borgogna), contribuendo cos\u00ec alla sua divulgazione in Francia e pi\u00f9 in generale nel mondo occidentale. In realt\u00e0, per\u00f2, egli attinse ad opere di origine orientale di diverso genere e periodo effettuandone una vera e propria riscrittura ricca di modifiche, pi\u00f9 che una traduzione. Essa permise inoltre l'irruzione di motivi e scenari orientali nel panorama letterario francese del 1700, facendone una vera e propria moda.\nL'opera fu pubblicata a partire dal 1704 e con gli ultimi due dei dodici volumi complessivi dell'opera che uscirono postumi cos\u00ec come avvenne per numerosi altri suoi manoscritti.\nBiografia.\nNato in una famiglia di piccoli contadini della Piccardia, orfano di padre dall'et\u00e0 di 4 anni, entr\u00f2 a 10 anni nel collegio di Noyon ove apprese il greco antico, il latino e l'ebraico. Condusse brillanti studi secondari e continu\u00f2 la sua formazione a Parigi seguendo i corsi del Coll\u00e8ge de France, dove scopr\u00ec le lingue orientali e perfezion\u00f2 il suo latino.\nNel 1670, divenuto segretario particolare di Charles Marie Fran\u00e7ois de Nointel, fu nominato ambasciatore di Francia presso Maometto IV, a Istanbul e l'accompagn\u00f2 durante i suoi viaggi, tra il 1670 ed il 1675, in Tracia, in Macedonia, in Romania orientale, in Asia Minore, nelle isole dell'Egeo, in Ionia, in Siria ed in Palestina. Il suo diario, conservato alla Biblioth\u00e8que nationale de France, consente di conoscere i suoi viaggi e la sua collezione di manoscritti antichi, medaglie ed oggetti d'arte. Durante il suo soggiorno, Galland apprese la lingua turca, la lingua persiana e l'arabo, per poter studiare i costumi delle varie popolazioni dell'Impero ottomano.\nTorn\u00f2 altre due volte nell'Impero ottomano. Nel 1678 il suo viaggio lo port\u00f2 a Smirne. Il suo terzo viaggio, dal 1679 al 1688, si svolse su incarico della Compagnia Francese delle Indie Orientali al fine di ritrovare il pi\u00f9 gran numero possibile di libri antichi ed oggetti d'arte. Galland cur\u00f2 l'inventario di tutte le produzioni locali che potevano essere esportate in Europa.\nLe ricchezze che egli port\u00f2 con s\u00e9 in patria furono tali che egli fu nominato antiquario del re; al suo ritorno a Parigi, continu\u00f2 ad intrattenere relazioni intellettuali con l'Oriente. Galland inoltre mantenne i rapporti con la nuova generazione di eruditi (Huet, Jacob Spon, Nicaise) in relazione con gli intellettuali d'Italia, d'Inghilterra e dei Paesi Bassi che si appassionavano all'archeologia.\nA partire dal 1701, Galland intraprende la traduzione e l'adattamento dei racconti di origine persiana destinati ad essere conosciuti in Europa sotto il titolo di \"Mille e una notte\". Continuer\u00e0 la sua opera fino al 1715, data del suo decesso.\nAlla sua morte, fu inumato nella Chiesa di Saint-\u00c9tienne-du-Mont, a Parigi.\nLe \"Mille e una notte\".\nNel 1701, giunge in possesso di una raccolta di racconti del Libano per la maggior parte di origine persiana, tradotti in arabo alla fine del VII secolo, e ne intraprende la traduzione. A questo nucleo di racconti ne aggiunger\u00e0 altri provenienti da fonti diverse, come \"Sindbad il marinaio\", e ne rediger\u00e0 altri come \"Al\u00ec Bab\u00e0 e i quaranta ladroni\".\nI racconti delle \"Mille e una notte\" provengono dunque essenzialmente da tre fonti principali: una di origine indo-persiana a colorazione ellenistica, situabile tra il III secolo e il VII secolo, un'altra di origine araba, datante il periodo del califfato di Bagdad ed infine una fonte popolare egiziana pi\u00f9 recente, risalente al XII secolo. Queste fonti avevano continuato a modificarsi e trasformarsi, in particolare nel periodo fatimide, per continue aggiunte o soppressioni, fino al XIV secolo, ma non erano mai entrate a far parte ufficialmente della letteratura araba.\nDiverse aggiunte di Galland possono essere state suggerite da Hanna Diab, un cristiano maronita originario di Aleppo che il viaggiatore Paul Lucas present\u00f2 a Galland, il 25 marzo 1709. Hanna Diab raccont\u00f2 all'erudito francese quattordici storie, probabilmente confluite poi ne \"Les Mille et Une Nuits\".\nPer far prendere corpo e spirito al personaggio di Sharazad, Galland s'ispir\u00f2 a Madame d'Aulnoy ed alla marchesa d'O, dama di palazzo della duchessa di Borgogna.\nNel 1704 vi fu la prima edizione dell'opera, cui arrise subito un enorme successo, al quale contribu\u00ec la sua fama di studioso e i suoi rapporti con esponenti della cultura di tutta Europa. Altre edizioni si susseguiranno fino al 1717.\nL'influenza dell'opera di Galland.\n\"Les Mille et Une Nuits\" tradotte da Galland sono state edite innumerevoli volte, e sono state a lungo la base per le traduzioni nelle altre lingue europee, come l'inglese, il tedesco o l'italiano.\nTutte le sue collezioni, i suoi manoscritti ed i suoi beni furono lasciati all'Acad\u00e9mie fran\u00e7aise, alla Biblioth\u00e8que nationale de France e al re di Francia.\nDurante il XVIII secolo, l'opera di acquisizione intrapresa da Galland prosegu\u00ec, grazie ai consoli francesi ed alle relazioni privilegiate che essi potevano intessere con il clero orientale. Nel 1730 il console Peleran riusc\u00ec a procurarsi dei preziosi manoscritti in Mesopotamia, per intercessione del vescovo di Aleppo, Germanos Farhat, e di quello della citt\u00e0 curda di Mardin. Nel 1785, re Luigi XVI cre\u00f2 un comitato incaricato di favorire lo studio delle lingue orientali e la cura delle collezioni antiquarie e dei manoscritti.\nNelle sue opere, Galland espone la sua fede in un nuovo tipo di \"viaggio\": il viaggiatore moderno deve, tenendo presente le conoscenze geografiche antiche, verificare sperimentalmente la verit\u00e0 circa le localit\u00e0 nelle quali si inoltra, studiando la cultura locale, correggendo gli errori e le superstizioni. Molto prima di Charles Darwin, lo studioso francese parl\u00f2 inoltre dei fossili come creazioni antiche di una natura che poteva un tempo aver avuto un altro aspetto: non scherzi di natura dunque, ma reperti di un tempo ormai superato."}
{"id": "898942", "revid": "161374", "url": "https://it.wikipedia.org/wiki?curid=898942", "title": "Handley Page Hampden", "text": ""}
{"id": "898944", "revid": "1745361", "url": "https://it.wikipedia.org/wiki?curid=898944", "title": "Riva destra ucraina", "text": "La Riva destra ucraina (, , polacco: Ukraina Prawobrze\u017cna), \u00e8 il nome storico di quella parte dell'odierna Ucraina posta sulla riva destra (occidentale) del fiume Dnepr, comprendente le odierne oblast' di Volinia, Rivne, Vinnycja, \u017dytomyr e Kirovohrad cos\u00ec come i territori pi\u00f9 occidentali delle oblast' di Kiev, \u010cerkasy e Ternopil'.\nNel 1667 a seguito del trattato di Andrusovo, la Riva sinistra ucraina fu incorporata nella Moscovia mentre quella destra (ad eccezione della citt\u00e0 di Kiev) rimase sotto il controllo della Confederazione polacco-lituana. Cinque anni pi\u00f9 tardi, nel 1672, la Podolia fu occupata dall'Impero Ottomano, mentre Kiev e Braclav finirono sotto il controllo dell'etmano Petro Doro\u0161enko fino al 1681, quando furono entrambe conquistate dai Turchi. Dopo la vittoria dell'alleanza cristiana nella battaglia di Vienna (1683), nel 1699 il trattato di Karlowitz comport\u00f2 il ritorno di questi territori sotto il controllo della Confederazione. Durante il XVIII secolo si verificarono due rivolte cosacche fino a che, nel 1793 la Riva destra ucraina fu annessa dall'Impero Russo durante la seconda spartizione della Polonia, diventando parte del governatorato della Piccola Russia.\nNel XIX secolo la popolazione della riva destra fu per la maggior parte di etnia ucraina ma le terre erano in gran parte possedute da polacchi. Molte delle citt\u00e0 e dei paesi erano abitati da una corposa minoranza ebraica. Mentre la popolazione polacca era cattolica di rito romano, fino agli anni trenta di quel secolo i contadini ucraini professavano un cattolicesimo di rito bizantino. Dopo la soppressione della Chiesa uniate da parte dello Zar Nicola I di Russia, gran parte della popolazione ucraina si convert\u00ec al cristianesimo ortodosso. Alla fine dell'era imperiale la regione era divisa in tre gubernija, ognuna delle quali aveva una propria amministrazione: Governatorato di Kiev, Volinia e Podolia."}
{"id": "898946", "revid": "2166030", "url": "https://it.wikipedia.org/wiki?curid=898946", "title": "Alice di Francia (1151-1198)", "text": "Origine.\nSia secondo il cronista e monaco benedettino inglese, Matteo di Parigi, che secondo la \"Chronica Albrici Monachi Trium Fontium\", Alice era la figlia secondogenita di Luigi VII, detto il Giovane, re di Francia, e della duchessa d'Aquitania e Guascogna e contessa di Poitiers, Eleonora d'Aquitania, che, ancora secondo la \"Chronica Albrici Monachi Trium Fontium\", era la figlia primogenita del duca di Aquitania, duca di Guascogna e conte di Poitiers, Guglielmo X il Tolosano e della sua prima moglie, A\u00e9nor di Ch\u00e2tellerault (\u2020 dopo il 1130), figlia del visconte Americo I di Ch\u00e2tellerault e della Maubergeon, che al momento della sua nascita era l'amante di suo nonno Guglielmo IX il Trovatore.&lt;br&gt;Luigi VII, detto il Giovane, era il figlio maschio secondogenito del re di Francia Luigi VI e Adelaide di Savoia(1092 - 1154), che era figlia del conte di Savoia, Umberto II di Savoia (1065 \u2013 1103), e di Gisella di Borgogna (ca. 1070 - aprile 1133), a sua volta figlia di Guglielmo I di Borgogna (1020\u00a0\u2013 Besan\u00e7on, 1087), detto il Grande o l'Ardito, conte di Borgogna, conte di M\u00e2con e conte di Vienne.&lt;br&gt;Alice era la sorellastra del re di Francia, Filippo Augusto, ma anche dei re d'Inghilterra, Riccardo Cuor di Leone e Giovanni Senzaterra.\nBiografia.\nNel 1147, i suoi genitori, Luigi VII, detto il Giovane, ed Eleonora d'Aquitania, presero parte alla Seconda crociata, che si concluse con lo scacco subito a Damasco (mancata conquista della citt\u00e0), nel 1148, oltre ad altri fattori crearono dissapori tra i coniugi, che rientrarono in patria, separatamente, nel 1149.\nNel 1152, su richiesta di Luigi, il matrimonio fu annullato per consanguineit\u00e0, ed i suoi genitori si separarono; Alice rimase alla corte di Francia col padre, mentre la madre si rispos\u00f2 col conte d'Angi\u00f2 e duca di Normandia, Enrico, futuro re d'Inghilterra.\nNel 1154 suo padre si rispos\u00f2 con Costanza di Castiglia (1140-1160), figlia di Alfonso VII di Castiglia (1105-1157), re di Castiglia, Le\u00f3n, Asturie e Galizia.\nNel 1160 suo padre, Luigi VII, rimasto vedovo, si rispos\u00f2 con Ad\u00e8le di Champagne, stabilendo che Alice avrebbe sposato un fratello di sua moglie, come ci conferma la \"Chronica Albrici Monachi Trium Fontium\".\nNel 1164, come conferma il cronista e monaco benedettino inglese, Matteo di Parigi, Alice aveva sposato il conte di Blois, Ch\u00e2teaudun, Chartres e Provins, Tebaldo V detto \"il Buono\" (1129-1191), che, sia secondo Guglielmo arcivescovo della citt\u00e0 di Tiro, nell'odierno Libano, che secondo la \"Chronica Albrici Monachi Trium Fontium\" Tebaldo era il figlio maschio secondogenito del conte di Blois, di Chartres e di Ch\u00e2teaudun, Provins, signore di Sancerre e Amboise (Tebaldo IV), e poi conte di Conte di Champagne (conte di Troyes e conte di Meaux Tebaldo II), Tebaldo e della moglie, che sempre secondo la \"Chronica Albrici Monachi Trium Fontium\" era Matilde di Carinzia ( ca. 1106; \u2020 1160) del Casato degli Sponheim, figlia del Margravio d'Istria, duca di Carinzia e reggente della Marca di Verona, Enghelberto e di Uta di Passau.\nSuo marito, Tebaldo partecip\u00f2 alla terza crociata, e Alice, nel 1190, alla partenza del marito, assunse la reggenza della contea, come conferma il documento n\u00b0 XXXIII datato 1190, degli \"Archives de la Maison-Dieu de Ch\u00e2teaudun\".\nSecondo lo storico britannico e noto medievalista e bizantinista, Steven Runciman, suo marito, Tebaldo, mor\u00ec di dissenteria, all'Assedio di San Giovanni d'Acri (1189-1191); anche il cronista e monaco benedettino inglese, Matteo di Parigi, elenca Tebaldo assieme al fratello Stefano, conte di Sancerre (\"Theodbaldus Bloeensis comes, Stephanus frater eius comes\"), nei nobili che morirono durante l'assedio.&lt;br&gt;Alla morte di Tebaldo, nel titolo di conte di Blois, gli succedette il figlio Luigi. \nAlice mor\u00ec verso il 1198; nel documento n\u00b0 XLV di quell'anno degli \"Archives de la Maison-Dieu de Ch\u00e2teaudun\", Alice viene citata per l'ultima volta; secondo gli \"Obituaires de Sens Tome II, Eglise cath\u00e9drale de Chartres, Obituaire du xii si\u00e8cle\", Alice mor\u00ec il giorno 11 settembre.\nFigli.\nAlice a Tebaldo diede sette figli:"}
{"id": "898948", "revid": "1226", "url": "https://it.wikipedia.org/wiki?curid=898948", "title": "Resistenza Bajoriana", "text": ""}
{"id": "898949", "revid": "110157", "url": "https://it.wikipedia.org/wiki?curid=898949", "title": "Unione Sportiva Lecce 1962-1963", "text": "Questa voce raccoglie le informazioni riguardanti l'Unione Sportiva Lecce nelle competizioni ufficiali della stagione 1962-1963."}
{"id": "898950", "revid": "36426", "url": "https://it.wikipedia.org/wiki?curid=898950", "title": "Sant'Agnese in Agone", "text": ""}
{"id": "898957", "revid": "7429589", "url": "https://it.wikipedia.org/wiki?curid=898957", "title": "Lyc\u00e9e henri IV", "text": ""}
{"id": "898963", "revid": "110157", "url": "https://it.wikipedia.org/wiki?curid=898963", "title": "Unione Sportiva Lecce 1961-1962", "text": "Questa voce raccoglie le informazioni riguardanti l'Unione Sportiva Lecce nelle competizioni ufficiali della stagione 1961-1962.\nRosa.\n \n \n "}
{"id": "898978", "revid": "1924342", "url": "https://it.wikipedia.org/wiki?curid=898978", "title": "MTV Europe Music Awards 2005", "text": "Gli MTV Europe Music Awards 2005 si svolsero il 3 novembre a Lisbona in Portogallo. Fu la 12 edizione della manifestazione e venne presentata da Steve Coogan travestitosi per\u00f2 da Alan Partridge.\nPremi.\nI vincitori sono evidenziati in grassetto."}
{"id": "898981", "revid": "1573940", "url": "https://it.wikipedia.org/wiki?curid=898981", "title": "Macropodus", "text": "Macropodus \u00e8 un genere di pesci d'acqua dolce della famiglia Osphronemidae, sottofamiglia Macropodusinae.\nDistribuzione.\nProvengono dai torrenti dell'Asia.\nDescrizione.\nLa specie di dimensioni maggiori \u00e8 \"Macropodus opercularis\" che raggiunge i 6,7\u00a0cm.\nTassonomia.\nAl genere appartengono 9 specie:"}
{"id": "898982", "revid": "46291", "url": "https://it.wikipedia.org/wiki?curid=898982", "title": "Ophrys bombyliflora", "text": "L'ofride fior di bombo (Ophrys bombyliflora ) \u00e8 una pianta appartenente alla famiglia delle Orchidacee, diffusa sul versante settentrionale del bacino del Mediterraneo.\nDescrizione.\n\u00c8 una pianta erbacea alta 5\u201320\u00a0cm, con foglie ovato-lanceolate disposte a rosetta, e brattee larghe e concave.\nL'infiorescenza raggruppa 2-5 fiori con sepali verdi, ovati, e petali corti, triangolari, con apice ottuso, pubescenti, giallo-verdastri, brunastri alla base.\nIl labello \u00e8 trilobato, con lobi laterali che presentano due gibbosit\u00e0 villose e lobo mediano emisferico, bruno e pubescente all'apice, glabro e plumbeo alla base, con appendice apicale verdastra.\nIl ginostemio \u00e8 corto, con apice ottuso e cavit\u00e0 stigmatica cuoriforme, contornata da callosit\u00e0 prominenti.\nL'apparato radicale \u00e8 costituito da 3-5 rizotuberi, sferici.\nFiorisce da febbraio a maggio.\nBiologia.\nL'impollinazione \u00e8 entomofila, ad opera di imenotteri del genere \"Eucera\" (\"E. grisea\", \"E. nigrilabis\", \"E. longicornis\", \"E. tuberculata\").\n\"O. bombyliflora\" pu\u00f2 riprodursi anche per via vegetativa, fatto non comune tra le specie del genere \"Ophrys\", per moltiplicazione dei rizotuberi.\nDistribuzione e habitat.\n\u00c8 diffusa in Europa meridionale (Portogallo, Spagna, Francia, Italia, Grecia e Malta), nelle isole Canarie e in Asia minore.\nIn Italia \u00e8 comune nelle regioni meridionali e nelle isole, rara al centro e in Romagna, assente nel resto dell'Italia settentrionale.\nCresce su praterie e garighe fino a 1000 m di altitudine. Predilige i terreni calcarei."}
{"id": "898983", "revid": "30300", "url": "https://it.wikipedia.org/wiki?curid=898983", "title": "Gravina di Puglia", "text": ""}
{"id": "898985", "revid": "1342360", "url": "https://it.wikipedia.org/wiki?curid=898985", "title": "Bernd Hoffmann", "text": " diplomandosi in economia e commercio. Dopo diversi impieghi manageriali decide di compiere il grande salto: il 16 dicembre 2002 esprime la volont\u00e0 di prendere il controllo della principale squadra di calcio di Amburgo. Il 1\u00ba febbraio 2003 inizia la sua avventura. Nel giugno 2005 prolunga il suo contratto fino il 31 dicembre 2008."}
{"id": "898990", "revid": "1442080", "url": "https://it.wikipedia.org/wiki?curid=898990", "title": "Macropodusinae", "text": "La sottofamiglia dei Macropodusinae comprende numerose specie di pesci d'acqua dolce, appartenenti alla famiglia degli Osphronemidae."}
{"id": "898991", "revid": "124376824", "url": "https://it.wikipedia.org/wiki?curid=898991", "title": "Giovanna d'Aragona (1477-1510)", "text": "Biografia.\nNipote del re di Napoli Ferrante I, Giovanna era figlia dello sfortunato Enrico d'Aragona marchese di Gerace, la cui morte per avvelenamento nel 1478 fu cantata da Joanni Maurello, e di Polissena Ventimiglia dei marchesi di Geraci. Nel 1497 and\u00f2 in sposa al secondo duca di Amalfi don Alfonso Todeschini Piccolomini (a sua volta nipote del papa Pio III) di cui rimase vedova poco tempo dopo il matrimonio. L'aiuto nell'amministrazione dei suoi beni, prestatogli dal maggiordomo di corte, il patrizio napoletano Antonio Beccadelli di Bologna, si trasform\u00f2 in un legame affettivo: i due si sposarono clandestinamente ed ebbero due figli. La notizia del matrimonio venne tuttavia conosciuta dal fratello di Giovanna, il cardinale Luigi d'Aragona, il quale, disapprovando il legame per motivi di rango sociale, fece uccidere la sorella e i suoi tre figli, secondo la tradizione dopo averli fatti rinchiudere nella \"torre dello Ziro\" di Amalfi; fece inoltre assassinare, pugnalato a morte da sicari, lo sposo morganatico che era riuscito a espatriare nel ducato di Milano.\nLa vicenda venne cos\u00ec riassunta da Matteo Bandello:\nOpere ispirate alla vicenda di Giovanna d'Aragona.\nLa tragica vicenda ha ispirato molte opere letterarie fra le quali, oltre alla novella del Bandello, si ricordano:\nDiscendenza.\nGiovanna e il duca Alfonso I Piccolomini ebbero i seguenti figli:\nDopo la morte di Alfonso, Giovanna spos\u00f2 clandestinamente Antonio Beccadelli di Bologna ed ebbe tre figli, dei quali si conoscono solo i nomi di Federico e Giovanna."}
{"id": "899001", "revid": "17351", "url": "https://it.wikipedia.org/wiki?curid=899001", "title": "Aereo da bombardamento", "text": ""}
{"id": "899017", "revid": "118854676", "url": "https://it.wikipedia.org/wiki?curid=899017", "title": "Vladimir Bartol", "text": "La sua opera pi\u00f9 importante \u00e8 il romanzo \"Alamut\", pubblicato nel 1938 che, tradotto in ben 18 lingue, \u00e8 probabilmente la pi\u00f9 nota opera letteraria della letteratura slovena nel mondo.\nBiografia.\nBartol nacque il 24 febbraio del 1903 nel villaggio di San Giovanni (Sv. Ivan in sloveno), oggi un quartiere della citt\u00e0 di Trieste, terzo dei sette figli dell'impiegato postale Gregor Bartol, e dell'insegnante e scrittrice Marica Bartol-Nadli\u0161ek. I genitori vollero dare ai figli un'educazione caratterizzata da una mentalit\u00e0 molto aperta per l'epoca. La madre introdusse Vladimir alla pittura, il padre alla biologia. Nelle sue novelle autobiografiche descrisse s\u00e9 stesso come un bimbo molto sensibile e un po' strano con una vita fantastica molto ricca. Si interess\u00f2 di molte materie quali la biologia, la filosofia, la psicologia, l'arte e, naturalmente, il teatro e la letteratura. Come scienziato collezionava e studiava le farfalle.\nVladimir Bartol inizi\u00f2 la sua formazione elementare e secondaria a Trieste e la concluse a Lubiana, dove si iscrisse all'Universit\u00e0 per studiare biologia e filosofia. Dedic\u00f2 particolare attenzione al lavoro di Sigmund Freud. Si laure\u00f2 in psicologia nel 1925 e all'Universit\u00e0 della Sorbona a Parigi (1926-1927) continu\u00f2 i suoi studi per i quali ottenne una borsa di studio. Nel 1928 serv\u00ec l'esercito a Petrovaradin (ora una citt\u00e0 della Serbia). Dal 1933 al 1934 visse a Belgrado, dove pubblic\u00f2 il \"Settimanale Sloveno di Belgrado\". Quindi rientr\u00f2 a Lubiana dove visse come scrittore freelance sino al 1941. Durante la Seconda guerra mondiale ader\u00ec al movimento partigiano sloveno. Dopo la guerra si trasfer\u00ec a Trieste, sua citt\u00e0 natale, dove visse per un decennio, dal 1946 al 1956. In seguito venne eletto membro associato della Accademia Slovena delle Scienze e delle Arti (SAZU), torn\u00f2 a Lubiana e continu\u00f2 a lavorare per la SAZU sino alla morte avvenuta il 12 settembre 1967.\nCuriosit\u00e0.\nA Trieste, nel rione di San Giovanni, c'\u00e8 un Istituto Comprensivo che porta il suo nome.\nAlamut.\nL'interesse nei confronti di Alamut \u00e8 notevolmente aumentato in seguito agli attentati dell'11 settembre 2001 - non casualmente la traduzione inglese \u00e8 giunta solo nel 2004. La cosa si spiegherebbe con il parallelismo tra le figure dei \"fedayn\" ismailiti di cui tratta Bartol e quelle dei cosiddetti \"attentatori suicidi\" odierni, sebbene le sovrabbondanti speculazioni filosofiche di Bartol nel corso del romanzo sembrano pi\u00f9 rivolte ad analizzare i meccanismi con cui un capo politico riesce a ottenere l'obbedienza pi\u00f9 cieca dai propri subordinati. La lettura pi\u00f9 aderente al tempo in cui venne scritto il romanzo sarebbe quindi quella di un'analisi spietata dei meccanismi di consenso ai regimi dittatoriali di cui Bartol fu testimone, ovvero del fascismo degli anni trenta e del nazismo. Peraltro diversi passaggi del libro e molte considerazioni di tipo filosofico farebbero intendere che la religione sarebbe un pretesto come un altro per conseguire scopi politici."}
{"id": "899018", "revid": "400694", "url": "https://it.wikipedia.org/wiki?curid=899018", "title": "Deep Space Nine", "text": "Deep Space Nine (abbreviato in DS9) \u00e8 un'immaginaria stazione spaziale dell'universo fantascientifico di \"Star Trek\" che costituisce l'ambientazione principale della serie televisiva chiamata appunto \"\".\nLa stazione \u00e8 situata in una posizione strategica e nella trama della serie gioca un ruolo molto importante per il pianeta Bajor e per l'esito della Guerra del Dominio. Funge da base per l'esplorazione del Quadrante Gamma attraverso il tunnel spaziale bajoriano ed \u00e8 una stazione per il commercio e lo scambio dei beni di quel settore spaziale. Deep Space Nine \u00e8 gestita dagli equipaggi uniti della Flotta Stellare e della Milizia Bajoriana.\nLa stazione \u00e8 stata progettata dai Cardassiani, all'epoca della loro occupazione di Bajor, con il nome di Terok Nor.\nDescrizione.\n\"Deep Space Nine\" ha un diametro di oltre 1 km, \u00e8 composta da un \"anello esterno\" riservato all'attracco dei vascelli spaziali, un \"anello interno\" con alloggi e abitazioni del personale e dei visitatori e la sezione centrale contenente la \"passeggiata\" con i vari locali commerciali, il reattore principale di fusione ed il \"centro operazioni\" (\"ops\"). Tutti equidistanti, tre piloni di attracco sono situati attorno all'anello esterno, dando alla stazione una forma sferica. Lo stesso progetto \u00e8 usato per Empok Nor (la stazione gemella di DS9).\nLa stazione ospita normalmente circa 300 persone residenti, ma la stazione potrebbe contenerne fino a 7000.\nLa sua posizione attuale \u00e8 l'imboccatura del tunnel spaziale bajoriano; la stazione \u00e8 raggiungibile con un viaggio di tre ore in navetta dal pianeta Bajor.\nLa Passeggiata della Stazione.\nLa \"passeggiata\" \u00e8 la maggiore via pubblica nella quale i visitatori e i residenti possono incontrarsi.\nVi si affacciano numerosi locali e attivit\u00e0 commerciali, tra i quali:\nStoria.\nOriginariamente \"DS9\" era in possesso degli occupanti Cardassiani e fungeva da miniera e raffineria, si trovava nell'orbita di Bajor e si chiamava \"Terok Nor\"; fu costruita dagli schiavi bajoriani, controllati dai Cardassiani, nel 2351. La stazione era comandata dal Gul Dukat, l'ultimo prefetto cardassiano di Bajor. La stazione fu abbandonata alla fine dell'occupazione di Bajor, quando i Cardassiani vennero cacciati dai gruppi della Resistenza bajoriana nel 2369, portandosi dietro ogni oggetto di valore durante la fuga.\nNel 2369 i bajoriani assunsero il controllo della stazione; il governo provvisorio bajoriano richiese l'appoggio della Federazione Unita dei Pianeti, che ribattezz\u00f2 la stazione \"Deep Space Nine\" (letteralmente \"Spazio profondo nove\") e nomin\u00f2 Benjamin Sisko al suo comando. Nonostante la presenza della Federazione, la stazione rimase soggetta alla giurisdizione bajoriana. Poco dopo che Sisko aveva preso il comando, il suo equipaggio scopr\u00ec il tunnel spaziale bajoriano che comunica con un altro quadrante della galassia. Deep Space Nine fu quindi spostata all'imboccatura del tunnel per poterlo controllare, dopodich\u00e9 la stazione assunse una grande importanza commerciale, scientifica e strategica.\nDopo l'incontro con il Dominio nel 2371, la stazione fu pesantemente armata con 5000 siluri fotonici, numerosi banchi phaser e scudi deflettori estesi fino a 300 metri dalla stazione. Questi nuovi equipaggiamenti furono inizialmente usati contro i Klingon durante la loro offensiva contro Cardassia Primo all'inizio del 2372. All'inizio della Guerra del Dominio (fine 2373) la stazione fu temporaneamente conquistata dal Dominio; le forze combinate federali e klingon la riconquistarono all'inizio del 2374, dopo la battaglia di Bajor. Alla fine della Guerra del Dominio, il neo promosso colonnello Kira Nerys della Milizia bajoriana ne ha assunto il comando.\nUniverso dello specchio.\nTerok Nor \u00e8 anche una stazione spaziale dell'Universo dello specchio; in questa dimensione parallela fu costruita sotto l'autorit\u00e0 dell'Alleanza Klingon-Cardassiani nell'orbita di Bajor (il tunnel spaziale in questo universo non \u00e8 conosciuto). Nel 2370 la stazione fu il punto di comando dell'Alleanza attraverso il settore bajoriano, sotto il comando dell'Intendente Kira Nerys. La stazione serv\u00ec anche come centro di elaborazione dell'Uridio estratto da Bajor; le operazioni erano svolte dagli schiavi dell'Impero Terrestre.\nNel 2372, la Ribellione Terrestre prese il controllo della stazione dall'Alleanza. Quest'ultima invi\u00f2 una flotta comandata dal reggente Worf per combattere i ribelli. I ribelli riuscirono, attraverso gli schemi della USS Defiant dell'universo primario, a costruire una loro Defiant e la usarono contro la flotta dell'Alleanza. Terok Nor rimase la base delle operazioni della Ribellione Terran per i successivi tre anni.\nIdeazione.\nIl modello di Deep Space Nine \u00e8 stato prodotto al \"dipartimento artistico Star Trek: Deep Space Nine\" da Herman Zimmerman e Rick Sternbach. Fra gli altri artisti: Ricardo Delgado, Joseph Hodges, Nathan Crowley, Jim Martin, Robert Legato, Gary Hutzel, Mike Okuda e il produttore esecutivo Rick Berman. Il modello in scala utilizzato per le riprese \u00e8 stato fabbricato da Tony Meininger."}
{"id": "899019", "revid": "287204", "url": "https://it.wikipedia.org/wiki?curid=899019", "title": "Ijuw", "text": "Ijuw \u00e8 un distretto di Nauru. Fa parte della circoscrizione elettorale d'Anabar.\nIjuw \u00e8 bagnato dall'Oceano Pacifico e confina con i distretti di Anabar e Anibare. Capo Ijuw \u00e8 il punto pi\u00f9 a est dello stato.\nIl distretto ha una superficie di 1,12 km\u00b2 e una popolazione di circa 300 abitanti."}
{"id": "899022", "revid": "6923", "url": "https://it.wikipedia.org/wiki?curid=899022", "title": "Prima battaglia di Zurigo", "text": "La prima battaglia di Zurigo fu combattuta dal 4 al 7 giugno 1799, nell'ambito della guerra della Seconda coalizione.\nIl generale francese Andrea Massena, al comando dell'Armata del Danubio (Arm\u00e9e du Danube), fu costretto, nonostante le minori perdite del suo esercito rispetto all'avversario, a cedere la citt\u00e0 agli austriaci comandati dall'arciduca Carlo d'Austria e a ritirarsi di l\u00e0 dal Limmat, dove provvide a fortificare la propria posizione (nel 1798 la Svizzera era divenuta il campo di battaglia delle guerre rivoluzionarie francesi).\nDurante l'estate le truppe russe, al comando del generale Alexander Korsakov, sostituirono le truppe austriache: nella Seconda battaglia di Zurigo i francesi ripresero il controllo della citt\u00e0 oltre che del resto della Svizzera."}
{"id": "899027", "revid": "17351", "url": "https://it.wikipedia.org/wiki?curid=899027", "title": "Ponte aereo di Berlino", "text": ""}
{"id": "899032", "revid": "289247", "url": "https://it.wikipedia.org/wiki?curid=899032", "title": "Chiesa di Santa Balbina", "text": ""}
{"id": "899034", "revid": "767487", "url": "https://it.wikipedia.org/wiki?curid=899034", "title": "Cose comuni", "text": "Cose comuni \u00e8 il secondo album discografico dei Velvet, pubblicato nel 2002."}
{"id": "899035", "revid": "1543377", "url": "https://it.wikipedia.org/wiki?curid=899035", "title": "Sindrome del nido vuoto", "text": "Si definisce sindrome del nido vuoto quel particolare stato psicologico che colpisce i genitori nel momento in cui i propri figli (in genere perch\u00e9 si sposano o vanno a vivere da soli) lasciano la loro abitazione.\nLa sindrome del nido vuoto pu\u00f2 essere il punto di partenza dei pi\u00f9 diversi disordini nevrotici e psicosomatici che spesso si esprimono nei sintomi cosiddetti \"fisiologici\" del climaterio. Cos\u00ec avviene la soppressione dei sentimenti di angoscia e di paura, trasformandoli in sintomi che a livello emotivo sono pi\u00f9 facilmente accettabili e gestibili. Tutto ci\u00f2 avviene tramite dei meccanismi di traslazione.\nCause.\nPer il padre e la madre si tratta di una situazione nella quale affrontare solitudine e abbandono in quanto, improvvisamente, si ritrovano in una casa (il \"nido\" appunto) vuota dove per molti anni erano invece abituati ad allevare la loro prole.\nLe madri sono maggiormente colpite dalla sindrome del nido vuoto in quanto, spesso, le donne si trovano in questa situazione durante fasi di forte stress quali la menopausa o la cura dei genitori anziani.\nUn ulteriore motivo che scatena la sindrome \u00e8 il fallimento di un progetto di realizzazione personale attraverso i figli, in quanto i genitori non riescono a creare un prolungamento di s\u00e9 stessi nei figli.\nSintomi.\nTipicamente si hanno stati depressivi associati a forti sentimenti di tristezza o di dolore. Si entra poi in uno stato di angoscia, lo stesso associato in genere a situazioni di lutto. Come il lutto, la \"sindrome del nido vuoto\" pu\u00f2 essere considerata normale e fisiologica, ma si considera patologica qualora persista troppo a lungo, trasformandosi in depressione."}
{"id": "899040", "revid": "1862310", "url": "https://it.wikipedia.org/wiki?curid=899040", "title": "Etah", "text": "Etah \u00e8 un villaggio della Groenlandia nord-occidentale; il luogo fu scoperto nel 1818 da James Clark Ross e al tempo era abitato da 200 inuit, ma ora \u00e8 abbandonato. Si trova nella Penisola di Hayes, a sud-ovest della Terra di Inglefield e a nord di Capo Alexander. Era l'insediamento pi\u00f9 occidentale di tutta la Groenlandia, dato che Annoatok, situato approssimativamente 24 km a nord, era occupato solo stagionalmente durante la caccia. Appartiene al comune di Avannaata. Se fosse ancora abitato, Etah, situato a meno di 1300 km dal Polo Nord, sarebbe il secondo centro abitato pi\u00f9 settentrionale del mondo, dopo Alert."}
{"id": "899041", "revid": "161374", "url": "https://it.wikipedia.org/wiki?curid=899041", "title": "Handley Page HP-52 Hampden", "text": ""}
{"id": "899044", "revid": "28592", "url": "https://it.wikipedia.org/wiki?curid=899044", "title": "Popolazioni slave", "text": ""}
{"id": "899045", "revid": "767487", "url": "https://it.wikipedia.org/wiki?curid=899045", "title": "Versomarte", "text": "Versomarte \u00e8 il primo album discografico dei Velvet, pubblicato nel 2001."}
{"id": "899048", "revid": "73560", "url": "https://it.wikipedia.org/wiki?curid=899048", "title": "Makefile", "text": ""}
{"id": "899049", "revid": "1284406", "url": "https://it.wikipedia.org/wiki?curid=899049", "title": "Chiesa della Gran Madre di Dio (Roma)", "text": "La chiesa della Gran Madre di Dio \u00e8 un luogo di culto cattolico di Roma.\nStoria.\nSorge sulla riva destra del Tevere, in via Cassia, 1, vicino alla confluenza tra la via Flaminia e la via Cassia, in corrispondenza del piazzale di Ponte Milvio, al quale \u00e8 legato il ricordo della battaglia tra Costantino e Massenzio nell'anno 312, e della nuova et\u00e0 aperta allora per la Chiesa cattolica.\nIl tempio monumentale fu voluto da papa Pio XI nel 1931, in ricordo delle celebrazioni indette per commemorare il XV centenario del concilio di Efeso, che sanc\u00ec i dogmi della maternit\u00e0 divina e della verginit\u00e0 perpetua di Maria, presenti nella tradizione patristica e nella devozione popolare fin dalle origini della Chiesa. \nFu costruito tra il 1931 ed il 1933 su progetto dell'architetto Cesare Bazzani, realizzato da Clemente Busiri Vici, e consacrato nel 1937 dal vescovo Francesco Beretti. \u00c8 sede della parrocchia omonima, eretta da Pio XI il 1\u00ba dicembre 1933, anno del Giubileo straordinario della Redenzione, con la costituzione apostolica \"Quo perennius\".\nAlla chiesa \u00e8 legato il titolo cardinalizio di \"Gran Madre di Dio\" istituito nel 1965. Dal 24 novembre 2007 ne \u00e8 titolare il cardinale Angelo Bagnasco.\nDal 1 settembre 2016 ne \u00e8 parroco Mons. Luigi Storto nominato con decreto n. 877/16 del Vicariato di Roma.\nDescrizione.\nL'ingresso centrale \u00e8 preceduto da un pronao con frontone triangolare sorretto da due colonne con capitelli corinzi e da pilastri laterali. All'interno del frontone si trova lo stemma di papa Pio XI; vi sono inoltre due ingressi laterali che si aprono in due corpi di fabbrica curvilinei, posti a lato del pronao. Due piccoli campanili laterali, culminanti in affiancano la grande cupola che poggia su un tamburo ottagonale ed \u00e8 sormontata da una lanterna, anch'essa ottagonale. Nel tamburo si aprono otto grandi finestre rettangolari, una per lato.\nLa chiesa presenta una pianta a croce greca. Nell'abside semicircolare si aprono cinque finestre a tutto sesto, sopra le quali, entro una cornice, corre l'iscrizione \"SANCTA MARIA MATER DEI ORA PRO NOBIS\" (Santa Maria, Madre di Dio, prega per noi). Nel catino absidale si trova un affresco del pittore Federico Morgante."}
{"id": "899058", "revid": "111331970", "url": "https://it.wikipedia.org/wiki?curid=899058", "title": "Goglio di Baceno", "text": ""}
{"id": "899068", "revid": "228587", "url": "https://it.wikipedia.org/wiki?curid=899068", "title": "Isabela", "text": ""}
{"id": "899076", "revid": "1784425", "url": "https://it.wikipedia.org/wiki?curid=899076", "title": "Mike Johanns", "text": "\u00c8 stato governatore del Nebraska dal 1999 al 2005, anno in cui fu chiamato dal Presidente George W. Bush per far parte del proprio gabinetto come Segretario dell'Agricoltura, carica ricoperta fino al 2007.\nBiografia.\nIn seguito al diploma ha continuato gli studi ottenendo un bachelor alla \"Saint Mary's University of Minnesota\". Ha quindi conseguito il dottorato in legge alla Creighton University. Dopo gli studi, Johanns ha iniziato a praticare la professione di avvocato ad O'Neill e a Lincoln, nel Nebraska.\n\u00c8 stato sindaco di Lincoln dal 1991 al 1995. In seguito venne eletto governatore del Nebraska nel 1998, vincendo contro il candidato democratico Bill Hoppner. Fu rieletto nel 2002 e il suo mandato si concluse nel 2005.\nIl 2 dicembre 2004 \u00e8 stato nominato dal presidente George W. Bush Segretario dell'Agricoltura, in sostituzione di Ann Veneman. Nel 2006 ha rinunciato alla corsa elettorale contro il senatore democratico Ben Nelson.\nNel 2008, lasciato l'incarico governativo, concorse per il posto di senatore lasciato dal collega Chuck Hagel, sconfiggendo l'avversario democratico Scott Kleeb ed entrando quindi in Senato. Sei anni dopo Johanns rinunci\u00f2 a chiedere un secondo mandato e lasci\u00f2 il Congresso.\n\u00c8 sposato con Stephanie Johanns, senatrice di stato del Nebraska, anche lei repubblicana, con la quale ha avuto due figli."}
{"id": "899085", "revid": "124123", "url": "https://it.wikipedia.org/wiki?curid=899085", "title": "Facundo Macha\u00edn", "text": "Fu presidente provvisorio del Paraguay, per meno di 24 ore, tra il 31 agosto e il 1\u00ba settembre 1870.\nEletto deputato alla Convenzione nazionale costituente, che avrebbe dovuto redigere una nuova costituzione per il Paraguay dopo la sconfitta nella guerra della Triplice Alleanza, Macha\u00edn fu eletto presidente provvisorio in sostituzione di Cirilo Antonio Rivarola il 31 agosto 1870. La sua elezione non fu per\u00f2 gradita, e nel giro di ventiquattr'ore Rivarola rovesci\u00f2 Macha\u00edn con l'aiuto delle truppe d'occupazione alleate, comandate dal brasiliano Jos\u00e9 Auto Guimar\u00e3es, barone di Jagur\u00e3o, e riassunse la guida dello Stato.\nMacha\u00edn, assieme a Juan Jos\u00e9 de Jara, Silvano Godoy, Salvador Zovellando e Miguel Palacios, costitu\u00ec comunque la Commissione che redasse e present\u00f2 alla Convenzione il progetto della nuova Costituzione. Il testo, ispirato alle costituzioni degli Stati Uniti d'America e dell'Argentina, prevedeva un'ampia serie di garanzie liberali per i cittadini. Dal punto di vista istituzionale, la Costituzione del 1870 stabiliva un ordinamento presidenziale e unitario, con un Congresso Nazionale (parlamento) diviso in due rami, Camera dei deputati e Senato.\nConclusa la stagione costituente, Macha\u00edn ricopr\u00ec alti incarichi per il governo paraguaiano, e il 3 febbraio 1876 sottoscrisse il trattato di pace con l'Argentina, ponendo fine a sette anni di occupazione militare alleata.\nFNel corso della repressione ordinata dal vicepresidente Higinio Uriarte in seguito all'assassinio del presidente Juan Bautista Gill, avvenuto il 12 aprile 1877, Macha\u00edn decise di assumere la difesa degli accusati del delitto. Per questo motivo fin\u00ec a sua volta imprigionato. Fu ucciso nella sua cella dalle guardie che lo avevano in custodia."}
{"id": "899101", "revid": "1543377", "url": "https://it.wikipedia.org/wiki?curid=899101", "title": "Guglielmo Mozzoni", "text": "Biografia.\nFiglio secondogenito del nobile Don Emilio Mozzoni e di Donna Cecilia Marocco, passa la giovinezza nella \"Villa delle quaranta colonne\", la dimora, propriet\u00e0 della famiglia Mozzoni dall'inizio del'700, sita nella Castellanza di Biumo Superiore, quartiere di Varese\nStudia al ginnasio e quindi al liceo classico. Nel 1934 si iscrive al Politecnico di Milano dove si laurea in Architettura nel 1939. Nello stesso anno ottiene l'abilitazione alla professione.\nDurante la seconda guerra mondiale \u00e8 ufficiale nell'esercito con il grado di tenente e poi di capitano. Il 25 luglio 1943 riceve l'incarico dal Comandante del III Corpo d'armata di Milano di recarsi in piazza San Sepolcro al Comando dei Fasci per chiederne la resa, che ottiene.\nDopo l'8 settembre entra nella Resistenza e diventa ufficiale di collegamento tra gli alleati e il Comitato di Liberazione Nazionale Alta Italia rischiando pi\u00f9 volte la vita; il giorno della liberazione \u00e8 lanciato in paracadute su Milano dalla \"Special Force\". Il 25 aprile 1945, il \"Comando Generale\" costituito da Luigi Longo, Raffaele Cadorna, Enrico Mattei e Ferruccio Parri gli conferisce il \"Brevetto di Partigiano\" n. 1614.\nCarriera professionale.\nDurante la seconda guerra mondiale, il Regio Esercito lo incarica di fare dei rilievi topografici di tutto l'arco alpino indicando i sentieri, le fortificazioni e quant'altro. Questo gli avrebbe poi permesso, durante la Resistenza, di fungere da ufficiale di collegamento con gli alleati, attraverso la Svizzera. \nNel 1939-45 inizia la carriera di architetto, aprendo uno studio a Milano e a Varese insieme ai colleghi Ravasi, Vermi e Ghidini. Uno dei primi progetti riguarda la \"Casa di Casorate Sempione\", pubblicato nel giugno 1946 su \"Domus\". Guglielmo Mozzoni ricorda che \"rimase comunque una delle prime case moderne, fece testo solo per gli architetti d'avanguardia e paralizz\u00f2 completamente il nostro studio: tutti i clienti che avevano intenzione di venire da noi, appena vista quella casa, andavano da altri\"\nNel 1959-63 progetta la \"Ca' del Quacc\" a Bereguardo, ingegnoso esempio di casa \"antizanzare\" su palafitta. Nel 1964 progetta l'insediamento di Villasimius; l'anno successivo sulla Costa d'Oro nei pressi di Istanbul progetta una casa di stile vittoriano che alla fine \"viene fatta in modo un po' diverso, come diverse da quelle tradizionali inglesi son venute fuori delle casine in Kenya\".\nIl 25 aprile 1970 \u00e8 invitato dalla regina Elisabetta II alla Corte d'Inghilterra a rappresentare l'Italia nella ricorrenza del venticinquesimo anniversario della Liberazione.\nNegli anni settanta fonda il movimento dei Comitati di Resistenza Democratica, che riuniva ex partigiani e antifascisti di diversa estrazione, tra cui Edgardo Sogno; l'obiettivo del movimento era di opporsi a una conquista del potere, anche se conseguita con mezzi democratici, da parte del Partito Comunista.\nNel 1983 i principi Doria Pamphili donano al FAI la propriet\u00e0 in San Fruttuoso, complesso abbaziale romanico con la cinquecentesca Torre dei Doria, alcune abitazioni di pescatori e 33 ettari di macchia mediterranea. Viene avviato il progetto di restauro e di valorizzazione dell'intero complesso monumentale, affidando all'architetto Guglielmo Mozzoni l'incarico di progettare, conservare e dirigere gli interventi. Il progetto di restauro ha lo scopo di restituire l'ambiente originario, pur mantenendo le strutture che si sono sovrapposte per evoluzione storica. I lavori di recupero delle antiche strutture del complesso monumentale di San Fruttuoso prendono l'avvio nell'aprile del 1985 con grande successo. Anche il restauro di Villa Bozzolo riscuote consensi. L'architetto Mozzoni afferma che per capirne l'ambiente oltre a qualche disegno riproduce quanto disegnato su un libretto intitolato \"Ecco la chiave, entrate con me\".\nNel 1998 avvia un lavoro di recupero e restauro del Teatrino di Vetriano, portato a termine nel 2002: la parte originaria del teatrino \u00e8 stata recuperata completamente, mentre nuovi spazi accessori sono stati ricavati attraverso l'utilizzo di aree confinanti.\nNel 1999 vince il primo Premio Nazionale di Architettura \"Trevi Flash Art Museum\", con un progetto per il salvataggio della torre di Pisa.\n\u00c8 stato tra gli architetti ammessi a partecipare alla gara per la progettazione e costruzione a Milano della nuova sede della Regione Lombardia.\nNel 2000 con Luigi Brindicci e Fabrizio Salvadori costituisce l'associazione \"La Citt\u00e0 Ideale\", attiva sia nel campo urbanistico che in tematiche legate alla democrazia telematica.\n\u00c8 stato sposato dal 2 giugno 1965 con Giulia Maria Crespi, fondatrice del FAI, cui Guglielmo Mozzoni ha dato un contributo determinante nella conservazione e riuso degli edifici, come progettista e direttore lavori a titolo gratuito.\nMuore il 31 luglio 2014, a 99 anni, nella sua casa milanese di corso Venezia. I suoi progetti, disegni e sculture saranno raccolti nella Casa delle quaranta colonne a Varese a cura dell'esecutore testamentario, Flavio Castiglioni come da testamento pubblico.\nRiconoscimenti.\nIl 2 novembre 2016 il Comune di Milano ha deciso che il suo nome venga iscritto nel Famedio di Milano, all'interno del Cimitero Monumentale."}
{"id": "899112", "revid": "125939167", "url": "https://it.wikipedia.org/wiki?curid=899112", "title": "Il segno di Venere", "text": "Il segno di Venere \u00e8 un film commedia del 1955 diretto da Dino Risi.\n\u00c8 stato presentato in concorso all'8\u00ba Festival di Cannes.\nTrama.\nDue cugine di diversa provenienza, la napoletana Agnese e la milanese Cesira, vivono insieme a Roma, con il padre della prima e la zia Tina.\nAgnese, dall'aspetto prorompente, non pu\u00f2 evitare di attirare le attenzioni di qualunque uomo incroci la sua strada. La ragazza non si rende conto di mettere costantemente in ombra la cugina, a cui invece invidia il fatto di avere un lavoro, mentre lei \u00e8 costretta in casa dal padre, in attesa del futuro matrimonio.\nCesira, pi\u00f9 grande di et\u00e0 e dall'aspetto pi\u00f9 comune, dopo aver parlato con una cartomante che vive nel suo palazzo, si convince che ogni uomo che incontra, anche se non dimostra un particolare interesse nei suoi confronti, possa essere il compagno della vita.\nAttorno a loro ruota una serie di figure maschili: Mario, fotografo dell'albergo diurno dove Cesira lavora come dattilografa; Romolo, che vive di espedienti e tenta in ogni modo di rifilare a Mario un'auto rubata; il poeta Alessio, un farabutto che approfitta delle persone come Cesira, sensibili al suo fascino intellettuale; il vigile del fuoco Ignazio, che Cesira conosce per caso in occasione di un incidente stradale.\nUna sera si ritrovano a cena in trattoria. Alessio finge di voler offrire a tutti, ma quando l'oste rifiuta di fargli credito non esita a far pagare Cesira. Lasciato il locale, Cesira accompagna a casa il truffatore, che la vuole sfruttare ancor di pi\u00f9, rifilandole il compito di battere a macchina delle copie di un suo manoscritto. Tornata a casa, si imbatte in Ignazio e Agnese che si baciano e scopre che quello che sperava fosse l'uomo giusto per lei ha invece iniziato da tempo, a sua insaputa, una relazione con la cugina. Ormai decisa ad andare di casa, facendo addirittura temere loro di volersi suicidare, si ritrova invece con Romolo, giusto per finire insieme a lui in questura, per l'auto rubata, dove il furfante scoppia in lacrime di fronte alla madre.\nQuand'\u00e8 mattina, Cesira viene riaccompagnata a casa da Alessio, prontamente accorso alla sua chiamata, e si illude che il poeta possa essere l'uomo per lei, finch\u00e9 non si accorge di quanto presto lui faccia amicizia con la cartomante del piano di sotto, una signora attraente e benestante, il che basta ad Alessio per farne l'oggetto di turno delle proprie premure.\nMentre la relazione tra Agnese e Ignazio \u00e8 ormai nota in famiglia e il padre della ragazza organizza con entusiasmo un matrimonio riparatore, Cesira riprende con rassegnazione la sua vita quotidiana.\nProduzione.\nIl film originariamente era basato su una sceneggiatura intitolata \"La chiromante\", incentrata completamente sul personaggio interpretato da Franca Valeri, e avrebbe dovuto essere diretto da Luigi Comencini. Il regista abbandon\u00f2 tuttavia il progetto quando esso fu stravolto dalla politica hollywoodiana della casa di produzione Titanus di riunire nel cast il meglio del cinema italiano del momento per garantirsi il successo, riducendo a co-protagonista la Valeri, pur centrale nella narrazione, affiancandole star del livello di Sophia Loren e Vittorio De Sica, oltre ad Alberto Sordi e Peppino De Filippo nei ruoli secondari.\nAccoglienza.\nIncassi.\nL'incasso accertato a tutto il 31 marzo 1959 fu di Lit. 506.531.170.\nCritica.\nSecondo il \"Dizionario Mereghetti\" \u00abil film non ha una vera progressione narrativa e le scene servono soprattutto a mettere in evidenza l'abilit\u00e0 dei singoli attori, ma in certi momenti la comicit\u00e0 \u00e8 davvero irresistibile\u00bb. Per il \"Dizionario Morandini\" il film \u00e8 \u00abraccontato con garbo, recitato con discrezione, forbito di situazioni divertenti e di un dialogo spiritoso con un pizzico di farsa\u00bb.\nCuriosit\u00e0.\nNel film Franca Valeri sottolinea spesso la sua milanesit\u00e0 e dice di chiamarsi Cesira Colombo (Colombo \u00e8 un tipico cognome lombardo che veniva dato a quasi tutti i trovatelli, un po' il corrispettivo del Proietti romano). Per\u00f2 il padre di Cesira \u00e8 il fratello di Tina Pica, quindi, bench\u00e9 emigrato a Milano, dovrebbe essere meridionale ed \u00e8 improbabile che si chiami Colombo.\nLa scena in cui, al termine della cena in trattoria Romolo, cerca di vendere la macchina a Mario \u00e8 stata girata a Porta Settimiana a Trastevere: la stessa location verr\u00e0 scelta da Carlo Verdone molti anni dopo per ambientarvi la scena iniziale e quella finale dell'episodio \"Leo\" di \"Un sacco bello\"."}
{"id": "899131", "revid": "716642", "url": "https://it.wikipedia.org/wiki?curid=899131", "title": "Jonas Thern", "text": "Tra i suoi successi di club, un \"double\" svedese (campionato pi\u00f9 coppa nazionale) con il , e un titolo portoghese vinto con il . \u00c8 ricordato in Italia per le stagioni disputate a met\u00e0 degli anni 1990 con le maglie di e .\nBiografia.\nSuo figlio Simon \u00e8 a sua volta un calciatore professionista.\nCarriera.\nGiocatore.\nClub.\nCresciuto nelle giovanili del V\u00e4rnamo, Thern esord\u00ec nell'Allsvenskan nel 1985, prima di essere acquistato dal . Qui milit\u00f2 per cinque stagioni, in cui la squadra vinse due campionati e due coppe di Svezia, intervallate da una breve parentesi svizzera in prestito allo Zurigo, durante la quale tuttavia non fu mai utilizzato in gare ufficiali.\nNel 1989 si trasfer\u00ec in Portogallo al agli ordini del connazionale Sven-G\u00f6ran Eriksson; l\u00ec rimase quattro stagioni vincendo il campionato nel 1991 e disputando la finale di Vienna della Coppa dei Campioni 1989-1990 (persa 0-1 contro il Milan).\nNel 1992 arriv\u00f2 la prima esperienza con il calcio italiano, al Napoli guidato da Claudio Ranieri che lo prelev\u00f2 per 4,8 miliardi di lire. Costretto insieme ad altri giocatori di punta a lasciare il club a causa del difficile momento societario, nel 1994 Thern si trasfer\u00ec alla Roma, con la quale arriv\u00f2 quinto in classifica nelle sue due prime stagioni, centrando in entrambi i casi la qualificazione in Coppa UEFA. Lasci\u00f2 l'Italia nel 1997 per scadenza del contratto.\nNell'estate dello stesso anno firm\u00f2 un contratto biennale con la squadra scozzese dei Rangers, che fu anche l'ultima della sua carriera, in quanto vi termin\u00f2 l'attivit\u00e0 agonistica nel 1999, a 32 anni, complici alcuni problemi fisici.\nNazionale.\nGioc\u00f2 per dieci anni nella Nazionale svedese, con la quale fu semifinalista sia al che al e di cui fu capitano dal 1991 al 1997.\nAllenatore.\nFra il 2000 e il 2001 \u00e8 stato l'allenatore dell'IFK V\u00e4rnamo, squadra in cui aveva esordito come calciatore. Successivamente, dal 2001 al 2003, ha guidato la panchina dell'Halmstad. Thern \u00e8 poi tornato ad allenare l'IFK V\u00e4rnamo per l'intera stagione sportiva 2010, contribuendo alla conquista della promozione in Superettan.\nDal luglio 2016 ha ricoperto il ruolo di osservatore per conto della Nazionale svedese. Aveva iniziato la stagione 2017 come assistente allenatore al Landskrona BoIS in Division 1, ma ha preferito abbandonare all'inizio del campionato. Nel giugno 2017, in aggiunta all'incarico con la nazionale, ha assunto anche la posizione di responsabile per lo sviluppo dei giovani calciatori dell'IFK V\u00e4rnamo.\nIn vista della stagione 2019, Thern \u00e8 tornato ad essere capo allenatore dell'IFK V\u00e4rnamo, squadra che era reduce dalla retrocessione in Division 1 dell'anno precedente. Nel 2020 ha guidato la squadra alla promozione in Superettan, tuttavia, nella stagione successiva, la mancanza della licenza UEFA Pro gli ha impedito di rivestire formalmente il ruolo di capo allenatore, assegnato al 33enne Robin Asterhed, con Thern che \u00e8 comunque rimasto ufficialmente nello staff tecnico."}
{"id": "899137", "revid": "1381093", "url": "https://it.wikipedia.org/wiki?curid=899137", "title": "Machine (Static-X)", "text": "Machine \u00e8 il secondo album in studio del gruppo musicale statunitense Static-X, pubblicato il 22 maggio 2001 dalla Warner Bros. Records."}
{"id": "899142", "revid": "339392", "url": "https://it.wikipedia.org/wiki?curid=899142", "title": "Khang Khek leu", "text": ""}
{"id": "899144", "revid": "36426", "url": "https://it.wikipedia.org/wiki?curid=899144", "title": "San Girolamo della Carit\u00e0", "text": ""}
{"id": "899146", "revid": "52076", "url": "https://it.wikipedia.org/wiki?curid=899146", "title": "San Marco (chiesa di Roma)", "text": ""}
{"id": "899150", "revid": "125133676", "url": "https://it.wikipedia.org/wiki?curid=899150", "title": "Rising Force", "text": "Rising Force \u00e8 il primo disco di Yngwie Malmsteen, chitarrista heavy metal svedese.\nIl disco.\nRegistrato con una formazione di giovani musicisti (alle tastiere Jens Johansson, poi negli Stratovarius), stupisce il mondo della chitarra heavy metal per l'innovazione e per la grande perizia tecnica. Quasi interamente strumentale (il cantante Jeff Scott Soto appare solo in due tracce) contiene alcune tra le composizioni pi\u00f9 celebri del chitarrista tra cui \"Far Beyond the Sun\" e \"Black Star\", che vengono quasi sempre riprese nei concerti o \"Icarus Dream Suite Op.4\", che Yngwie eseguir\u00e0 anni pi\u00f9 tardi accompagnato da una vera e propria orchestra. Alla batteria si vede una vecchia conoscenza del rock progressivo, Barriemore Barlow, batterista degli anni d'oro dei Jethro Tull."}
{"id": "899154", "revid": "729019", "url": "https://it.wikipedia.org/wiki?curid=899154", "title": "Battaglia di Ceresole", "text": "La battaglia di Ceresole fu combattuta presso Ceresole d'Alba, in Piemonte, il 14 aprile 1544: fu uno scontro d'armi avvenuto durante la guerra d'Italia del 1542, tra francesi e spagnoli. L'armata francese era capitanata da Francesco di Borbone, conte di Enghien, mentre quella spagnola da Alfonso III d'Avalos.\nAntefatto.\nIl pretesto per aprire un conflitto in nord Italia nacque in seguito all'assedio di Nizza per mano delle truppe franco-ottomane (agosto 1543). Le truppe spagnole avanzarono verso Torino. Nell'inverno tra il 1543 e il 1544 i due eserciti rimasero fermi, in una situazione di stallo: lo schieramento francese aveva il suo centro nelle citt\u00e0 intorno a Torino, da Pinerolo a Susa, tutti baluardi del Ducato di Savoia. Il comandante spagnolo, dal canto suo, controllava il Piemonte centro meridionale da Mondov\u00ec ad Asti.\nQuando terminarono i quartieri d'inverno, a capitanare le forze francesi giunse il ventiquattrenne Francesco di Borbone, conte d'Enghien, senza molta esperienza di tecnica militare.\nLe forze francesi avevano un esercito costituito da circa 15.000 effettivi, gli imperiali, grazie all'arrivo di truppe tedesche, contavano sui 20.000 uomini.\nIl 10 aprile il d'Avalos occup\u00f2 il paese di Ceresole d'Alba, a pochi chilometri da Carmagnola, e assai vicino alle file francesi. Quando il conte d'Enghien lo seppe, marci\u00f2 verso Carmagnola e si avvicin\u00f2 a Ceresole l'11 mattina.\nSvolgimento.\nIl conte di Enghien e Alfonso d'Avalos si erano schierati su due linee contrapposte. La battaglia si apr\u00ec con una serie di piccoli scontri a fuoco degli archibugeri e con un inefficace bombardamento da parte di entrambe le batterie. Solo dopo queste premesse il d'Avalos ordin\u00f2 alle truppe di avanzare. I lanceri imperiali si scontrarono al centro con la fanteria francese e svizzera, subendo molti feriti.\nNella parte sud del campo di battaglia, la fanteria italiana al servizio degli imperiali fu assalita dalla cavalleria francese e arretr\u00f2 insieme alle truppe spagnole, che furono sconfitte.\nNel nord, nel mentre, cadde la linea francese e l'Enghien guid\u00f2 una serie di inefficaci cariche di cavalleria contro gli spagnoli, prima di essere aiutato dall'arrivo delle vittoriose truppe francesi provenienti dal centro battaglia.\nTermine della battaglia.\nIl numero di caduti fu decisamente elevato per l'epoca, e si stima che il ventotto per cento dei soldati non sia tornato indietro. Molti ufficiali imperiali caddero sul terreno e molti altri vennero fatti prigionieri, inclusi Ramon de Cardona e Carlo Gonzaga. I francesi ebbero meno vittime, unico prigioniero di rilievo fu il governatore di Savigliano, Paul de La Barthe, signore di Thermes, futuro maresciallo di Francia."}
{"id": "899157", "revid": "767487", "url": "https://it.wikipedia.org/wiki?curid=899157", "title": "L'ombrellone", "text": "L'ombrellone \u00e8 un film del 1965 diretto da Dino Risi e interpretato da Enrico Maria Salerno e Sandra Milo.\nTrama.\nIl quarantenne ingegnere Enrico Marletti, che odia il mare e la confusione, lascia una Roma ormai vuota per raggiungere sua moglie Giuliana, da tre settimane in vacanza a Riccione per passare con lei il ponte di Ferragosto.\nQui conosce una serie di personaggi - molti di essi sono altri clienti dell'albergo - con cui Giuliana ha stretto amicizia. Marletti ben presto si rende conto di essere capitato in un momento d'inquietudine coniugale della moglie: in un primo momento individua, per un equivoco, il suo rivale in Sergio, un gigol\u00f2; poi, a bordo del panfilo del commendator Tagliaferri, Marletti capisce che \u00e8 in corso un'infatuazione intellettuale della moglie per il conte Antonio Bellanca, un astuto banditore di aste balneari che, tra una citazione e l'altra, cerca di appioppare a Giuliana le sue cianfrusaglie. Dopo una passeggiata con Enrico sul lungomare di Riccione, Giuliana tronca la relazione col conte e revoca il suo ordine per un mobile del Settecento.\nIl confronto tra i due termina in una villa di Riccione, in cui \u00e8 stata allestita una spaghettata notturna; Marletti, bluffando a poker, riesce a vincere una grossa cifra, recuperando cos\u00ec i soldi spesi per le vacanze. Dopo avere fatto l'amore con Giuliana, Enrico parte accompagnato da Clelia: la donna che pi\u00f9 abbia spettegolato in quel ponte di Ferragosto; dopo essersi messo d'accordo con Sergio che i \"battitori\", i gigol\u00f2 suoi amici, escludano Giuliana dalle loro possibili clienti.\nProduzione.\nLe riprese in esterno sono state fatte a Roma e a Riccione.&lt;br&gt;\nLa scena in cui Enrico Marletti segue Sergio \u00e8 stata girata sulla via per giungere a Gabicce Monte."}
{"id": "899160", "revid": "93556", "url": "https://it.wikipedia.org/wiki?curid=899160", "title": "Massa (filosofia)", "text": "Il termine massa, da un punto di vista filosofico, esprime un concetto di frequente considerato come in antitesi alla libert\u00e0 e responsabilit\u00e0 propria dell'individuo nella sua singolarit\u00e0 ; tuttavia, in particolare nella contemporaneit\u00e0, il termine ha assunto un valore diverso, in relazione alla sua capacit\u00e0 di contrapporsi, sia pure in modo non sempre pienamente cosciente, in difesa dei propri interessi, all'\u00e9lite conservatrice, operando in questo modo per un rinnovamento nei rapporti economici e politici della societ\u00e0.\nEtimologia.\nIl termine deriva dalla parola greca \u03bc\u03b1\u03b6\u03b1 (\"maza\") che indica l'impasto per fare il pane e dal verbo \u03bc\u03ac\u03c3\u03c3\u03b5\u03b9\u03bd (\"massein\") che vuol dire impastare.\nQuindi l'etimologia indica il significato di massa come insieme pi\u00f9 o meno indifferenziato di individui come sembrano attestare un brano di S.Paolo che descrive come un vasaio crei dalla stessa massa d'argilla \"vasi d'ira\" e \"vasi di misericordia\" e Agostino d'Ippona, che afferma che tutta l'umanit\u00e0 a causa del peccato originale \u00e8 ora una massa di peccatori . \nSignificato e realt\u00e0.\nNell'antichit\u00e0 il termine fu usato in senso negativo e dispregiativo. I Padri della Chiesa per indicare come i peccatori fossero destinati alla dannazione eterna parlavano di \"massa perditionis\" (massa dannata) . Un significato diverso, ma altrettanto negativo, Joseph de Maistre dava al termine convinto che le masse quando tentano con la violenza di conquistare il potere distruggono le fondamenta dell'ordine sociale.\nQuesta quantit\u00e0 indistinta che sottintende il termine massa, quando nell'et\u00e0 romantica viene indicata con la parola \"popolo\", acquista invece un significato positivo: il popolo \u00e8 depositario di valori spontanei e buoni ed \u00e8 ad essi che ad esempio, l'artista deve ispirarsi. Nella ricerca dei valori culturali si scopre quella forma di produzione spirituale non individuale e collettiva che \u00e8 il folklore .\nNelle lotte politiche all'inizio del secolo XIX il popolo rivoluzionario \u00e8 visto da Jules Michelet come una forza creatrice della nuova storia francese, attraverso di esso la Francia \u00e8 rinata eliminando la vecchia aristocrazia che la teneva ferma nella storia. \u00c8 \"il popolo, tutti\" che ha preso la Bastiglia e ha dato inizio alla nuova Francia, lo stesso popolo che per Edmund Burke \u00e8 invece semplice plebaglia.\nNelle successive lotte nazionali per l'indipendenza nascono le tesi contrapposte per cui questa deve essere affidata e gestita da un\"'\u00e9lite\" consapevole dei valori nazionali, mentre per altri dev'essere il popolo, depositario del sentimento nazionale, a conquistarsi la libert\u00e0. Si vedano ad esempio nel Risorgimento italiano i progetti politici contrapposti di Gioberti che affida il compito dell'unit\u00e0 italiana ad una borghesia elitaria che ha assorbito in s\u00e9 la plebe, e quello di Mazzini che vede nel popolo la missione rivoluzionaria unitaria che lo stesso Dio gli ha affidato.\nIn effetti sia nel senso negativo che in quello positivo si trasferiscono nelle masse i propri desideri pi\u00f9 che considerarle nella loro effettiva realt\u00e0. Per cui nella massa intesa come plebaglia vi \u00e8 la condanna ideologica della rivoluzione oppure, al contrario, le masse vengono viste come portatrici di forze progressive quando attuano la rivoluzione e se questa non nasce allora le stesse masse divengono vigliacche e traditrici dell'Idea. Quando Robespierre verr\u00e0 abbandonato dalle masse dei sanculotti allora dichiarer\u00e0 che continuer\u00e0 a combattere per il popolo dell'avvenire non essendo quello del presente cosciente della sua missione.\nI tentativi di definizione.\nLa difficolt\u00e0 di definire il significato del termine dipende non solo dalla valenza politica che gli si attribuisce ma anche dai diversi modi di approccio alla descrizione del fenomeno.\nSecondo alcuni pu\u00f2 quindi essere rilevante una interpretazione del fenomeno della massa che la riconduca a una dimensione storica, osservandone l'evoluzione e considerando l'intersecazione dei vari piani di significato.\nLe masse e la storiografia.\nLa storiografia ha, si pu\u00f2 dire, da sempre dibattuto se sia la massa protagonista della storia o l'individuo. Il problema \u00e8 stato visto come risolto considerando che tutto dipende in fondo dall'interesse che ha indirizzato lo storico all'interpretazione del fenomeno storico. Quando cio\u00e8 sono comparse nella storiografia le nuove correnti interpretative basate su un interessi particolari per le collettivit\u00e0 umane, ecco che la massa diventa protagonista della storia.\nIl pensiero storiografico europeo ai suoi inizi nel Medioevo si rifaceva a due capostipiti dell'antichit\u00e0 classica: Tito Livio era l'esponente di una storia basata su gli uomini e gli avvenimenti, mentre Erodoto accentrava il suo discorso storico sui popoli, sui loro costumi e sulle civilt\u00e0.\nLa massa passa in secondo piano nella storiografia dei popoli e in quella delle nazioni nella scuola storiografica romantica e positivista che mettono in primo piano i protagonisti individuali che guidano il corso storico. Se si parla delle masse lo si fa in termini individuali \"\"La Francia \u00e8 una persona\" scriveva Michelet . Cos\u00ec alle patrie, alle nazioni, e alle civilt\u00e0 si attribuivano caratteristiche individuali provvisti di facolt\u00e0 e volont\u00e0 come quelle umane (\"I tedeschi cercano la rivincita\"\") e di questo si faranno allora interpreti le autorit\u00e0 politiche che si assegneranno il compito di rappresentare la volont\u00e0 delle masse, assumendosene gli interessi e i sentimenti collettivi. Le masse divenivano una materia amorfa per cui ogni progresso e mutamento era opera degli individui. .\nLa considerazione delle masse viste come inerti e passive nell'azione storica \u00e8 presente anche nella produzione letteraria: come nelle tragedie greche le masse non intervengono mai nell'azione ma a differenza del coro, non capiscono gli avvenimenti in corso cos\u00ec anche nei drammi storici di Shakespeare il proscenio \u00e8 dominato dai grandi protagonisti e solo sullo sfondo appaiono le masse silenziose o acclamanti di cui si cerca l'appoggio per realizzare il proprio singolare destino.\nNel momento in cui la borghesia rivendica il suo ruolo di classe dirigente nei confronti dell'ordine privilegiato e parassitario della aristocrazia, gli storici sentono la necessit\u00e0 d'indicare il ruolo primario che le masse svolgono nella storia.\nNella sua prima lettera sulla storia di Francia Thierry si scagliava contro la storiografia tradizionale: \" \"In questi racconti vagamente pomposi, in cui un piccolo numero di personaggi privilegiati occupano da soli la scena politica e in cui la massa intera della nazione sparisce dietro i mantelli di corte, non troviamo n\u00e9 un'istruzione significativa, n\u00e9 delle lezioni indirizzate a noi, n\u00e9 questo interesse e simpatia che collegano in generale gli uomini alla sorte che li riunisce\"\" \nIl dibattito sul ruolo delle masse nella storia non era del resto nuovo in Francia: sin dal giugno 1789 negli Stati generali si dibatteva polemicamente il significato da dare al termine \"popolo\": se \"populus\" o \"plebs\" .\nLentamente ma decisamente cambia la prospettiva storica che ora \u00e8 vista dal basso in alto. Il mondo sta cambiando e lo storico ne viene influenzato: Tocqueville nota come proprio questa nuova prospettiva, che per lui \u00e8 lo \"spettacolo\" del Nuovo Mondo, spieghi la differenza tra gli storici \"aristocratici\" del passato che concepivano una storia fatta da eminenti singoli personaggi e gli storici \"democratici\" che, cercando le grandi cause dei fenomeni storici, le vedevano nell'azione delle masse piuttosto che in quella degli individui. \nSe, in conclusione, sul piano della filosofia della storia ogni storico, in riferimento al suo limitato orizzonte storico culturale, ha valutato in modo diverso le caratteristiche delle masse attribuendo loro un ruolo passivo o uno attivo, \u00e8 sul piano della effettiva realt\u00e0 storica, che la considerazione delle masse acquista valore reale e la loro azione pu\u00f2 essere verificata.\nNel ruolo della masse inoltre bisogna anche considerare la dimensione temporale presa in considerazione da chi studia le azioni umane. In uno spazio temporale ristretto il ruolo delle masse pu\u00f2 essere identificato con quello delle plebi, assembramenti temporanei, ma da quando l'osservazione storica si \u00e8 dilatata sul lungo periodo, le masse si affermano in primo piano sulla scena storica.\nLe masse nella filosofia.\nLa filosofia non sembra aver mai voluto assegnare alle masse un significato positivo.\nIl prevalere delle masse nella storia diventa argomento fondante nella scuola marxista.\nIn effetti Marx nell'elaborazione del suo pensiero politico, nella prima fase giovanile usa il termine \"masse\" come contrapposto a quello di \"societ\u00e0\" intendendo che le masse sono quelle emarginate da un qualsiasi ruolo sociale attivo e prive di una precisa connotazione.\nSuccessivamente Marx distingue nettamente tra \"masse\" e \"coscienza di classe\": connotazione questa che non pu\u00f2 appartenere alle masse indistinte che sul piano di una filosofia della storia hanno certamente un ruolo creatore nella storia ma sul piano storico-politico \u00e8 decisiva invece la coscienza di classe riferita a individui, gruppi che spinti dalla difesa dei loro interessi realizzano il fenomeno storico. Sar\u00e0 quindi il proletariato che, acquisita la sua coscienza di classe, attuer\u00e0 la sua missione storica.\nIl proletariato quindi rappresenter\u00e0 gli interessi delle masse popolari che non vengono messe da parte nella loro funzione di eroiche creatrici di storia, ma certamente sminuite perch\u00e9 esse assumono la caratteristica di truppe che senza l'organizzazione degli stati maggiori diverrebbero una folla sbandata e caotica. \u00c8 il proletariato, soggetto della storia, che sfrutter\u00e0 l'azione negativa e distruttiva delle masse, per costruire dialetticamente l'ordine nuovo.\nIl pensiero politico socialista rivoluzionario si poneva il problema di chi potesse essere il portatore dei valori contrari ai regimi reazionari. I programmi ideologici prevedevano due possibilit\u00e0 su chi fossero depositari di quei valori: o i gruppi pi\u00f9 oppressi, o soltanto il gruppo pi\u00f9 attivo che si facesse carico della sua missione storica. Si partiva dalla convinzione che la masse indottrinate a lungo e abituate a vivere nell'ordine difficilmente si sarebbero fatti condurre alla rivoluzione. Solo con e dopo la rivoluzione il popolo, non pi\u00f9 massa, avrebbe preso coscienza e si sarebbe elevato culturalmente. Trotsky scriveva nel 1920 che l'uomo medio si innalzer\u00e0, grazie alla rivoluzione all'altezza di Aristotele .\nCos\u00ec anche Auguste Blanqui, prima del 1848 era convinto che la rivoluzione trascinando con s\u00e9 le masse le avrebbe fatte progredire nella coscienza politica. Dopo gli avvenimenti del 1848 dovette constatare che le masse erano rimaste passive e che lo stesso suffragio universale aveva indebolito il governo provvisorio rivoluzionario.\nLa valutazione negativa delle masse emerge in modo rilevante nel pensiero di Jos\u00e9 Ortega y Gasset nella sua opera \"La ribellione delle masse\" scritta quando nella Spagna \"invertebrada\" (senza spina dorsale) si affermava la dittatura di Primo de Rivera. Egli si rende conto che nella storia \u00e8 comparso un nuovo soggetto: le masse. La loro presenza non \u00e8 dovuta ad un incremento demografico dell'Europa che \"in tre generazioni ha prodotto in misura gigantesca sostanza umana\" - la moltitudine di individui era presente sin dall'epoca della Prima rivoluzione industriale- ma alla massificazione della societ\u00e0. Gli uomini ora non solo si addensano ma condividono atteggiamenti tra i quali soprattutto quello di voler usufruire dei beni e dei vantaggi che il progresso ha messo a disposizione di tutti. Questo sviluppo esteso alla massa \u00e8 un segno di progresso civile ma la negativit\u00e0 di questo stesso fenomeno, sta nel fatto che ora nella massa spariscono, si perdono nella mediocrit\u00e0 dell'uomo medio, proprio quelle eminenti personalit\u00e0 individuali che hanno determinato quello stesso progresso di cui la massa, inconsapevolmente e senza suo merito, gode.\nIl progresso \u00e8 dovuto proprio a quelle grandi figure protagoniste della storia che ora si sono appiattite, senza rendersene conto, al livello dell'uomo medio dove si trovano, tutto sommato a loro agio. Bisogna fare del tutto per far emergere dal conformismo i migliori, le forze nuove, altrimenti lo stesso progredire della civilt\u00e0 pu\u00f2 arrestarsi.\nI migliori quindi dovranno restaurare il liberalismo, il migliore dei sistemi politici, basato sulla mediazione, il confronto e il rispetto delle opinioni divergenti dalle proprie, cio\u00e8 proprio su quello che la masse odiano: la diversit\u00e0, poich\u00e9 esse si trovano confortate nella mediocrit\u00e0 di una condivisione irriflessa delle opinioni e degli atteggiamenti.\nLa ricerca dei migliori per\u00f2 non deve portare alla dittatura poich\u00e9 questa \u00e8 invece l'espressione della massa. I regimi autoritari soddisfano l'omologazione della massa. Tantomeno \u00e8 auspicabile l'avvento di quei regimi \"democratici\", che tali non sono ma che piuttosto rappresentano la volont\u00e0 della massa di avere tutto dallo Stato senza merito e competizione e senza assumersi alcuna responsabilit\u00e0.\nLa corrente esistenzialistica non poteva non giudicare negativamente il fenomeno delle masse, attenta com'\u00e8 alle caratteristiche esistenziali del singolo.\nIn particolare Heidegger ritiene che il concetto di massa contraddica il senso della responsabilit\u00e0 causando quella realt\u00e0 alienata e spersonalizzata che egli chiama il mondo del \"Man\", del \"si\" spersonalizzato e qualunque .\nIn conclusione, uno dei rari difensori della societ\u00e0 di massa Shils vede come le societ\u00e0 moderne hanno progredito non solo materialmente ma hanno elaborato rapporti di solidariet\u00e0 sociale che le societ\u00e0 antiche non avevano mai conosciuto. Una solidariet\u00e0 orizzontale dove lo sviluppo della scolarizzazione e la volgarizzazione della cultura costituiscono fattori d'integrazione sociale."}
{"id": "899162", "revid": "228587", "url": "https://it.wikipedia.org/wiki?curid=899162", "title": "Sant'Andrea della Valle", "text": ""}
{"id": "899165", "revid": "36426", "url": "https://it.wikipedia.org/wiki?curid=899165", "title": "Santa Maria dell'Orto", "text": ""}
{"id": "899168", "revid": "339392", "url": "https://it.wikipedia.org/wiki?curid=899168", "title": "Santa Maria dei Sette Dolori", "text": ""}
{"id": "899169", "revid": "131962", "url": "https://it.wikipedia.org/wiki?curid=899169", "title": "Sant'Antonio dei Portoghesi", "text": ""}
{"id": "899170", "revid": "36426", "url": "https://it.wikipedia.org/wiki?curid=899170", "title": "Sant'Andrea al Quirinale", "text": ""}
{"id": "899172", "revid": "228587", "url": "https://it.wikipedia.org/wiki?curid=899172", "title": "Sant'Andrea delle Fratte", "text": ""}
{"id": "899174", "revid": "486946", "url": "https://it.wikipedia.org/wiki?curid=899174", "title": "AMTANK", "text": ""}
{"id": "899177", "revid": "89009", "url": "https://it.wikipedia.org/wiki?curid=899177", "title": "Santi Celso e Giuliano", "text": ""}
{"id": "899180", "revid": "36426", "url": "https://it.wikipedia.org/wiki?curid=899180", "title": "Santa Cecilia in Trastevere", "text": ""}
{"id": "899181", "revid": "78273", "url": "https://it.wikipedia.org/wiki?curid=899181", "title": "San Carlo alle Quattro Fontane", "text": ""}
{"id": "899182", "revid": "36426", "url": "https://it.wikipedia.org/wiki?curid=899182", "title": "Santi Ambrogio e Carlo al Corso", "text": ""}
{"id": "899187", "revid": "486946", "url": "https://it.wikipedia.org/wiki?curid=899187", "title": "AMPHTANK", "text": ""}
{"id": "899189", "revid": "36426", "url": "https://it.wikipedia.org/wiki?curid=899189", "title": "Chiesa di Santa Croce in Gerusalemme", "text": ""}
{"id": "899191", "revid": "36426", "url": "https://it.wikipedia.org/wiki?curid=899191", "title": "San Francesco a Ripa", "text": ""}
{"id": "899194", "revid": "486946", "url": "https://it.wikipedia.org/wiki?curid=899194", "title": "LVT(A)-1", "text": ""}
{"id": "899195", "revid": "89009", "url": "https://it.wikipedia.org/wiki?curid=899195", "title": "San Giorgio al Velabro", "text": ""}
{"id": "899196", "revid": "36426", "url": "https://it.wikipedia.org/wiki?curid=899196", "title": "San Giovanni a Porta Latina", "text": ""}
{"id": "899198", "revid": "36426", "url": "https://it.wikipedia.org/wiki?curid=899198", "title": "San Lorenzo in Lucina", "text": ""}
{"id": "899200", "revid": "36426", "url": "https://it.wikipedia.org/wiki?curid=899200", "title": "Santi Luca e Martina (chiesa di Roma)", "text": ""}
{"id": "899202", "revid": "36426", "url": "https://it.wikipedia.org/wiki?curid=899202", "title": "Santa Lucia in Selci", "text": ""}
{"id": "899203", "revid": "287204", "url": "https://it.wikipedia.org/wiki?curid=899203", "title": "San Luigi dei Francesi", "text": ""}
{"id": "899204", "revid": "89009", "url": "https://it.wikipedia.org/wiki?curid=899204", "title": "Santa Maria dei Monti", "text": ""}
{"id": "899205", "revid": "36426", "url": "https://it.wikipedia.org/wiki?curid=899205", "title": "San Marcello al Corso", "text": ""}
{"id": "899206", "revid": "287204", "url": "https://it.wikipedia.org/wiki?curid=899206", "title": "Santa Maria di Loreto", "text": ""}
{"id": "899207", "revid": "36426", "url": "https://it.wikipedia.org/wiki?curid=899207", "title": "Sant'Ivo alla Sapienza", "text": ""}
{"id": "899209", "revid": "36426", "url": "https://it.wikipedia.org/wiki?curid=899209", "title": "San Lorenzo in Damaso", "text": ""}
{"id": "899210", "revid": "486946", "url": "https://it.wikipedia.org/wiki?curid=899210", "title": "LVT(A)-2", "text": ""}
{"id": "899211", "revid": "89009", "url": "https://it.wikipedia.org/wiki?curid=899211", "title": "Sant'Ignazio di Loyola a Campo Marzio", "text": ""}
{"id": "899213", "revid": "36426", "url": "https://it.wikipedia.org/wiki?curid=899213", "title": "San Gregorio della Divina Piet\u00e0", "text": ""}
{"id": "899214", "revid": "36426", "url": "https://it.wikipedia.org/wiki?curid=899214", "title": "San Gregorio al Celio", "text": ""}
{"id": "899215", "revid": "36426", "url": "https://it.wikipedia.org/wiki?curid=899215", "title": "Santa Maria Antiqua", "text": ""}
{"id": "899218", "revid": "36426", "url": "https://it.wikipedia.org/wiki?curid=899218", "title": "Santa Maria degli Angeli e dei Martiri", "text": ""}
{"id": "899219", "revid": "486946", "url": "https://it.wikipedia.org/wiki?curid=899219", "title": "LVT(A)-4", "text": ""}
{"id": "899220", "revid": "89009", "url": "https://it.wikipedia.org/wiki?curid=899220", "title": "Santa Maria in Campitelli", "text": ""}
{"id": "899221", "revid": "36426", "url": "https://it.wikipedia.org/wiki?curid=899221", "title": "Santa Maria della Concezione dei Cappuccini", "text": ""}
{"id": "899222", "revid": "287204", "url": "https://it.wikipedia.org/wiki?curid=899222", "title": "Santa Maria Consolatrice al Tiburtino", "text": "Santa Maria Consolatrice al Tiburtino"}
{"id": "899223", "revid": "36426", "url": "https://it.wikipedia.org/wiki?curid=899223", "title": "Santa Maria in Cosmedin", "text": ""}
{"id": "899224", "revid": "486946", "url": "https://it.wikipedia.org/wiki?curid=899224", "title": "LVT(A)-5", "text": ""}
{"id": "899225", "revid": "36426", "url": "https://it.wikipedia.org/wiki?curid=899225", "title": "Santa Maria Liberatrice", "text": ""}
{"id": "899227", "revid": "1888309", "url": "https://it.wikipedia.org/wiki?curid=899227", "title": "Abbazia di San Giovanni (Vertemate con Minoprio)", "text": "L'abbazia di San Giovanni \u00e8 un complesso abbaziale situato nel comune di Vertemate con Minoprio, in provincia di Como. Fondata nell'XI secolo, ha subito varie traversie nel corso dei secoli fino al sequestro operato all'inizio dell'Ottocento. Da allora, dopo vari utilizzi, \u00e8 stata restaurata solo nella seconda met\u00e0 del Novecento. L'abbazia \u00e8 di propriet\u00e0 privata e chiusa al pubblico. Contiene degradati lacerti di affreschi del Trecento e del Quattrocento.\nStoria.\nL'abbazia viene fondata nel 1086 come priorato cluniacense da un monaco chiamato Gerardo, proveniente dall'abbazia di Cluny. Consacrata nel 1095 dal vescovo di Imola Odone, ottiene il privilegio di priorato, condiviso con altri due monasteri della zona: San Pietro di Vallate a Cosio Valtellino e San Nicola di Figina a Galbiate.\nNel 1288 il sito subisce notevoli danni per mano dei Comaschi in lotta con Milano: i vari edifici vengono occupati e ridotti in cattivo stato. Una ricostruzione effettiva viene praticata solamente duecento anni dopo, durante il Quattrocento, sotto papa Sisto IV, che riporta l'abbazia all'antico splendore. Nello stesso periodo, la chiesa fu abbellita da numerosi affreschi. \nSotto la Repubblica Cisalpina, nei primi anni dell'Ottocento, i monaci vengono cacciati e il complesso diventa propriet\u00e0 dei marchesi Cusani di Desio e utilizzato come cascinale agricolo. Definitivamente abbandonata durante il Novecento, l'abbazia viene finalmente restaurata nella seconda met\u00e0 del secolo da Piero Ricotti e riportata al suo aspetto originario. Tra il 1993 e il 2005 vi trova sede una comunit\u00e0 di monaci benedettini, diventando un centro di spiritualit\u00e0 della zona dedicato a varie attivit\u00e0 artistiche, quali il restauro di libri antichi. Nell'ottobre del 2005, per\u00f2 a causa del canone di locazione troppo elevato, dei limitati introiti derivanti dall'ospitalit\u00e0 e alla negazione del permesso di costruire una foresteria per l'ospitalit\u00e0 dei pellegrini, la comunit\u00e0 si trasferisce in un altro monastero a Dumenza. Attualmente, pertanto, l'abbazia si trova chiusa e inutilizzata.\nDescrizione e opere.\nIl complesso monastico, inserito in una suggestiva ambientazione isolata e boschiva, comprende la chiesa, un chiostro, i dormitori, la cucina e altri locali, ad esempio un forno, attualmente trasformato in locale caldaie. Di architettura romanica, la chiesa si compone di tre navate, una centrale pi\u00f9 grande e due laterali minori, tutte e tre concluse da un'abside sul fondo. Nella navata si innestano uno pseudo-transetto e un tiburio ottagonale. La facciata a salienti, in origine introdotta da un portico andato distrutto nel corso dei secoli, \u00e8 pietra a vista, con portale centrale sormontato da un finestrone e due monofore in corrispondenza delle navate laterali.\nDopo le requisizioni, nella chiesa non rimangono arredi sacri, ma si conserva comunque una serie di affreschi di varie epoche, anche se degradati. La parte absidale, ad esempio, \u00e8 arricchita da affreschi di scuola lombarda del Quattrocento raffiguranti l\"'Incoronazione della Vergine\", \"Cristo in piet\u00e0\" e le \"Scene della vita di san Benedetto\". Nelle navate laterali, invece, sono presenti tracce di affreschi del Trecento."}
{"id": "899228", "revid": "486946", "url": "https://it.wikipedia.org/wiki?curid=899228", "title": "LVT(A)-1 (carro armato)", "text": ""}
{"id": "899229", "revid": "486946", "url": "https://it.wikipedia.org/wiki?curid=899229", "title": "LVT(A)-2 (carro armato)", "text": ""}
{"id": "899230", "revid": "36426", "url": "https://it.wikipedia.org/wiki?curid=899230", "title": "Santa Maria liberatrice", "text": ""}
{"id": "899231", "revid": "486946", "url": "https://it.wikipedia.org/wiki?curid=899231", "title": "LVT(A)-4 (carro armato)", "text": ""}
{"id": "899232", "revid": "36426", "url": "https://it.wikipedia.org/wiki?curid=899232", "title": "Santa Maria della Luce (chiesa di Roma)", "text": ""}
{"id": "899233", "revid": "1123126", "url": "https://it.wikipedia.org/wiki?curid=899233", "title": "Santa Maria sopra Minerva", "text": ""}
{"id": "899234", "revid": "77358", "url": "https://it.wikipedia.org/wiki?curid=899234", "title": "Santa Maria di Monserrato", "text": ""}
{"id": "899235", "revid": "74801", "url": "https://it.wikipedia.org/wiki?curid=899235", "title": "Bor\u00e5s (comune)", "text": "Bor\u00e5s \u00e8 un comune svedese di abitanti, situato nella contea di V\u00e4stra G\u00f6taland. Il suo capoluogo \u00e8 la citt\u00e0 omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "899236", "revid": "486946", "url": "https://it.wikipedia.org/wiki?curid=899236", "title": "LVT(A)-5 (carro armato)", "text": ""}
{"id": "899238", "revid": "36426", "url": "https://it.wikipedia.org/wiki?curid=899238", "title": "Santa Maria della Pace, Roma", "text": ""}
{"id": "899239", "revid": "36426", "url": "https://it.wikipedia.org/wiki?curid=899239", "title": "Sant'Angelo in Pescheria", "text": ""}
{"id": "899240", "revid": "36426", "url": "https://it.wikipedia.org/wiki?curid=899240", "title": "Santa Maria del Popolo", "text": ""}
{"id": "899242", "revid": "131962", "url": "https://it.wikipedia.org/wiki?curid=899242", "title": "Santo Stefano Rotondo", "text": ""}
{"id": "899243", "revid": "36426", "url": "https://it.wikipedia.org/wiki?curid=899243", "title": "San Silvestro al Quirinale", "text": ""}
{"id": "899244", "revid": "36426", "url": "https://it.wikipedia.org/wiki?curid=899244", "title": "San Sebastiano fuori le mura", "text": ""}
{"id": "899245", "revid": "1494169", "url": "https://it.wikipedia.org/wiki?curid=899245", "title": "San Sebastiano al Palatino", "text": ""}
{"id": "899247", "revid": "36426", "url": "https://it.wikipedia.org/wiki?curid=899247", "title": "San Salvatore in Lauro", "text": ""}
{"id": "899248", "revid": "131962", "url": "https://it.wikipedia.org/wiki?curid=899248", "title": "San Rocco in Augusteo", "text": ""}
{"id": "899250", "revid": "1494169", "url": "https://it.wikipedia.org/wiki?curid=899250", "title": "San Pietro in Vincoli", "text": ""}
{"id": "899251", "revid": "89009", "url": "https://it.wikipedia.org/wiki?curid=899251", "title": "Chiesa di San Martino ai Monti", "text": ""}
{"id": "899252", "revid": "36426", "url": "https://it.wikipedia.org/wiki?curid=899252", "title": "Santa Maria in Transpontina", "text": ""}
{"id": "899253", "revid": "298055", "url": "https://it.wikipedia.org/wiki?curid=899253", "title": "Capitano Orso Blu", "text": ""}
{"id": "899254", "revid": "89009", "url": "https://it.wikipedia.org/wiki?curid=899254", "title": "Santa Maria in Domnica", "text": ""}
{"id": "899256", "revid": "125975033", "url": "https://it.wikipedia.org/wiki?curid=899256", "title": "Heavy Demons", "text": "Heavy Demons \u00e8 il terzo album dei Death SS, pubblicato nel 1991 dalla Contempo Records. \nLo stile si discosta parzialmente da quello degli album precedenti, e le sonorit\u00e0 sono pi\u00f9 vicine al metal classico.\nIl brano introduttivo, \"Walpurgisnacht\", vanta la collaborazione del noto attore britannico Oliver Reed ed \u00e8 stato composto da Aldo Polverari, unico autore ed esecutore del brano conclusivo, \"Sorcerous Valley (Back to the Real)\" e della traccia bonus \"Thrill Seeker\".\nLa canzone \"Inquisitor\" \u00e8 la ri-registrazione di un brano risalente ai primi anni di vita della band, gi\u00e0 pubblicato sull'EP \"Evil Metal\" del 1983, con il cantante Sanctis Ghoram, quando il gruppo era capitanato da Paul Chain, mentre qui \u00e8 re-interpretato da una formazione totalmente diversa e cantato da Steve Sylvester."}
{"id": "899257", "revid": "118061399", "url": "https://it.wikipedia.org/wiki?curid=899257", "title": "Psicologia dell'Io", "text": "La psicologia dell'Io, rappresenta un'importante branca della psicoanalisi che sostiene la teoria secondo la quale l'Io possiede, anche nelle situazioni di forte conflitto intrapsichico (ad esempio, di tipo nevrotico), processi funzionali \"liberi da conflitti\", sostanzialmente autonomi e distinti rispetto all'Es.\nLa parte \"libera da conflitti\" dell'Io \u00e8 quella che si occupa, anche in situazioni di disagio emotivo, del rapporto con la realt\u00e0 e dell'esecuzione delle funzioni psichiche di base (quali i processi cognitivi, etc.). Obiettivo del trattamento psicoanalitico, secondo tale approccio, \u00e8 quindi quello di rinforzare ed ampliare la sfera dell'Io libera da conflitti, favorendo un miglior adattamento all'ambiente reale. All'interno della \"teoria della clinica\" della Psicologia dell'Io, ampio spazio \u00e8 dato all\"'analisi delle difese\", ovvero alle modalit\u00e0 costitutive dei meccanismi di difesa messi in atto per la gestione (o come conseguenza) del conflitto intrapsichico e delle istanze pulsionali.\nI maggiori esponenti di questa importante corrente della storia della psicoanalisi, che si svilupp\u00f2 negli Stati Uniti a partire dalla fine degli anni '30, sono stati Heinz Hartmann (ritenuto l'autore di avanguardia di questo orientamento), David Rapaport, Margaret Mahler, ed Anna Freud, figlia di Sigmund Freud.\nTra i suoi precursori vengono solitamente considerati anche lo psichiatra Harry Stack Sullivan (pioniere dei cosiddetti \"approcci interpersonali\" in psichiatria) e la psicoanalista Karen Horney.\nLa Psicologia dell'Io, in cui sono enfatizzati alcuni assetti definibili come \"maggiormente razionalistici\" rispetto a quelli di altre correnti psicoanalitiche, conobbe molta fortuna in ambito statunitense tra gli anni '40 e gli anni '70.\nA partire dagli anni '80 ha conosciuto un relativo declino, ed \u00e8 stata in gran parte sostituita, nell'attenzione dei clinici, dagli approcci della psicoanalisi relazionale ed intersoggettiva."}
{"id": "899258", "revid": "2161151", "url": "https://it.wikipedia.org/wiki?curid=899258", "title": "Santa Maria della Vittoria", "text": ""}
{"id": "899261", "revid": "36426", "url": "https://it.wikipedia.org/wiki?curid=899261", "title": "Santa Maria in Via", "text": ""}
{"id": "899262", "revid": "36426", "url": "https://it.wikipedia.org/wiki?curid=899262", "title": "Santa Maria in Trastevere", "text": ""}
{"id": "899263", "revid": "36426", "url": "https://it.wikipedia.org/wiki?curid=899263", "title": "Santa Bibiana (chiesa di Roma)", "text": ""}
{"id": "899264", "revid": "89009", "url": "https://it.wikipedia.org/wiki?curid=899264", "title": "San Martino ai Monti", "text": ""}
{"id": "899265", "revid": "289247", "url": "https://it.wikipedia.org/wiki?curid=899265", "title": "Sant'Anastasia (chiesa di Roma)", "text": ""}
{"id": "899280", "revid": "287204", "url": "https://it.wikipedia.org/wiki?curid=899280", "title": "Chiesa di Santa Maria della Pace", "text": ""}
{"id": "899283", "revid": "36426", "url": "https://it.wikipedia.org/wiki?curid=899283", "title": "Chiesa di Santa Maria della Consolazione (Todi)", "text": ""}
{"id": "899288", "revid": "46291", "url": "https://it.wikipedia.org/wiki?curid=899288", "title": "Triticum aestivum", "text": "Il Triticum aestivum (o \"Siligo\"), o Triticum vulgare, noto come grano tenero, \u00e8 una pianta erbacea della famiglia delle Poaceae.\nI frumenti teneri comprendono diverse variet\u00e0 ed hanno estensione colturale pi\u00f9 ampia rispetto ad altri frumenti perch\u00e9, per la loro buona resistenza al freddo, sono i soli in coltivazione nei paesi nordici. Il grano tenero \u00e8 la specie di frumento che, per il suo largo impiego nella panificazione e nella produzione di paste alimentari fresche, assume maggior importanza fra i cereali in coltivazione oggi.\nL'esaploide con genomi BAD, 2n=42, \u00e8 derivato dall'ibridazione di una sottospecie coltivata di \"Triticum turgidum\" (grano duro) e il polline di una specie selvatica, l\"'Aegilops tauschii\".\nOrigine.\nIl frumento o grano \u00e8 un cereale autunno-primaverile, noto fin dai tempi antichi e fu una delle prime colture su larga scala. \u00c8 originario dell'Asia sud-occidentale, precisamente in quella che veniva definita la Mezzaluna Fertile tra il Tigri e l'Eufrate e fu tra le prime piante ad essere coltivate stabilmente da popoli sedentari.\nAttualmente viene coltivato in tutti i continenti e la produzione mondiale \u00e8 costantemente aumentata negli ultimi anni, raggiungendo oltre i 564 milioni di tonnellate i cui principali produttori sono Cina e Canada.\nDurante il XVI secolo fu infatti introdotto dagli Spagnoli nel Nord America che ne \u00e8 diventato il maggior esportatore in seguito al forte impulso dato alla coltivazione e alla selezione delle variet\u00e0 sulle esigenze dell'industria durante il primo conflitto mondiale causa dell'interruzione delle importazioni americane dalla Russia. La farina di Manitoba, provincia del Canada famosa per l'alta qualit\u00e0 delle farine prodotte, \u00e8 diventata sinonimo di \"farina di forza\".\nVariet\u00e0.\nLe moderne variet\u00e0 sono frutto di incroci o anche dell'ingegneria genetica, applicate per aumentarne la resistenza alle malattie e la produttivit\u00e0. Per esempio, per impedire agli steli di alzarsi troppo e collassare poi sotto al vento, sono stati incrociate della variet\u00e0 Norin 10 (che si \u00e8 scoperto oggi contenere i geni funzionali \"Rht1\" e \"Rht2\" che riducono la sensibilit\u00e0 della pianta all'acido gibberellico, sostenitore della crescita soprattutto in presenza dei nitrati contenuti nei fertilizzanti). Il grano Norin 10 \u00e8 una variet\u00e0 semi-nana a spighe molto grosse proveniente dalla stazione sperimentale di Norin in Giappone. Cecil Salmon, biologo esperto del frumento nel team del generale Douglas MacArthur, sped\u00ec alcune sementi a Orville Vogel negli Stati Uniti dove, nel 1952, fu usata da Norman Borlaug e i suoi collaboratori per incroci con tradizionali variet\u00e0 messicane. Ne nacquero delle variet\u00e0 ad altissima produzione (Lerma Rojo 64 e Sonora 64) testate poi in India durante la Rivoluzione verde.\nDescrizione morfologica.\nCaratteristiche frumento tenero:\n-Radici: Fascicolate\n-Fusto: Eretto\n-Foglie: Lanceolate\n-Nervature: Parallele\n-Fiori: Numero di petali 3 e suoi multipli\nApparato radicale.\n\u00c8 del tipo fascicolato e presenta delle radici Seminali e Avventizie. Le radici seminali sono quelle che si originano, in numero da 3 a 8, dall'embrione: sono sottili, ricchissime di peli radicali e molto ramificati.\nLe radici avventizie si sviluppano successivamente a quelle seminali a partire da quando la piantina ha formato la 3\u00aa/4\u00aa foglia: esse spuntano poco sotto la superficie del terreno, dai nodi alla base dei culmi: sono molto numerose e sviluppate, tanto che costituiscono la grande massa del sistema radicale. Le radici pi\u00f9 profonde servono per l'apporto di acqua e sali minerali.\nLa profondit\u00e0 che possono raggiungere le radici del frumento dipende dallo stato nutritivo della pianta e della natura del terreno e di norma si aggira tra 60 e 90\u00a0cm\u00a0 dalla superficie, mentre il diametro va dai 15 ai 25\u00a0cm.\nStelo e Foglie.\nIl fusto del frumento \u00e8 un culmo costituito da nodi e internodi; \u00e8 provvisto di foglie e all'estremit\u00e0 inferiore di infiorescenze. Il culmo ha una sezione circolare, con diametro decrescente dalla base all'apice e nella parte interna, in corrispondenza degli internodi, di solito \u00e8 vuoto.\nI nodi sono il punto di origine delle foglie, costituite da una guaina avvolgente il culmo stesso.\nIl numero e la lunghezza degli internodi, l'ampiezza e il portamento delle foglie, il diametro e lo spessore del culmo sono caratteri mutevoli con la specie, la variet\u00e0 e con le condizioni colturali. Essi hanno importanza, in particolare per quanto riguarda i caratteri morfologici e anatomici del culmo, per la resistenza e la suscettibilit\u00e0 della pianta a malattie come per esempio l'allettamento.\nL'altezza che pu\u00f2 essere raggiunta dai culmi del frumento varia molto con lo stato di nutrizione della pianta e, soprattutto con la variet\u00e0: da 60\u201370\u00a0cm delle variet\u00e0 nane a 160\u2013180\u00a0cm.\nInfiorescenza.\nOgni culmo porta all'apice l'infiorescenza che nel frumento \u00e8 una spiga, che presenta fiori sessili semplici, cio\u00e8 attaccati direttamente all'asse. Ogni spiga \u00e8 formata da un rachide, costituito da corti internodi, che portano ad ogni dente una spighetta. Ognuna \u00e8 formata da due glume, che racchiudono diversi fiori, non tutti fertili, contenenti ognuno un ovario e tre antere. Ciascuno dei fiori protetto da due glumette, una inferiore e una superiore.\nNella parte interna della glumetta inferiore si trovano due lodicole (squamette che rigonfiandosi, dopo la fioritura, provocano l'apertura delle glumette).\nFrutto.\nLa granella o chicco del frumento \u00e8 una cariosside, ovvero non ha semi distinti dal resto dell'involucro. Essa \u00e8 un frutto secco indeiscente, ossia non si apre a maturazione completa. Ha una forma ovoidale ed \u00e8 composto:\na- Dall'embrione o germe\nb- Dai tegumenti o endosperma che protegge il seme\nc- Dall'involucro contenente amido, amido glutimido e proteine\nL'embrione rappresenta una piccola parte del granello; per\u00f2 ha un compito essenziale ai fini della riproduzione della specie. Contiene soprattutto grassi, sostanze azotate, enzimi, vitamine e ormoni.\nLa forma, le dimensioni e l'aspetto delle cariossidi mutano con la specie e la variet\u00e0.\nD'importanza notevole nei confronti della qualit\u00e0 del prodotto e del suo impiego sono la consistenza e l'aspetto dell'endosperma, che pu\u00f2 apparire ambraceo, vetroso, farinoso, bianco, tenero, secondo la specie la variet\u00e0 e l'ambiente di coltura.\nAnalisi del ciclo biologico.\nIl ciclo di sviluppo del frumento pu\u00f2 essere suddiviso in 5 fasi fenologiche: germinazione, accestimento, levata, fioritura, maturazione.\nGerminazione.\nAlla temperatura di alcuni gradi sopra lo zero, con umidit\u00e0 ed aria sufficienti, la cariosside assorbe acqua, si rigonfia e da inizio ad una serie di reazioni di sintesi. Con esse ha inizio la fase di germinazione, la quale dura 15-20 giorni e inizia con la rottura degli involucri di rivestimento del granello in corrispondenza dell'embrione e con la successiva comparsa della radichetta primaria, che si sviluppa e fuoriesce nel terreno seguita poi da altre radici embrionali. Con questo la germinazione \u00e8 avvenuta, in seguito spunteranno altre radici embrionali, fino a 8. Successivamente si allunga il fusticino della pianta fino a livello del suolo, dal quale fuoriesce una piumetta che allungandosi si svolge nella prima foglia alla quale seguono la seconda e la terza. A questo punto, al livello del suolo si forma un ingrossamento o nodo, dal quale crescono altre radici. Ha inizio la fase di accestimento.\nAccestimento.\nCon questa fase la pianta sviluppa l'apparato radicale secondario e si formano dei culmi di accestimento dai quali poi nasceranno i germogli. Questa fase \u00e8 detta strisciante, poich\u00e9 la pianta non si innalza ma rimane vicino al terreno, fatto molto importante per il frumento che essendo una coltivazione a ciclo autunno-vernino ha bisogno di stare vicino al terreno per poter sopportare i rigidi climi invernali. Durante questa fase si hanno anche l'accumulo di sostanze organiche per le successive fasi di sviluppo. Quando le temperature sono sufficientemente alte, ha inizio la fase di levata.\nLevata.\nLa levata \u00e8 un processo veloce e urgente, in quanto il consumo idrico e di sali minerali raggiunge valori assai elevati, infatti in questa fase vi \u00e8 la maggiore produzione di sostanza secca. Esse consiste nell'innalzamento del culmo e con l'allungamento degli internodi, a partire da quello pi\u00f9 basso. La spiga, che si trova all'apice di ogni germoglio avvolta dalle guaine delle foglie degli internodi in corso di allungamento, nel corso della levata si ingrossa e si innalza. Allorch\u00e9 \u00e8 rimasto da allungarsi solo l'ultimo internodo la spiga \u00e8 ravvolta soltanto dalla guaina dell'ultima foglia ed avendo quasi completato il suo sviluppo determina un caratteristico ingrossamento della guaina stessa: questa \u00e8 una sottofase del frumento detta Botticella.\nSpigatura/ Fioritura.\nIn questa fase si ha la fuoriuscita dell'infiorescenza dalla guaina dell'ultima foglia. Dopo pochi giorni si ha la fioritura che inizia nelle spighette partendo dal fiore pi\u00f9 basso. La fecondazione \u00e8 autogama perch\u00e9 avviene prima dell'apertura delle glumelle.\nMaturazione.\nAvvenuta la fecondazione ha inizio, con l'ingrossamento dell'ovario, la formazione della cariosside. Si forma dapprima l'embrione e quindi segue l'accumulo delle sostanze di riserva, dopodich\u00e9 la cariosside si ingrossa rapidamente fino a raggiungere il volume del granello maturo. Si ha poi una notevole perdita di acqua. La maturazione pu\u00f2 essere suddivisa in 4 stadi successivi:\nMiglioramento genetico.\nMetodi.\nIl miglioramento genetico di qualsiasi specie \u00e8 condizionato in primo luogo dal suo sistema riproduttivo. Nel frumento l'autogamia \u00e8 pressoch\u00e9 assoluta e fa s\u00ec che le sue popolazioni sia composte da individui omozigoti.\nI primi lavori di miglioramento genetico del frumento in un primo tempo consistettero nella selezione per linea pura entro le variet\u00e0 locali esistenti. Questo dette origine a variet\u00e0 molto uniformi e per ci\u00f2 poco adattabili, perci\u00f2, esaurito lo sfruttamento, mediante selezione delle variet\u00e0 locali presenti, i genetisti hanno fatto ricorso a un altro metodo di miglioramento: l'ibridazione tra variet\u00e0 differenti, la selezione veniva operata successivamente nelle popolazioni da incrocio.\nObiettivi.\nQuando si effettuano miglioramenti genetici bisogna aver chiari gli obiettivi che si vogliono perseguire e che si raggiungono intervenendo su uno, o pochi, o molti caratteri che consentono di distinguere una variet\u00e0 da un'altra.\nLe variet\u00e0 di frumento differiscono per numerosissimi caratteri come l'altezza e la grossezza del culmo, le dimensioni della foglia, il colore, la compattezza, la spiga ecc.\nI caratteri pi\u00f9 importanti, sui quali ci si concentra di pi\u00f9 sono quelli collegati con la produzione quantitativa e qualitativa della granella, che dipende a sua volta dalla potenzialit\u00e0 produttiva della pianta, dalla sua capacit\u00e0 di resistere alle malattie e alle avverse condizioni atmosferiche.\nI principali obiettivi in sintesi sono:\nStandard varietale.\nLe seguenti variet\u00e0 sono quelle coltivate maggiormente oggigiorno:\nAdattamento all'ambiente ed esigenze pedoclimatiche.\nIl frumento tenero si adatta soprattutto ai terreni ben dotati, di medio impasto ed argillosi, mentre d\u00e0 produzioni scadenti in suoli sabbiosi, poveri e a reazione acida. Le variet\u00e0 di frumento tenero coltivate in Italia sopportano bene i freddi invernali e richiedono, a partire dalla levata, temperature crescenti. Negli ambienti di alta collina e montagna \u00e8 necessario evitare variet\u00e0 non sufficientemente resistenti al freddo invernale. Nei fondovalle e negli ambienti dove frequentemente si verificano ritorni tardivi di freddo \u00e8 bene non coltivare il frumento tenero. In fase di maturazione il frumento tenero si avvantaggia di un clima caldo e poco piovoso.\nEsigenze idriche e programmazione degli interventi irrigui.\nIl frumento tenero \u00e8 una pianta a medie esigenze idriche, concentrate soprattutto nel periodo tra la levata e le prime fasi di maturazione. Per evitare stress idrici \u00e8 necessario intervenire quando il 50-60% dell'acqua disponibile nel terreno \u00e8 stato consumato. Il sistema di irrigazione pi\u00f9 razionale \u00e8 quello a pioggia. Il fabbisogno complessivo \u00e8 di 450\u2013650\u00a0mm di acqua. Posto in terreni con buone capacit\u00e0 di ritenzione idrica non necessita di interventi irrigui. Teme il ristagno idrico nel terreno in quanto si creerebbe un microclima atto a far sviluppare le pi\u00f9 comuni micotossine e teme inoltre i forti venti ed i temporali primaverili in quanto causa di allettamento e rottura della spiga.\nEsigenze nutritive e programmazione delle concimazioni.\nLa concimazione rappresenta l'intervento agronomico pi\u00f9 efficace per migliorare la produzione e la sua qualit\u00e0. Criterio base di una buona tecnica di concimazione \u00e8 il soddisfacimento delle esigenze fisiologiche della coltura, ottenuto assicurando la massima possibile efficienza produttiva dei nutrienti forniti con la fertilizzazione. Concorrono a tale finalit\u00e0 la corretta definizione delle dosi e delle epoche di somministrazione e la scelta del tipo di concime.\nConcimazione azotata.\nDosi di azoto per ettaro- Le dosi di azoto per ettaro si stabiliscono sulla base della curva dosi di elemento- rese produttive. Tale curva indica in circa 150\u00a0kg/ha di azoto, essa \u00e8 la dose oltre la quale non si hanno ulteriori incrementi significativi della resa in granella del frumento. Non sono previste quote aggiuntive di azoto nel caso di interramento dei residui delle colture precedenti.\nEpoche di distribuzione dell'azoto- La definizione delle epoche migliori per la concimazione minerale discende dalle seguenti considerazioni:\n\u00c8 preferibile evitare la distribuzione di azoto, sotto qualsiasi forma chimica, prima o in concomitanza della semina. Tutto l'azoto previsto per la coltura dovrebbe essere fornito in copertura, frazionato in pi\u00f9 dosi.\nLa concimazione azotata dovrebbe essere effettuata in tre volte, corrispondenti agli stadi di:\nEventuali concimazioni addizionali fatte per migliorare le caratteristiche della granella sono ammesse solo su variet\u00e0 di alto livello qualitativo.\nConcimazione fosfatica.\nIl frumento \u00e8 specie poco esigente nei confronti del fosforo, le dosi di questo nutriente da apportare con la concimazione dipendono fondamentalmente dalle disponibilit\u00e0 del terreno in fosforo assimilabile rilevate dall'analisi chimica. La dotazione di fosforo assimilabile del terreno pu\u00f2 ritenersi normale quando soddisfi le esigenze di tutte le colture della rotazione, a cominciare da quelle pi\u00f9 esigenti. In questo caso la quantit\u00e0 di P2O5 da apportare per il cereale deve limitarsi alla restituzione della quota che sar\u00e0 effettivamente asportata dalla coltura. Quando la dotazione risulti insufficiente occorre procedere a \"concimazioni di arricchimento\", aumentando da 1,5 a 2,5 volte i quantitativi corrispondenti agli esporti colturali per il numero di anni necessari a portare il terreno su un livello di sufficienza per tutte le colture dell'avvicendamento. Per il frumento seminato su terreno non lavorato o preparato con una lavorazione minima la dose di fosforo spettante deve essere anticipata aggiungendola a quella stabilita per la coltura precedente.\nConcimazione potassica.\nLa concimazione potassica \u00e8 regolata dalle disponibilit\u00e0 del terreno in termini di potassio scambiabile e dalla valutazione agronomica che l'analisi chimica d\u00e0 di tale dotazione in rapporto alle esigenze delle colture. Il frumento, ha modeste esigenze nei riguardi del potassio.\n\u00c8 consigliabile non eseguire la concimazione potassica del frumento tenero, salvo casi di accertata carenza del terreno.\nAnalisi del ciclo colturale.\nIl ciclo colturale \u00e8 l'insieme delle operazioni colturali durante l'anno:\nLe tecniche di lavorazione consigliate sono:\n\u00c8 consigliabile che i lavori preparatori del terreno, in particolare l'aratura, non superino, 25\u00a0cm di profondit\u00e0.\nLa presenza di piante nate da semi della coltura precedente o, comunque, di vegetazione infestante sul terreno da seminare \u00e8 problema da risolvere con adatto intervento meccanico.\nLa lavorazione ridotta va eseguita obbligatoriamente sui terreni compattati, destrutturati, con distribuzione irregolare dei residui colturali. \u00c8 possibile con aratro polivomere o pi\u00f9 convenientemente, con attrezzi discissori con elevata capacit\u00e0 di lavoro. La preparazione del letto di semina con erpice rotante determina una zollosit\u00e0 ridotta e un buon livellamento superficiale.\nLa minima lavorazione \u00e8 la classica lavorazione effettuata con erpice a dischi su terreni di medio impasto, privi di carreggiate e con giacitura regolare. L'operazione di affinamento finale, va effettuata immediatamente prima della semina, per evitare che eventuali piogge compattino il terreno affinato.\nTecnica di semina.\nLa semina diretta su terreno non lavorato presuppone che lo strato superficiale del terreno costituisca gi\u00e0 un habitat idoneo alla germinazione del seme ed allo sviluppo delle piantine. In particolare vanno escluse tutte le situazioni con terreni costipati e con bassa permeabilit\u00e0 del terreno. Terreni ben livellati consentono di allontanare per ruscellamento superficiale l'acqua in eccesso, riducendo i problemi di asfissia radicale. Per quanto riguarda il frumento tenero, la semina diretta sul terreno non lavorato \u00e8 consigliabile usarla dopo colture che lasciano pochi residui di coltivazione. La semina diretta su terreno non lavorato ha una serie di conseguenze negative: maggior virulenza delle malattie e, in particolare, del mal di piede; pi\u00f9 forte infestazione di malerbe e conseguenti maggiori difficolt\u00e0 per la gestione integrata delle medesime; peggioramento della componente chimica della fertilit\u00e0.\nSi dovrebbe evitare la omosuccessione del frumento e il \u201cristoppo\u201d dopo altri cereali a paglia (frumento duro, orzo, ecc.). Una buona tecnica agronomica consiglia un'aratura estiva, previa letamazione, a 30\u00a0cm di profondit\u00e0 con aratro (non vangatrici o zappatrici), affinamento del terreno con erpice a denti (fissi o rotanti) concimazione di base, scelta della variet\u00e0(possibilmente la pi\u00f9 produttiva) e semina con seminatrice convenzionale in linea con file distanti 14\u201317\u00a0cm per 250\u2013265\u00a0kg/ha (in funzione del peso specifico della variet\u00e0 coltivata), l'aumento della dose di semina va valutato nel caso si prevedano fallanze all'emergenza delle piantine.\nEpoca di semina.\nL'epoca ottimale per la semina del frumento tenero in Italia si colloca tra la seconda met\u00e0 di ottobre e la prima met\u00e0 di novembre. La semina viene effettuata con una seminatrice convenzionale in linea, che distribuisce le cariossidi in file parallele poco distanziate, interrandoli a una profondit\u00e0 regolare di 2\u20133\u00a0cm. La migliore densit\u00e0 di semina \u00e8 quella corrispondente a 450 cariossidi germinabili per m\u00b2. Solo nel caso di semine forzatamente ritardate a dopo il 20 novembre o eseguite direttamente su terreno non lavorato, la densit\u00e0 di semina pu\u00f2 essere aumentata a 500 cariossidi germinabili per m\u00b2.\nTecnica di raccolta.\nLa raccolta del frumento tenero avviene in Italia verso giugno-luglio. Il raccolto comporta il taglio della pianta chiamato mietitura, e la separazione dei chicchi dalla paglia e dalla pula cio\u00e8 la trebbiatura. In genere queste due operazioni sono svolte contemporaneamente, con l'impiego di una mietitrebbia. Con la mietitrebbia autolivellante \u00e8 possibile meccanizzare la raccolta in terreni con pendenza del 20-30%. Dalla trebbiatura si ottengono la granella, la paglia data dai culmi e dalle foglie, la pula che sono i resti della spiga. Con la mietitrebbiatura la pula rimane sul campo mentre la paglia \u00e8 raccolta in rotoballe per essere utilizzata, venduta o bruciata e interrata. Per evitare perdite di prodotto e salvaguardare la qualit\u00e0 della granella \u00e8 necessaria un'attenta regolazione degli organi della mietitrebbia, da correggere ogni volta che occorra per adeguarla a mutate condizioni di temperatura e umidit\u00e0 dell'aria, a variazioni di fittezza della coltura, a eventuali presenze di allettamenti, di erbe infestanti ancora verdi, ecc. Poich\u00e9 nel corso della notte la granella riacquista umidit\u00e0 dall'atmosfera, la mietitrebbiatura non deve iniziare prima del mattino inoltrato n\u00e9 proseguire nel tardo pomeriggio.\nSi dovrebbe non dare inizio alla mietitrebbiatura finch\u00e9 l'umidit\u00e0 della granella non \u00e8 scesa sotto il 14%.\nPer evitare ogni possibile mescolanza tra variet\u00e0 diverse, la raccolta degli appezzamenti coltivati con la medesima cultivar deve iniziare con il cassone della mietitrebbia vuoto e lo scarico della granella deve essere effettuato appena terminata la raccolta degli appezzamenti medesimi.\nRese, destinazioni e conservazione dei prodotti.\nLa resa per ettaro pu\u00f2 variare sensibilmente in dipendenza di diversi fattori tra cui i principali sono l'andamento climatico stagionale e la rotazione colturale effettuata. La resa annua varia da 2,1 a 8 t/ha.\nI prodotti a base di frumento sono molto diffusi. Sono molto utilizzate le farine ricavate dalla cariosside dei frumenti che contiene una sostanza bianca e farinosa, detta amido. Dalle cariossidi, oltre alla farina si ricavano anche amido, alimenti soffiati per dietetica e, previa fermentazione, alcool. Con le moderne tecniche di macinazione, dalla cariosside del frumento si separa il germe, da cui si pu\u00f2 ricavare l'olio di germe di grano impiegato soprattutto nella produzione dei saponi, di colore giallo-bruno e soggetto ad irrancidirsi facilmente.\nIl grano tenero \u00e8 particolarmente adatto alla produzione di farine per pane e nella pasticceria si utilizza anche per pasta (ma la legge italiana consente utilizzo della semola di grano tenero solo per pasta all'uovo). L'industria molitoria assorbe gran parte del prodotto per la riduzione di farine utilizzate nella panificazione.\nFarine panificabili ricavate dalla molitura del grano tenero sono:\nPer maggiori dettagli sulle farine vi consigliamo di andare sulla pagina farina.\nDalla molitura si ottengono, oltre alle farine panificabili, numerosi sottoprodotti di cui i pi\u00f9 importanti sono:\nDifesa dalle avversit\u00e0 e controllo delle infestanti.\nLa potenzialit\u00e0 produttiva e le caratteristiche qualitative dei frumenti possono essere compromesse dagli attacchi di diverse malattie fungine durante la fase vegetativa. Gli attacchi pi\u00f9 comuni che il frumento tenero subisce si possono classificare a seconda degli agenti di malattia e di danno.\nAgenti di malattia.\nOidio.\nL'agente causale dell'oidio \u00e8 \"Oidium monilioides\", fungo che colpisce tutte la parte epigea della pianta (foglie, culmo e spiga). L'infezione inizia alla base del culmo e si manifesta soprattutto sulle foglie ed in particolare sulla pagina superiore, dove si nota la comparsa di un feltro color bianco- grigio. In caso di forti attacchi, il feltro pu\u00f2 ricoprire anche la spiga. L'oidio causa una diminuzione delle capacit\u00e0 fotosintetica delle foglie. Nel complesso una pianta affetta da Oidio ha il maggior danno durante la fase di spigatura, e quindi si avr\u00e0 una minor produzione.\nRuggine gialla.\nLa ruggine gialla \u00e8 causata da \"Puccinia Striiformis\". Le condizioni ideali per la comparsa del fungo sono temperature che variano da 9 ai 15 gradi e elevate bagnature che si verificano in alcune primavere. La ruggine gialla \u00e8 la prima malattia a comparire in primavera. Questa malattia ha una progressione rapidissima e pu\u00f2 provocare danni ingenti, attaccando foglie, guaine e spighe. Si manifesta, sulle foglie e sulle glume, con tipiche striature giallognole. Col progredire della malattia si nota la comparsa di pustole scure. La pianta a seguito dell'infezione pu\u00f2 seccarsi completamente a causa delle numerose lesioni subite che determinano disidratazione; inoltre la produzione \u00e8 scarsa e di scadente qualit\u00e0.\nRuggine bruna.\nCausata da \"Puccinia recondita\" \u00e8 molto comune e compare all'inizio di maggio ed \u00e8 favorita una temperatura di 20 gradi. Questa ruggine si manifesta nelle fasi fenologiche che vanno dalla spigatura alla fioritura. Questa ruggine colpisce in modo particolare le foglie e quindi per le numerose lesioni la pianta tende a perdere acqua per evapotraspirazione, una minore attivit\u00e0 fotosintetica con conseguente sviluppo stentato del cereale, che produrr\u00e0 una minor quantit\u00e0 di granella.\nRuggine nera o lineare.\n\u00c8 la pi\u00f9 grave delle tre ruggini che colpisce il frumento. La ruggine nera, \u00e8 una malattia che colpisce tardivamente, verso l'inizio di giugno, per le sue elevate esigenze termiche, infatti ha un optimum di temperatura di 20 gradi. Si manifesta su foglie, sulle glume e sui culmi sotto la forma di pustole color ruggine e pi\u00f9 con pustole bruno-nere, le pustole sono disposte in forma longitudinale e seguono le nervature delle foglia (deriva proprio da qui il nome ruggine lineare). La pianta con il tempo dissecca.\nSeptoria.\n\u00c8 causata da \"Septoria tritici\" che si manifesta sulle foglie con macchie tonde di colore chiaro; le macchie possono confluire determinando il completo disseccamento della foglia stessa. La septoria si manifesta in primavere fresche e piovose.\nFusariosi della spiga.\nCausata da diversi funghi del gruppo \"Fusarium\" responsabili del disseccamento totale o parziale di spighe, questa patologia \u00e8 particolarmente temibile perch\u00e9 oltre ai danni diretti alla produzione provoca la contaminazione da micotossine prodotte da questi funghi. Anche in assenza di danni di campo apprezzabili vi pu\u00f2 essere la contaminazione della produzione. La malattia \u00e8 favorita da piogge durante la fioritura del frumento, fase nella quale la coltura presenta la massima sensibilit\u00e0.\nMal del piede.\n\u00c8 causato da \"Gaeumannomyces graminis\". Il mal di piede si manifesta con marciumi sugli internodi alla base del culmo; inoltre interessa anche la radici che manifestano maculate scure, sulle quali si differenzia una tipica crosta nerastra. La parte aerea ingiallisce e la pianta si sviluppa in modo stentato con diminuzione della produzione, in particolare la cariossidi formate raggrinziscono. In caso di grave infezione la pianta dissecca completamente.\nCarbone del frumento.\n\u00c8 causato da \"Ustilago tritici\" che si manifesta solo in fioritura. Al posto della normale infiorescenza si formano spighe costituite da corpiccioli neri, questi ultimi sono protetti da una sottile pellicola che rompendosi lascia uscire una polvere nera.\nCarie del frumento.\nCausata da \"Tilletia tritici\", la carie del frumento si manifesta nella fase fenologica della maturazione. In questa fase al posto delle normali cariossidi si presentano della false cariossidi, ripiene di polvere nerastra e dall'odore sgradevole.\nAgenti di danno.\nCimice del frumento.\nCausato da \"Aelia rostrata\", insetti che si nutrono di linfa e nel frumento attaccano in modo particolare le spighe appena formate. Il danno si manifesta appunto sulla spiga con la formazione di cariosside deformate, pi\u00f9 piccole e con terminabilit\u00e0 compromessa. Le farine ottenuto da frumento attaccato da Aelia, non possono essere commercializzate per le alterazioni chimiche prodotte dalla saliva iniettata con le punture dell'insetto.\nLema del frumento.\nCausata da \"Lema\" del frumento che \u00e8 un piccolo coleottero che, sia nella sua forma adulta, sia sotto nella forma di larva, attacca le foglie. Le larve rodono tipicamente le foglie lasciando, in genere, intatta la pagina inferiore e determinando caratteristiche erosioni longitudinali, parallele alle nervature. In caso di forti attacchi la foglia dissecca. In genere i danni sono contenuti perch\u00e9 le piante vengono attaccate quando sono gi\u00e0 ben sviluppate.\nAfidi del frumento.\nIl pi\u00f9 comune \u00e8 il \"Sitobium avenae\", il danno \u00e8 caratterizzato da punture trofiche che provocano inigallimenti e sottrazione di linfa, le spighe attaccate portano cariosidi leggere, vuote a volte, quindi diminuisce in generale la resa a Ha. Vanno debellati perch\u00e9 sono veicolanti di altre malattie come il Nanismo giallo nell'Orzo\nVirosi trasmesse dal terreno.\nVirus del mosaico comune e quello della striatura fusiforme: vengono trasmessi alle radici delle piante di frumento dal protozoo \"Polymyxa graminins\". Entrambi i virus si localizzano nelle spore durevoli del loro vettore e grazie a questo, possono sopravvivere nel terreno per molti anni anche in assenza di piante ospiti. In pratica, ci\u00f2 fa s\u00ec che un terreno contaminato da una di queste virosi rimanga infettato per sempre. Il virus del mosaico comune causa ogni anno danni ingenti in Italia, sia perch\u00e9 \u00e8 ampiamente diffuso (specialmente al centro e al nord), sia perch\u00e9 pu\u00f2 arrecare perdite produttive del 70%. Queste infezioni possono interessare interi appezzamenti di terreno oppure soltanto aree circoscritte di forma e dimensioni variabili. Malgrado i sintomi di entrambe le virosi siano molto vistosi, \u00e8 molto difficile fare una diagnosi, che non \u00e8 sempre facile. Di fatto la sintomatologia \u00e8 attribuita a ristagno d'acqua o mancanza di azoto.\nFattori che influenzano i gradi di pericolosit\u00e0 delle virosi sono:\nDifesa delle malattie.\nPer contenere i danni della malattie fungine oltre a mettere in atto tutti gli accorgimenti utili a limitare la virulenza (oculata scelta della variet\u00e0 in funzione dell'ambiente e della tecnica colturale, concimazioni azotate equiparate) si pu\u00f2 ricorrere all'applicazione di fungicidi fogliari. A parte l'odio che presenta una progressione piuttosto lenta, per le malattie del frumento \u00e8 preferibile impostare un criterio di lotta di tipo preventivo. Nei nostri ambienti l'epoca pi\u00f9 importante \u00e8 la fase spigatura-fioritura collocabile ai primi di maggio. In questa fase vi \u00e8 la possibilit\u00e0 di proteggersi efficacemente dalla fusariosi, dalla ruggine bruna, e mantenere le foglie apicali protette da oidio e septoria. Su variet\u00e0 sensibili, con una forte intensificazione colturale in ambiente a rischio, pu\u00f2 risultare conveniente impostare una strategia articolata su due interventi durante la fase di accestimento levata finalizzato al controllo delle malattie di precoce comparsa (oidio, septoria) e il secondo da effettuare in fase di spigatura\u00a0\u2013 fioritura finalizzato al controllo della fusariosi e della ruggine bruna. In alternativa si pu\u00f2 ricorrere alla concia del seme che assicura una buona protezione dalle malattie fino alla levata inoltrata e completare con un trattamento in spigatura.\nDiserbo dalle infestanti.\nI Nuovi orientamenti del diserbo del frumento sono quelli di un'azione mirata con limitazione dell'impiego dei prodotti residuali e quindi della pre-emergenza. La strategia di difesa in post-emergenza \u00e8 senz'altro nell'ottica di un controllo integrato pi\u00f9 mirato, anche se pi\u00f9 impegnativa da gestire come una scelta del prodotto e del momento di intervento. Le nuove tecniche di semina del grano sul sodo hanno contribuito alla perdita di interesse delle pre-emergenza, anche se negli ultimi anni si \u00e8 ritornata a praticarla perch\u00e9 la pre-emergenza ha come pregio quello di colpire le graminacee infestanti (Alooecurus, Lolium, Poa) che si erano largamente diffuse dopo il ripetuto uso di erbici in post-emergenza. La post-emergenza pu\u00f2 essere fatta precocemente in autunno-inverno, con il frumento a uno o due fogli, oppure in pieno inverno (gennaio, febbraio). La post-emergenza precoce si fa per prevenire o combattere le infestanti graminacee che sono le prime a comparire.\nValori nutritivi.\nFrumento tenero.\nIl frumento tenero \u00e8 ricco di carboidrati (mediamente, il 72%), costituiti per la maggior parte da amido.\nIl contenuto in proteine \u00e8 piuttosto variabile, dal 7 al 18% (mediamente il 12%), la maggior parte delle quali sono prolammine, costituenti fondamentali del glutine che si forma durante l'impastamento conferendo all'impasto viscosit\u00e0, elasticit\u00e0 e coesione, caratteristiche importanti nella produzione di pane e pasta.\nI lipidi ammontano all'1-2% e sono contenuti soprattutto nel germe, dal quale si ricava un olio ricco di acidi polinsaturi, soprattutto linoleico.\nI sali minerali e le vitamine sono localizzate nella parte esterna del chicco, quindi li ritroviamo solo nei prodotti integrali.\nFarina di frumento tenero.\nI principali componenti nutrizionali della farina sono amido, glutine, destrina, zuccheri, gomme, piccole quantit\u00e0 di sostanze grasse, sostanze minerali, fosfati, sostanze coloranti e vitamine.\nControllo della qualit\u00e0 dei prodotti.\nIl mondo della panificazione, oggi pi\u00f9 che mai attento alle esigenze del consumatore, richiede prodotti igienicamente sicuri, di qualit\u00e0 elevata e costante nel tempo.\nPertanto le procedure produttive devono essere adeguate a tali esigenze e verificate attraverso l'utilizzo di metodi analitici standardizzati.\nLa qualit\u00e0 di una farina di grano tenero, intesa come \"attitudine alla panificazione\" \u00e8 la visione globale dell'insieme dei risultati provenienti da indagini analitiche differenti.\nLa valutazione di un singolo parametro fornisce sempre una visione limitata e comunque parziale del profilo globale della farina in oggetto. Per stabilire la qualit\u00e0 di una farina si seguono i seguenti parametri:\nDalle analisi effettuate ne deriva che le variet\u00e0 di frumento coltivate in Italia presentano un basso contenuto proteico e perci\u00f2 le farine che ne derivano devono essere mescolate con altre ad elevato contenuto di glutine.\nUtilizzo degli scarti.\nIl sottoprodotto della raccolta in campo del frumento \u00e8 la paglia:\nessa pu\u00f2 essere pressata e commercializzata, cio\u00e8 venduta ad aziende che ne abbisognano o venire reimpiegata in azienda. Lo scopo pu\u00f2 essere molteplice:\nper lettiere dei bovini nelle stalle, coadiuvare una razione alimentare per aumentare oltre il volume nell'unifeed anche la sensazione di saziet\u00e0 dell'animale, o per la fabbricazione della carta. Sarebbe molto utile per aziende che non dispongono di concimi organici l'interramento in campo della paglia per restituire in parte gli asporti del frumento di macroelementi N, P, K, anche per fornire sostanza organica a tutto vantaggio della struttura del suolo."}
{"id": "899297", "revid": "1850921", "url": "https://it.wikipedia.org/wiki?curid=899297", "title": "Alfonso Tomas", "text": "Biografia.\nNato come attore di variet\u00e0, ebbe grande fortuna come comico al Teatro Ambra Jovinelli di Roma, luogo al quale si leg\u00f2 professionalmente. Erede di un modo di fare teatro scherzoso e coinvolgente ma mai volgare, si leg\u00f2 sentimentalmente e professionalmente all'attrice ed ex ballerina Elettra Romani, con la quale form\u00f2 nel 1959 un duo di avanspettacolo, che solo nel 1980 si costitu\u00ec nel \"Duo Tomas\".\nTomas fu noto anche per la recitazione in \"Vieni avanti cretino\" (1982), in cui interpreta il personaggio del dottor Tomas, un manager industriale affetto da vari tic. Bench\u00e9 il personaggio appaia solo per alcuni minuti, la ben riuscita interpretazione di Alfonso Tomas al fianco di Lino Banfi lo rese indimenticabile.\nDivertenti, anche se meno importanti, i ruoli di Rudy il cameriere in \"Pierino torna a scuola\" (1990) e quello del cervellone elettronico vivente ne \"Il brigadiere Pasquale Zagaria ama la mamma e la polizia\" (1973). Notevole l'ultima scena in \"Ma chi t'ha dato la patente?\" (1970)."}
{"id": "899298", "revid": "81195", "url": "https://it.wikipedia.org/wiki?curid=899298", "title": "Flavina mononucleotide", "text": "Il flavina mononucleotide (detto anche riboflavinfosfato) \u00e8 un coenzima derivante dalla riboflavina e comunemente abbreviato FMN. Si forma grazie all'azione della flavochinasi che, utilizzando ATP, fosforila la riboflavina.\nTale proteina, come tutte le chinasi, \u00e8 capace di fosforilare un substrato.\nLa reazione di tale fosforilazione \u00e8 la seguente:\nLa fosforilazione si verifica grazie alla presenza del gruppo OH sull'ultimo C della molecola di ribitolo, il quale costituisce una parte della molecola di riboflavina. Il gruppo fosfato che viene integrato nella molecola deriva dall'idrolisi dell'ATP.\n\u00c8 una molecola contenuta nel complesso della catena di trasporto degli elettroni nei mitocondri. \u00c8 un gruppo prostetico che partecipa alle reazioni redox e che differisce dal FAD solo per la mancanza di un gruppo AMP.\nIl FAD (flavina adenina dinucleotide) \u00e8 ottenuto a partire dal FMN tramite la Adenil Transferasi utilizzando l'ATP, la quale fornisce non solo il gruppo fosfato, ma anche l'adenina e il ribosio.\nCostituisce il colorante alimentare E101a, mentre il sale fosfato monosodico \u00e8 l'additivo indicato come E106."}
{"id": "899305", "revid": "54666", "url": "https://it.wikipedia.org/wiki?curid=899305", "title": "Licenza GFDL", "text": ""}
{"id": "899309", "revid": "1610933", "url": "https://it.wikipedia.org/wiki?curid=899309", "title": "Cannaiola beccogrosso", "text": ""}
{"id": "899310", "revid": "1305772", "url": "https://it.wikipedia.org/wiki?curid=899310", "title": "Chiesa di San Giovanni dei Fiorentini", "text": "A san Giovanni Battista, quale patrono degli abitanti di Firenze, sono dedicate diverse chiese in Italia"}
{"id": "899311", "revid": "89009", "url": "https://it.wikipedia.org/wiki?curid=899311", "title": "San Giovanni dei Fiorentini", "text": ""}
{"id": "899312", "revid": "174925", "url": "https://it.wikipedia.org/wiki?curid=899312", "title": "Nazionale di calcio della Yugoslavia", "text": ""}
{"id": "899315", "revid": "36426", "url": "https://it.wikipedia.org/wiki?curid=899315", "title": "San Girolamo dei Croati", "text": ""}
{"id": "899316", "revid": "36426", "url": "https://it.wikipedia.org/wiki?curid=899316", "title": "Santa Maria dell'Anima", "text": ""}
{"id": "899317", "revid": "339392", "url": "https://it.wikipedia.org/wiki?curid=899317", "title": "Kang Kech Ien", "text": ""}
{"id": "899318", "revid": "287204", "url": "https://it.wikipedia.org/wiki?curid=899318", "title": "Santo Spirito in Sassia", "text": ""}
{"id": "899322", "revid": "297031", "url": "https://it.wikipedia.org/wiki?curid=899322", "title": "Meoto Iwa", "text": "Meoto Iwa (\u592b\u5a66\u5ca9), o Rocce Marito e Moglie, sono due scogli situati sulla costa di Futami, prefettura di Mie (a sud di Tokyo).\nPer la religione shintoista sono sacre e rappresentano l'unione delle due divinit\u00e0 creatrici del Giappone, \"Izanagi\" e \"Izanami\", e, di riflesso, tutte le unioni tra uomo e donna.\nGli scogli sono uniti da una \"shimenawa\", una corda sacra (che di solito viene usata intorno agli alberi) costituita di paglia di riso e del peso di oltre una tonnellata. La shimenawa viene sostituita una volta l'anno, il 5 gennaio, durante una cerimonia solenne.\nLa roccia pi\u00f9 grande, il \"Marito\", ha inoltre sulla sommit\u00e0 un piccolo arco \"torii\".\nIl periodo migliore per ammirare i Meoto Iwa \u00e8 l'estate, durante l'alba infatti si pu\u00f2 osservare il Sole sorgere tra i due scogli. Nelle giornate chiare si pu\u00f2 anche scorgere il \"Fujisan\" all'orizzonte.\nI Meoto Iwa sono spesso rappresentati nelle immagini votive dell'arte popolare."}
{"id": "899323", "revid": "289247", "url": "https://it.wikipedia.org/wiki?curid=899323", "title": "Chiesa di Sant'Anastasia (Roma)", "text": ""}
{"id": "899325", "revid": "36426", "url": "https://it.wikipedia.org/wiki?curid=899325", "title": "San Sisto Vecchio", "text": ""}
{"id": "899331", "revid": "36426", "url": "https://it.wikipedia.org/wiki?curid=899331", "title": "Basilica di San Crisogono in Trastevere", "text": ""}
{"id": "899332", "revid": "36426", "url": "https://it.wikipedia.org/wiki?curid=899332", "title": "San Crisogono (chiesa di Roma)", "text": ""}
{"id": "899338", "revid": "1123126", "url": "https://it.wikipedia.org/wiki?curid=899338", "title": "Santi Nereo e Achilleo", "text": ""}
{"id": "899339", "revid": "76122890", "url": "https://it.wikipedia.org/wiki?curid=899339", "title": "Super saiyan", "text": ""}
{"id": "899341", "revid": "484362", "url": "https://it.wikipedia.org/wiki?curid=899341", "title": "Basilica dei Santi Nereo e Achilleo", "text": ""}
{"id": "899342", "revid": "1305772", "url": "https://it.wikipedia.org/wiki?curid=899342", "title": "Anemonoides nemorosa", "text": "Anemonoides nemorosa comunemente nota come anemone dei boschi, appartenente alla famiglia delle Ranunculaceae, \u00e8 una piccola pianta (non pi\u00f9 alta di 30\u00a0cm) erbacea e perenne, in generale priva di peli (glabra) a fusto unifloro ed eretto.\n\u00c8 tra le prime fioriture della Primavera (o fine Inverno) dei nostri prati. Spesso nasce nel tardo Inverno per cui entra in fioritura nelle prime giornate tiepide appena la neve scompare evitando cos\u00ec che le prime foglie degli alberi oscurino eccessivamente il suolo. Al calare del giorno o quando inizia la pioggia l'Anemone inclina i suoi fiori verso terra, mentre i petali esterni si avvicinano a forma di cupola per proteggere gli stami e i pistilli preziosi per la propagazione della specie.\nEtimologia.\nIl nome del genere a cui appartiene questo fiore (\"anemonoides\") segue per la prima parte l'etimologia del genere \"Anemone\": questo nome \u00e8 attribuito a Teofrasto significa \"fiore del vento\" per le fragili corolle variamente colorate che si agitano al minimo spirare del vento. Infatti in greco \"anemos\" = vento. \u00c8 Ateneo che c'informa inoltre che Teofrasto conosceva tre diverse specie di Anemoni (il \"montano\" che fiorisce alla fine della Primavera, il \"pratese\" che fiorisce in Estate e il \"sativo\" i cui fiori si trovano dalla fine dell'Inverno a tutta la Primavera). Altre citazioni antiche di questo fiore abbiamo da Cratino (che menziona soprattutto la specie \"sativa\"); da Dioscoride (che ricorda due specie: \"silvestre\" e \"ortense\"); e anche Plinio (che usa il nome \"Anemone sativo\").\nAltri testi (per spiegare l'origine del nome del genere) menzionano la parola latina \"anima\" = \"soffio vitale\", per la breve vita dei suoi fiori. Altri ancora fanno derivare il nome del genere dal fiume Anemo che scorre presso Ravenna, dove si dice che per la prima volta gli antichi avrebbero scoperto questo fiore.\nMa ci sono anche interpretazioni mitologiche: per i greci Anemone era la sposa di Zefiro (vento caldo dell'ovest che favoriva la nascita dei fiori e dei frutti). Il suffisso \"-oides\" significa letteralmente \"a forma di\", data la somiglianza tra le specie appartenenti a questi due generi.L'epiteto specifico deriva invece dal latino \"nemus\" = \"del bosco\" con evidente riferimento al suo habitat boschivo.\nDescrizione.\nLa forma biologica del nostro fiore viene definita come geofita rizomatosa: si tratta quindi di una pianta il cui fusto sotterraneo ogni anno produce nuove radici e nuovi fusti secondari.\nRadici.\nDa rizoma con moltissime radichette secondarie carnose e radicate molto profondamente nel substrato.\nFusto.\nLa parte ipogea consiste in un rizoma ad andamento orizzontale dal colore giallo-bruno.\nLa parte epigea \u00e8 eretta ma esile.\nFoglie.\nLe foglie basali o radicali (assenti al momento della fioritura) presentano un picciolo eretto e una lamina fogliare divisa profondamente in 3 lobi lanceolati.\nLe foglie cauline si sviluppano in verticilli con un evidente picciolo (da 1\u00a0cm). Sono in numero di 2 o 3 e si trovano all'altezza del terzo apicale del fusto detto anche terzo superiore del fusto. La forma della foglia \u00e8 tripartita con profondi segmenti, a loro volta 2-5 partiti e dentati in modo grossolano. Quest'ultimo tipo di foglia presenta dei peli chiari quasi argentei senza gemme ascellari.\nFiori.\nOgni fusto presenta un solo fiore ermafrodito largo da 2 a 5\u00a0cm. Il peduncolo (lungo 2\u00a0\u2013 3\u00a0cm) del fiore \u00e8 lievemente peloso. I sepali petaloidei del calice corollino normalmente in numero di 6 (ma possono arrivare fino a 8 - 12) sono bianchi, raramente rosati o blu-pallido e di forma ellittica. La parte inferiore del petalo presenta delle striature quasi violette. Le antere degli stami (molto numerosi) sono gialli. Per questo fiore si parla di poliandria primaria, ossia una struttura primitiva (dal punto di vista evolutivo) caratterizzata da numerosi stami in disposizione spiralata.\nAltrettanto numerosi sono i pistilli che poi si trasformano in frutti.\nImpollinazione tramite api e mosche.\nLa fioritura va da febbraio a maggio.\nFrutti.\nI frutti sono acheni tomentosi numerosi e piccoli di forma subglobosa (quasi sferica), fittamente pelosi e lievemente rostrati (hanno un piccolo becco).\nDistribuzione e habitat.\nLa pianta \u00e8 originaria delle zone circumboreali: zone a clima freddo o temperato-freddo dell'Europa, Asia e Nordamerica. In Italia \u00e8 comune nelle regioni settentrionali e centrali (pur preferendo le zone montane e submontane \u00e8 presente anche nelle pianure alluvionali - cresce dal livello del mare fino a circa 1600 m), complessivamente \u00e8 meno diffuso nel Mezzogiorno dove, in genere, la sua presenza \u00e8 limitata ai rilievi appenninici e antiappenninici; \u00e8 una specie che vegeta nei sottoboschi (faggete, querceti e latifoglie in genere) e nelle radure ombrose. Predilige terreni moderatamente umidi e freschi, da calcarei a neutri. Non \u00e8 stata segnalata la presenza nelle isole.\nSpecie simili:\nUsi.\nFarmacia.\nPer scopi medicinali (omeopatia) viene usata tutta la pianta e raccolta prima della fioritura. Contiene la protoanemonina (un alcaloide velenoso - irrita le mucose e la pelle) per cui una volta veniva usata solamente nelle malattie reumatiche e dolori articolari. Anticamente si usava anche come odontalgico con sciacqui (ma a causa della tossicit\u00e0 se n'\u00e8 abbandonato l'uso).\nCucina.\nContiene anche saponine tossiche per cui \u00e8 sconsigliato qualsiasi uso domestico, soprattutto alimentare anche perch\u00e9 amarissima. Oltre ad essere urticante per l'uomo \u00e8 anche velenosa per il bestiame."}
{"id": "899343", "revid": "1305887", "url": "https://it.wikipedia.org/wiki?curid=899343", "title": "Super sayan", "text": ""}
{"id": "899354", "revid": "36426", "url": "https://it.wikipedia.org/wiki?curid=899354", "title": "Santa Sabina (chiesa di Roma)", "text": ""}
{"id": "899356", "revid": "1573940", "url": "https://it.wikipedia.org/wiki?curid=899356", "title": "Betta albimarginata", "text": "Betta albimarginata \u00e8 un pesce d'acqua dolce appartenente alla famiglia Osphronemidae, sottofamiglia Macropodusinae.\nDistribuzione e habitat.\nQuesto piccolo pesce \u00e8 diffuso solamente nel bacino del Sebuku (Indonesia), in acque molto basse (massimo 10\u00a0cm), con fondo di foglie e tra le radici delle piante lungo le rive, con poca corrente.\nDescrizione.\nPresenta un corpo sottile, con dorso appiattito e testa allungata (1/3 del corpo): gli occhi e la bocca sono grandi.\nLe pinne dorsale e anale sono lunghe e arrotondate, le pettorali e la caudale sono tondeggianti. &lt;br&gt;\nIl maschio presenta una colorazione dal bruno al nero rossiccio, mattone verso la coda. La radice della pinna dorsale, dell'anale e della caudale sono rosse, sfiumate nel nero. Gli orli delle pinne sono bianco-gialle. Durante il corteggiamento e l'accoppiamento il colore del maschio \u00e8 estremamente vivido, dal nero velluto al rosso mattone intenso. Le femmine sono brune. &lt;br&gt;\nLe dimensioni si attestano sui 2,8\u00a0cm.\nRiproduzione.\nDopo la deposizione il maschio cova le uova in bocca per 11 giorni circa, sputando poi uno ad uno gli avannotti che usciranno alla schiusa.\nAcquariofilia.\n\"Betta albimarginata\" \u00e8 diffuso solamente tra gli appassionati: difficile trovarne esemplari se non da allevatori specializzati."}
{"id": "899359", "revid": "1573940", "url": "https://it.wikipedia.org/wiki?curid=899359", "title": "Anolis", "text": "Anolis \u00e8 un genere di lucertole che comprende quasi 400 specie note come anolidi. \u00c8 l'unico genere della famiglia Dactyloidae .\nDescrizione.\nSono sauri lunghi da meno di 10\u00a0cm ad oltre 60\u00a0cm, con zampe lunghe e provviste di artigli. La loro peculiarit\u00e0 \u00e8 di avere un sacco giugulare ampio (spesso detto \"gorgiera\") che viene tenuto normalmente ripiegato, ma pu\u00f2 essere dispiegato mediante un complesso meccanismo dello ioide per contrassegnare il territorio personale, durante le esibizioni che precedono l'accoppiamento e negli atteggiamenti minacciosi verso i rivali.\nBiologia.\nGli anolidi sono ovipari. Durante il periodo dell'accoppiamento, il maschio espande la propria gorgiera per attrarre a s\u00e9 le femmine grazie ai suoi colori.\nDistribuzione e habitat.\nIl genere \u00e8 diffuso nel Nuovo Mondo, dal sud-est degli Stati Uniti sino alla parte settentrionale del Sud America.\nTassonomia.\nIl genere comprende le seguenti specie:"}
{"id": "899371", "revid": "767487", "url": "https://it.wikipedia.org/wiki?curid=899371", "title": "Exciter (gruppo musicale)", "text": "Gli Exciter sono un gruppo speed/thrash metal di Ottawa, Canada.\nStoria.\nLa nascita.\nNel 1977, ad Ottawa, il chitarrista John Ricci fond\u00f2 gli Hell Razor, band dedita a cover di gruppi come Judas Priest e AC/DC, esibendosi in svariati concerti. Nel frattempo, nella stessa citt\u00e0, si era fatta strada un'altra band, i Jet Black, nei quali militavano il batterista Dan Beehler e il bassista Allan Johnson; i due gruppi ebbero cos\u00ec modo di conoscersi e di suonare insieme. Nell'estate del 1978, per\u00f2, gli Hell Razor si sciolsero, cosicch\u00e9 Ricci scelse di riformare la sua band; invit\u00f2 quindi Beehler e Johnson dai Jet Black a suonare, e i due accettarono. La band inizi\u00f2 dunque a cercare un cantante mentre componeva i primi pezzi, ma non fu trovato un frontman adeguato e Beehler stesso scelse di occuparsi anche di tale ruolo. Nel 1980, ispirandosi alla canzone dei Judas Priest, scelsero di cambiare nome in Exciter, e registrarono una demo che fu poi spedita a Mike Varney, boss della Shrapnel Records. Il produttore, colpito dalle sonorit\u00e0 della band, scelse di proporre un contratto ai tre.\nPrimi successi.\nSotto contratto con la Shrapnel, la band registr\u00f2 nel 1983 il suo primo album, Heavy Metal Maniac, che fu in realt\u00e0 originariamente registrato come demo ma pubblicato ugualmente dall'etichetta. L'album, sebbene fosse contraddistinto da un suono piuttosto scarno e grezzo, ebbe un grande impatto (fu pi\u00f9 volte definito, infatti, come il primo album speed metal della storia) e diede al gruppo una certa notoriet\u00e0. Grazie al successo riscosso, gli Exciter firmarono un contratto con la Megaforce Records, allora una delle etichette pi\u00f9 importanti del mercato musicale, e nel 1984 registrarono il loro album di maggior successo, Violence &amp; Force. Questa seconda uscita ebbe un grande successo e fu considerata uno dei grandi classici del genere, portando la band a suonare vari concerti con gli Anthrax e a condividere un tour con i Mercyful Fate.\nCambio di sonorit\u00e0.\nNel 1985 la band firm\u00f2 un contratto con la Music for Nations, e si trasfer\u00ec a Londra per registrare il terzo album con l'aiuto di Guy Bidhead, gi\u00e0 produttore dei Mot\u00f6rhead. Il nuovo LP, intitolato Long Live the Loud, fu pubblicato nello stesso anno; l'album ebbe un buon successo, ma rappresent\u00f2 anche una sterzata verso sonorit\u00e0 pi\u00f9 classiche. Subito dopo la pubblicazione, la band segu\u00ec gli Accept nel loro tour europeo, per poi partire per un lungo tour nordamericano di spalla a Mot\u00f6rhead e Megadeth. Al tour segu\u00ec la pubblicazione dell'EP Feel the Knife, ma all'interno del gruppo vennero a crearsi alcuni screzi, che presto si aggravarono e portarono alla defezione di Ricci; quest'ultimo fond\u00f2 una sua band chiamata Blackstar. Per sostituirlo, la band chiam\u00f2 Brian McPhee, vecchio amico nonch\u00e9 ex chitarrista dei Jet Black. Con il cambio di formazione, la band registr\u00f2 nel 1986 Unveiling the Wicked, quarto album contraddistinto da una maggior cura delle melodie, per poi partire in tour con i Manowar. Proprio in questo periodo Beehler scelse di concentrarsi solo sulla batteria, e la band ingaggi\u00f2 come nuovo cantante Rob Malnati, gi\u00e0 frontman dei Crypt. Nel 1988, dopo un nuovo contratto con la Maze Music, fu quindi realizzato il quinto album della band, Exciter (O.T.T), che sanc\u00ec la definitiva svolta verso un suono pi\u00f9 melodico ma non ebbe il successo sperato. La band part\u00ec per un tour promozionale in Canada, durante il quale sorsero delle gravi incomprensioni tra i vari membri, che portarono prima all'allontanamento di Malnati, sostituito da Jimi Kunes, e poi allo scioglimento.\nLa reunion.\nNel 1992 ci fu un riavvicinamento tra Beehler e Ricci, che scelsero di riformare la band insieme al bassista David Ledden (il quale aveva suonato gi\u00e0 nei Kiljoy, band fondata da Beehler dopo lo scioglimento degli Exciter) in sostituzione a Johnson, che non volle rientrare in formazione. La prima canzone composta dalla band dopo il ritorno fu \"Born to Kill\" comparso sulla raccolta Capitol Punishment, seguita da un contratto con la tedesca Noise Records e dalla pubblicazione del sesto album del trio, \"Kill After Kill\". Dopo la pubblicazione, la band part\u00ec per un breve tour di tre settimane con i Rage. Da questo tour fu pubblicato l'anno seguente l'album dal vivo \"Better Live Than Dead\", dopodich\u00e9 Ledden lasci\u00f2 la band che lo sostitu\u00ec con Jeff MacDonald. Iniziarono quindi le registrazioni per un nuovo album, ma una progressiva perdita di interesse da parte dei membri della band port\u00f2 ad una seconda separazione nello stesso anno.\nIl secondo ritorno.\nNel 1996 Ricci scelse di riattivare gli Exciter con una formazione completamente nuova: furono a tal scopo reclutati il cantante Jacques B\u00e8langer, vocalist di stampo classico che aveva gi\u00e0 collaborato svariate volte con Ricci in passato, e Marc e Rik Charron rispettivamente come bassista e batterista. Ingaggiati dalla Osmose Production, il gruppo registr\u00f2 e pubblic\u00f2 nel 1997 il nuovo album The Dark Command, connotato da suoni pi\u00f9 oscuri e pesanti rispetto al passato. Il gruppo part\u00ec poi per un tour europeo in compagnia di Anvil e Flotsam and Jetsam. Svariati impegni spinsero il gruppo ad entrare in una breve pausa l'anno successivo, continuando tuttavia la stesura dei brani e i lavori per un nuovo album.\nLa crisi.\nCon il nuovo millennio la band ritorn\u00f2 velocemente al lavoro, pubblicando nel 2000 il nuovo album Blood of Tyrants, che vide un ulteriore incupimento nello stile del gruppo. L'album non ottenne per\u00f2 molto successo, e vari diverbi portarono B\u00e8langer ad abbandonare la band nell'ottobre del 2001 a causa di divergenze musicali, seguito poco tempo dopo anche da Marc Charron, che volle abbandonare l'industria musicale per qualificarsi nel suo nuovo lavoro informatico. Ci\u00f2 spinse gli Exciter ad una pausa forzata per riorganizzare la formazione. Nel 2003 furono ingaggiati come nuovi membri il vocalist Rob DeGroot ed il bassista Paul Champagne, provenienti da formazioni underground, che per\u00f2 si rivelarono inadatti per la band e fermarono ancora una volta il processo di registrazione del nuovo album. La band scelse tuttavia di continuare i lavori e, mentre le linee di basso furono registrate da Ricci stesso, al posto di cantante ritorn\u00f2 B\u00e8langer. Nel 2004, concluse le registrazioni, fu pubblicato il nuovo album New Testament, che in realt\u00e0 era una raccolta di ri-registrazioni di vecchi classici della band. Per il nuovo tour europeo con gli svedesi Steel Attack fu inglobato il nuovo bassista Rob \"Clammy\" Cohen, mentre nel 2005 il gruppo si esib\u00ec in svariate manifestazioni e festival in Europa, tra cui l'importante festival tedesco Keep it True.\nCambiamenti di formazione.\nNuovi attriti in ambito artistico e personale portarono nel 2006 all'allontanamento definitivo di B\u00e8langer, sostituito velocemente nell'aprile dello stesso anno da Kenny \"Metal Mouth\" Winter, americano gi\u00e0 cantante dei Fischel's Beast. La band ebbe modo di presentare la nuova line up nel 2007, in uno show a Toronto. Iniziarono inoltre i preparativi per un nuovo album, che fu pubblicato nel febbraio del 2008 con il titolo di Thrash, Speed, Burn per l'etichetta Massacre Records. L'album, che vide un ritorno alle origini, ebbe delle critiche molto positive e la band part\u00ec per un tour europeo, arrivando a suonare per la prima volta in Spagna.\nFatti recenti.\nTra il 2009 ed il 2010 furono ultimate le registrazioni del nuovo album della band, Death Machine, che nonostante rimanesse sulle coordinate del precedente lavoro si rivel\u00f2 essere pi\u00f9 fiacco e meno ispirato, ottenendo comunque un discreto successo. Il gruppo scelse poi di prendersi una pausa dallo studio, dedicandosi principalmente all'attivit\u00e0 dal vivo.\nIl 25 febbraio 2014, tramite un comunicato ufficiale, la band annuncia che Ricci, ultimo membro fondatore rimasto, ha deciso di lasciare il gruppo per ritirarsi dall'attivit\u00e0 musicale. Il 6 aprile, il bassista Clammy dichiara pubblicamente di aver abbandonato dopo dieci anni la band a causa di insanabili divergenze in ambito musicale e personale, seguito il giorno dopo da Winter. Dopo questi rapidi cambiamenti, l'8 aprile lo stesso Ricci rilascia un annuncio ufficiale, dove afferma di non aver mai abbandonato la band e annuncia che la formazione storica degli Exciter (con Beehler e Johnson) si \u00e8 ufficialmente riunita."}
{"id": "899382", "revid": "767487", "url": "https://it.wikipedia.org/wiki?curid=899382", "title": "John Mayhew", "text": "Biografia.\nMayhew trascorse la sua infanzia a Ipswich, dove viveva in Macaulay Road assieme ai genitori e al fratello Paul di dieci anni maggiore. Quando John aveva circa dieci anni, i suoi genitori si separarono; il fratello and\u00f2 a vivere con la madre, John con il padre e i due si persero di vista.\nAlla fine degli anni sessanta Mayhew incominci\u00f2 a lavorare come batterista e nel settembre del 1969 entr\u00f2 nei Genesis al posto di Jonathan Silver. Con loro registr\u00f2 l'album \"Trespass\" (1970) pi\u00f9 altri brani pubblicati anni dopo nel cofanetto antologico \"Genesis Archive 1967-75\" e si esib\u00ec dal vivo fino al luglio del 1970: il gruppo l'avrebbe poi rimpiazzato con Phil Collins.\nDopo l'uscita dai Genesis, visse per un lungo periodo in Australia e Nuova Zelanda facendo perdere le proprie tracce e dal 1982 abbandon\u00f2 definitivamente il mondo della musica per dedicarsi al lavoro di scenografo. Rientrato in Europa all'inizio degli anni duemila, nel 2006 partecip\u00f2 a una convention di fan dei Genesis a Londra, suonando la batteria nel brano \"The Knife\" eseguito dalla tribute band ReGenesis; in tale occasione ricevette dal management dei Genesis la somma di 78.000 sterline quale ricavo per la sua partecipazione al disco \"Trespass\", che non aveva mai reclamato in precedenza.\nVisse gli ultimi anni della sua vita a Glasgow, in Scozia, lavorando come falegname in una ditta di mobili; nel 2009 suo fratello Paul riusc\u00ec a rintracciare il suo recapito, al fine di riallacciare i contatti con lui dopo oltre cinquant'anni, ma non fece in tempo a rivederlo poich\u00e9 il 26 marzo, un giorno prima di compiere 62 anni, John mor\u00ec per problemi cardiaci."}
{"id": "899391", "revid": "1745361", "url": "https://it.wikipedia.org/wiki?curid=899391", "title": "Batavia (regione)", "text": "La Batavia (olandese: \"Betuwe\") \u00e8 una regione storica dei Paesi Bassi, situata tra le moderne province di Gheldria e Olanda Meridionale.\nGeografia.\nLa sua citt\u00e0 pi\u00f9 grande e importante \u00e8 Tiel, mentre altre citt\u00e0 rilevanti sono Buren, Culemborg, Driel, Elst, Geldermalsen, Gendt, Huissen, Randwijk e Tuyll (o Tuil, sede della corte della regione medievale di Teisterbant, che include l'odierna Batavia). La regione si estende per undici municipalit\u00e0: le intere Overbetuwe, Neder-Betuwe, Lingewaard, Tiel, Culemborg, Neerijnen, Geldermalsen, Lingewaal e Buren, la parte sud della municipalit\u00e0 di Arnhem e la parte nord della municipalit\u00e0 di Nimega.\nStoria.\nLa Batavia era abitata nell'antichit\u00e0 dalla trib\u00f9 germanica dei Batavi (da cui prende il nome: Tacito la conosceva come \"Insula Batavorum\"). Durante il periodo napoleonico dette il nome alla filo-francese Repubblica Batava. Durante il periodo coloniale, Batavia fu anche il nome della capitale delle Indie Orientali Olandesi."}
{"id": "899401", "revid": "84604", "url": "https://it.wikipedia.org/wiki?curid=899401", "title": "Estratto conto", "text": ""}
{"id": "899403", "revid": "767487", "url": "https://it.wikipedia.org/wiki?curid=899403", "title": "100% Live (Piero Pel\u00f9)", "text": "100% Live \u00e8 un EP dal vivo del cantante italiano Piero Pel\u00f9 tratto dal \"N\u00e9 buoni n\u00e9 cattivi tour\", pubblicato nel 2003 dall'etichetta discografica Warner Music Italy.\nIl disco.\nL'EP \u00e8 uscito esclusivamente in allegato con il numero di febbraio 2003 del mensile Tutto. "}
{"id": "899407", "revid": "1632387", "url": "https://it.wikipedia.org/wiki?curid=899407", "title": "Prime Evil (Venom)", "text": "Prime Evil \u00e8 il primo album dei Venom dopo l'abbandono (momentaneo) di Cronos al basso ed alla voce, sostituito da \"The Demolition Man\". L'album viene pubblicato nel 1988, e contiene anche la cover di \"Megalomania\" dei Black Sabbath.\nIl disco.\nDemolition Man ha scritto il 60% del disco, Mantas ha scritto il 30%, mentre il 10% \u00e8 stato scritto in collaborazione da Mantas e Demolition Man.\nA detta di Demolition Man, la traccia \"Prime Evil\" \u00e8 stata scritta basandosi su un riff di un brano di Sammy Hagar intitolato \"This Planets On Fire\". Quando propose questo riff suonandolo insieme ad Abaddon, quest'ultimo gli disse di suonarlo pi\u00f9 lentamente; ed anche se all'inizio Demolition Man pensava che la cosa non avrebbe funzionato, alla fine si ricredette. Successivamente Jeff \"Mantas\" ha aggiunto un riff di un brano strumentale della demo \"Deadline\", mentre poi Demolition Man ha scritto un testo e il titolo della traccia che poi divenne anche il nome dell'album.\nLa seconda traccia, \"Parasite\", fu composta da Tony \"Demolition\" e il testo fu scritto in collaborazione tra Demolition Man ed Abaddon.\n\"Blackened Are the Priest\" e \"Carnivorous\" furono scritte interamente da Demolition Man.\nL'intro di \"Skeletal Dance\" fu composto da Mantas e il resto della canzone fu scritta e composta da Demolition Man. \n\"Insane\" fu composta interamente da Demolition Man, mentre Mantas compose interamente \"Harder Than Ever\", \"Into the Fire\" e \"Skool Daze\"."}
{"id": "899408", "revid": "89009", "url": "https://it.wikipedia.org/wiki?curid=899408", "title": "Chiesa di Sant'Agostino (Roma)", "text": ""}
{"id": "899409", "revid": "1573940", "url": "https://it.wikipedia.org/wiki?curid=899409", "title": "Campo di integrit\u00e0 strutturale", "text": "Il campo di integrit\u00e0 strutturale, o SIF (\"structural integrity field\") \u00e8 una tecnologia immaginaria dell'universo fantascientifico di \"Star Trek\". Il campo evita che le ossature primarie e secondarie dell'astronave cedano per l'effetto dell'accelerazione o degli scontri armati con altri vascelli o installazioni armate. Un vascello possiede gi\u00e0 due strati di scheletro chiamati Ossatura Primaria e Ossatura Secondaria, che evitano il collasso strutturale dovuto al peso stesso della struttura. In tale scheletro vengono generati Campi di Forza che incrementano la resistenza fisica dell'Ossatura del 125.000%.\nUn guasto al campo di integrit\u00e0 strutturale pu\u00f2 avere gravi conseguenze per un vascello e per il suo equipaggio: senza il sostegno di esso la struttura della nave, se sottoposta a forti pressioni esterne o interne, potrebbe cedere, distruggendosi. Perci\u00f2 il sistema \u00e8 stato progettato con pi\u00f9 Generatori di Campo, principali e ausiliari e sono stati elaborati una serie di sistemi di controllo atti ad evitarne un guasto (questo non lo previene comunque al 100%).\nI vascelli Borg generano e proiettano davanti a s\u00e9 un campo di integrit\u00e0 struttutale a forma di cuneo per poter percorrere indenni i condotti di Transcurvatura a causa delle estreme turbolenze gravimetriche."}
{"id": "899412", "revid": "1226", "url": "https://it.wikipedia.org/wiki?curid=899412", "title": "Uomini Lucertola", "text": ""}
{"id": "899414", "revid": "36426", "url": "https://it.wikipedia.org/wiki?curid=899414", "title": "Chiesa di Santa Maria degli Angeli e dei Martiri", "text": ""}
{"id": "899437", "revid": "1117982", "url": "https://it.wikipedia.org/wiki?curid=899437", "title": "Nestore di Laranda", "text": "Biografia.\nLa Suda lo colloca all'epoca dell'imperatore Settimio Severo (193-211 d. C.), di cui potrebbe essere stato collaboratore, visto che viene indicato come Lucio Settimio Nestore: in cambio di servigi non noti avrebbe preso i nomi dell'imperatore.\nOpere.\nNestore fu esponente della ripresa dell'epica eroica e mitologica in chiave di esercizio scolastico, e autore di un'\u1f38\u03bb\u03b9\u1f70\u03c2 \u03bb\u03b9\u03c0\u03bf\u03b3\u03c1\u03ac\u03bc\u03bc\u03b1\u03c4\u03bf\u03c2 (\"Iliade mancante di una lettera\"), in cui ognuno dei ventiquattro libri dell\"'Iliade\", indicati a partire dall'epoca ellenistica con una lettera dell'alfabeto greco secondo un uso forse introdotto da Zenodoto di Efeso, veniva rielaborato in modo da non contenere proprio quella lettera (in forma di lipogramma: cos\u00ec il primo libro mancava dell'alfa, il secondo del beta etc\u2026). Un uso, quello di \"aumentare\" o rielaborare Omero, gi\u00e0 testimoniato nella prima et\u00e0 ellenistica con l'opera di Timolao.\nSul versante della ripresa delle tematiche mitologiche, la Suda gli attribuisce anche delle \"Metamorfosi\", di cui non resta nulla, anche se si \u00e8 supposto che dal poema siano tratti alcuni epigrammi a noi giunti.\nAltri titoli che si attribuiscono a Nestore sono di vario tipo, nella scia di Nicandro: una \u1f08\u03bb\u03b5\u03be\u03b1\u03bd\u03b4\u03c1\u03b5\u03b9\u03ac\u03c2 (\"Alessandriade\", citata da Stefano di Bisanzio) e forse in onore di Alessandro Severo, un \u1f08\u03bb\u03b5\u03be\u03af\u03ba\u03b7\u03c0\u03bf\u03c2 (\"Il guardiano del giardino\"), \"forse un poema georgico, come forse anche una \u03a0\u03b1\u03bd\u03ac\u03ba\u03b5\u03b9\u03b1 (\"Panacea\"), oltre ad un inno ai Dioscuri."}
{"id": "899438", "revid": "36426", "url": "https://it.wikipedia.org/wiki?curid=899438", "title": "Chiesa di Sant'Andrea della Valle", "text": ""}
{"id": "899439", "revid": "42533416", "url": "https://it.wikipedia.org/wiki?curid=899439", "title": "Gran Madre di Dio", "text": ""}
{"id": "899440", "revid": "122905202", "url": "https://it.wikipedia.org/wiki?curid=899440", "title": "Arciduca d'Austria", "text": "L'Arciduca d'Austria (in tedesco \"Erzherzog von \u00d6sterreich\") era principalmente il sovrano dell'Arciducato d'Austria.\nIl primo arciduca fu Federico V (Federico III d'Asburgo), che con il Privilegium maius riusc\u00ec ad elevare il Ducato d'Austria ad arciducato.\nDagli inizi del XVI secolo l'Arciduca d'Austria era il capo della Casa d'Asburgo o della Casa d'Austria e governatore dei domini asburgici (escluso il periodo di Carlo V), il quale divenne nello stesso secolo Imperatore del Sacro Romano Impero, titolo che salvo alcuni casi detenne l'Arciduca d'Austria, capo della Casa d'Asburgo, sino al 1806.&lt;br&gt;\nDopo questa data, ovvero dopo la soppressione del Sacro Romano Impero, il titolo di \"Arciduca d'Austria\" venne conferito a tutti i discendenti degli Imperatori d'Austria, nonch\u00e9 a tutti i discendenti dei granduchi di Toscana. Invece i discendenti dei duchi di Modena portavano il titolo di \"Arciduchi d'Austria-Este\"."}
{"id": "899442", "revid": "33689", "url": "https://it.wikipedia.org/wiki?curid=899442", "title": "Colluto", "text": "Biografia.\nColluto era originario di Licopoli (l'attuale citt\u00e0 di Asy\u016b\u1e6d), all'epoca sede vescovile della provincia romana della Tebaide Prima nella diocesi civile di Egitto. Essa faceva parte del patriarcato di Alessandria ed era suffraganea dell'arcidiocesi di Antinoe.&lt;br&gt; \nRiguardo all'epoca, Colluto, come detto dalla \"Suda\", visse all'epoca dell'imperatore Anastasio I (491-518) e si situa nella tendenza di rielaborazione dell'epica mitologica in senso classicistico, nella linea di Quinto Smirneo e Trifiodoro.\nOpere.\nSecondo il lessico Suda, Colluto fu autore di due poemi, \"Storie di Calidone\" in sei libri e \"Storie Persiane\", anche se a noi resta solo un epillio in 394 esametri, la \u1ffe\u0391\u03c1\u03c0\u03b1\u03b3\u1f74 \u03c4\u1fc6\u03c2 \u1ffe\u0395\u03bb\u03ad\u03bd\u03b7\u03c2 (\"Harpagh\u00e8 t\u00eas Hel\u00e9nes\", \u00abIl ratto di Elena\u00bb), in cui si racconta il rapimento di Elena da parte di Paride che scaten\u00f2 la guerra di Troia. \nIl \"Ratto di Elena\".\nIl tema del rapimento di Elena era gi\u00e0 stato trattato nei \"Canti Ciprii\", generalmente attribuiti in epoca pre-ellenistica ad Omero, ma la critica pi\u00f9 recente tende a porre alla base della rielaborazione di Colluto un epillio di analogo argomento risalente all'et\u00e0 alessandrina.\nDopo una breve invocazione alle Ninfe, il poeta descrive nei particolari le nozze di Peleo e Teti, il giudizio di Paride e la partenza del principe troiano per Sparta, dove incontra e seduce Elena che, partendo, si congeda dalla figlioletta Ermione, con il cui lamento l'epillio si conclude.\nL'opera di Colluto, ritrovata dal cardinale Bessarione, fu edita per la prima volta da Aldo Manuzio nel 1521 insieme a quella di Quinto Smirneo e Trifiodoro e tradotta in versi da Corradino dall'Aglio, che la pubblic\u00f2 a Venezia nel 1741.\nIl giudizio dei critici su Colluto \u00e8 sempre stato unanime, e la sua mediocrit\u00e0 non \u00e8 mai stata messa in discussione. Nella sua \"Storia della letteratura greca\", Albin Lesky afferma che il suo poema avrebbe potuto perdersi senza rimpianti; Gottfried Hermann, tuttavia, nei suoi \"Opuscula\", racconta di aver risposto, a chi gli chiedeva perch\u00e9 perdesse tempo a emendare Colluto, che i filologi, come i medici, non devono rifiutare la loro attenzione a nessuno che ne abbia bisogno."}
{"id": "899443", "revid": "289247", "url": "https://it.wikipedia.org/wiki?curid=899443", "title": "Basilica di Sant'Anastasia (Roma)", "text": ""}
{"id": "899447", "revid": "461628", "url": "https://it.wikipedia.org/wiki?curid=899447", "title": "Chiesa di San Crisogono", "text": "La chiesa di San Crisogono o San Grisogono (in croato \"Sv. Kr\u0161evan\") \u00e8 una chiesa di Zara.\nStoria.\nFu eretta nel VI secolo sull'area di un antico mercato romano, e inizialmente fu dedicata a Sant'Antonio Abate. Nel 649 vi fu traslato da Aquileia il corpo di San Crisogono, e la chiesa venne a lui dedicata. In seguito con l'arrivo dei monaci benedettini si form\u00f2 il monastero di San Crisogono che venne poi elevato al titolo di abbazia.\nFu ricostruita una prima volta fra il IX e il X secolo, e quindi una seconda nel 1175, assumendo la veste definitiva in stile romanico lombardo. In et\u00e0 barocca fu modificato l'interno.\nAdiacente alla chiesa era il monastero, soppresso durante l'et\u00e0 napoleonica e infine distrutto dai bombardamenti della seconda guerra mondiale.\nCaratteristiche.\n\u00c8 una chiesa a pianta basilicale, a tre navate divise da colonne di reimpiego e tetto a capriate.\nL'altare maggiore, di scuola veneziana, fu costruito agli inizi del Settecento come \"ex voto\" per la fine della pestilenza del 1632. Nelle absidi restano tracce dell'antica decorazione pittorica di et\u00e0 romanica."}
{"id": "899453", "revid": "89009", "url": "https://it.wikipedia.org/wiki?curid=899453", "title": "Santi Marcellino e Pietro (chiesa di Roma)", "text": ""}
{"id": "899457", "revid": "729019", "url": "https://it.wikipedia.org/wiki?curid=899457", "title": "Contea di Leon (Florida)", "text": "La contea di Leon (in inglese Leon County) \u00e8 una contea della Florida, negli Stati Uniti. Il suo capoluogo amministrativo \u00e8 Tallahassee la quale \u00e8 inoltre la capitale dello Stato della Florida. Nella contea ci sono due importanti universit\u00e0, la \"Florida State University\" e la \"Florida A&amp;M University\", le quali fanno s\u00ec che la Contea di Leon si distingua tra tutte le 67 contee dello Stato come quella col miglior livello di istruzione.\nGeografia fisica.\nLa contea ha un'area di 1.818 km\u00b2 di cui il 4,99% \u00e8 coperto d'acqua. Fa parte dell'Area Statistica Metropolitana di Tallahassee e confina con:\nStoria.\nOriginariamente parte della Contea di Escambia e pi\u00f9 tardi della Contea di Gadsden, la Contea di Leon fu creata nel 1824. Fu chiamata cos\u00ec in onore di Juan Ponce de Le\u00f3n, il primo esploratore europeo a mettere piede in Florida. Tra il 1850 ed il 1860 la contea fu un vero e proprio \"regno del cotone\" raggiungendo il quinto posto tra tutte le contee della Florida e della Georgia per la produzione del suddetto tessuto."}
{"id": "899458", "revid": "28592", "url": "https://it.wikipedia.org/wiki?curid=899458", "title": "Sant'Eusebio (chiesa di Roma)", "text": ""}
{"id": "899459", "revid": "36426", "url": "https://it.wikipedia.org/wiki?curid=899459", "title": "Chiesa di Santa Cecilia in Trastevere", "text": ""}
{"id": "899461", "revid": "36426", "url": "https://it.wikipedia.org/wiki?curid=899461", "title": "San Giovanni in Oleo", "text": ""}
{"id": "899465", "revid": "36426", "url": "https://it.wikipedia.org/wiki?curid=899465", "title": "Chiesa di Santi Apostoli", "text": ""}
{"id": "899470", "revid": "1591878", "url": "https://it.wikipedia.org/wiki?curid=899470", "title": "Giovanni Visconti (arcivescovo)", "text": "Biografia.\nGiovanni Visconti, ultimo figlio di Matteo I Visconti e Bonacosa Borri, nacque nell'autunno o inverno del 1290; fu signore e arcivescovo di Milano e una delle personalit\u00e0 importanti per la dinastia viscontea.\nDopo aver ricevuto un'istruzione in \"studium generale\", fu avviato alla carriera ecclesiastica e durante la seconda met\u00e0 del Trecento detenne la signoria di Milano, in precedenza guidata da Ottone Visconti; amante delle arti, fu anche mecenate del Petrarca che soggiorn\u00f2 a Milano e ne elogi\u00f2 le sue virt\u00f9.\nNel 1323-1324 Giovanni fu scomunicato e accusato di eresia, ma trov\u00f2 un alleato nell'antipapa Nicol\u00f2 V che, nel gennaio 1329, lo nomin\u00f2 cardinale, con il titolo di (pseudo) cardinale di Sant'Eusebio. Tuttavia il 15 settembre 1329 egli fece, per procura, atto di sottomissione al legittimo papa (e di persona, il 26 novembre dello stesso anno); egli non venne comunque mai promosso cardinale da un papa legittimo.\nNel 1332, invece, divenne vescovo e signore di Novara e, dopo aver risolto le controversie con l'arcivescovo legittimo Aicardo da Camodeia, rientr\u00f2 a Milano (1341) in quanto signore, insieme al fratello Luchino Visconti.\nVenne eletto arcivescovo nel 1339 succedendo cos\u00ec ad Aicardo, ma il suo titolo arcivescovile fu confermato da Papa Clemente VI, per mezzo di una bolla, solo nel 1342.\nNel 1352, Giovanni estese il potere dei Visconti fino a Genova e l'anno seguente a Bologna e Novara.\nAlla sua morte, il 5 ottobre 1354, lo Stato milanese fu diviso fra i tre nipoti (figli di Stefano Visconti): Matteo II, Galeazzo II e Bernab\u00f2 che erano gi\u00e0 stati associati alla signoria di Giovanni e furono confermati come possessori della citt\u00e0 di Milano.\nGiovanni aveva due figli illegittimi, Leonardo Visconti podest\u00e0 di Novara e Margherita Visconti casata ad Ambrosio Visconti, condottiero e figlio naturale di Bernab\u00f2 Visconti, governatore di Pavia e nipote del suo fratello Stefano Visconti.\nCarriera ecclesiastica e civile.\nLa carriera ecclesiastica di Giovanni inizia con la rinuncia del fratello Stefano Visconti e con la conseguente elezione a presule nel 1317.\nL'elezione gli consent\u00ec di occupare una posizione di prestigio all'interno della vasta casata viscontea e di iniziare a puntare sulla Chiesa ambrosiana e sul controllo delle istituzioni ecclesiastiche, con l'obiettivo di assumere un ruolo di potere.\nNella prima met\u00e0 del XIV secolo, Giovanni Visconti \u00e8 signore e, dopo che la sua dinastia aveva ripreso il controllo sulla citt\u00e0 di Milano, egli aveva iniziato ad acquisire sempre maggiori spazi nella Chiesa ambrosiana.\nCon il diploma del 4 luglio 1327, venne nominato dall'imperatore Ludovico il Bavaro \"iudex ordinarius\" del clero cittadino e diocesano.\nQuesta nomina a giudice ordinario gli consentiva il controllo sul tribunale e sulla curia diocesani e gli assicurava la collaborazione del potere civile.\nIn questo modo, grazie alla scelta imperiale, il Visconti trovava appoggio per i suoi disegni di egemonia sulla chiesa.\nEgli fu poi nominato cardinale dall'antipapa Niccol\u00f2 V, ma in seguito Papa Giovanni XXII lo accus\u00f2 di infamia e ordin\u00f2 ai vescovi di Como la pubblicazione delle sentenze (1322-23) contro di lui, per il fatto di aver accettato la nomina come cardinale.\nLa brevit\u00e0 della carica fu, per\u00f2, determinata dal passaggio del Visconti, nel maggio-giugno 1329, a una politica anti imperiale.\nInfatti, questo nuovo orientamento politico veniva formalizzato ad Avignone con l'adesione dei signori di Milano alle direttive del Papa e con la conseguente rinuncia di Giovanni alla carica cardinalizia.\nNel frattempo, nel luglio 1327, Giovanni venne accusato di cospirazione. Questo determin\u00f2 il suo arresto, ma ben presto fu liberato, come dimostra la sua libera presenza a Milano nel settembre dello stesso anno.\nNell'ottobre 1339, invece, venne eletto arcivescovo e prese il posto di Aicardo da Camodeia, nonostante egli fosse ancora il legittimo arcivescovo.\nAicardo, infatti, era tenuto in esilio, ma Giovanni aveva \u00ab...avuto in locazione il patrimonio e i beni della mensa\u00bb. Proprio per questo motivo, inizi\u00f2 ad abitare nel palazzo arcivescovile che, oltretutto, aveva provveduto a far restaurare.\nNel luglio 1339, Aicardo era ritornato dall'esilio nella citt\u00e0 di Milano e, solo dopo la sua morte (avvenuta nello stesso anno), Giovanni si insedi\u00f2 sulla cattedra ambrosiana.\nRiusc\u00ec a insediarsi grazie all'appoggio del pontefice Giovanni XXII che lo elesse arcivescovo di Milano con la formula \u00ab\"sacrosante Mediolanensis ecclesie ellectus in archiepiscopum\"...\u00bb.\nPoi, nel 1342, Papa Clemente VI (successore di Benedetto XII) concesse a Giovanni Visconti la carica di metropolita e tale conferimento stabiliva il ritrovato accordo tra il Visconti e la sede papale.\nFu, dunque, nominato signore e arcivescovo con bolla papale di nomina in data 17 luglio 1342.\nGiovanni si trov\u00f2, cos\u00ec, insediato sulla cattedra di Ambrogio per designazione di Clemente VI che lo aveva confermato arcivescovo, ma ora questa posizione risultava pi\u00f9 concreta e ufficiale perch\u00e9 derivava da una nomina pontificia.\nIl suo incarico di arcivescovo ebbe un ruolo determinante nel consolidamento della signoria viscontea e tale importanza consiste soprattutto nell'aver \u00ab...saputo e potuto appoggiare al pastorale la spada\u00bb.\nLa personalit\u00e0 di Giovanni, infatti, era tale da riuscire a cogliere le occasioni favorevoli e gestire con impegno le due funzioni: temporale e spirituale, tanto da essere ricordata nell'epitaffio funebre che sottolinea come \u00abil pastorale -fosse-a servizio della spada\u00bb.\nDai versi di questo epitaffio si percepisce come il suo ruolo di signore fu, per\u00f2, prevalente rispetto a quello religioso, tanto da essere sottolineato dai cronisti a lui contemporanei.\nL'iscrizione sulla tomba di Giovanni \u00e8 di fondamentale importanza per inquadrarne il carattere, i ruoli e le azioni, ma in particolare delinea una figura di principe temporale che va fiero delle sue conquiste.\nLa sua presenza nella sede della cattedra ambrosiana fu costante nell'esercizio delle sue funzioni politiche, ma mancano attestazioni sulle mansioni liturgico-sacramentali connesse al proprio ruolo e per le quali veniva sostituito (i documenti non lo mostrano mai nell'esercizio delle mansioni liturgiche).\nArcivescovo e signore di Milano.\nGiovanni divenne arcivescovo grazie al prestigio della sua casata e fu signore di Milano in base a una legittimazione venuta dal basso, compiuta da parte del consiglio generale di Milano nel 1339, subito dopo la morte di Azzone Visconti.\nIn assenza di eredi diretti Giovanni e Luchino ebbero la signoria in condominio.\nNell'agosto del 1342, Giovanni era arcivescovo di Milano ed era pacificato con il papa Clemente VI che riconfermava i suoi possedimenti.\nL'elezione di Giovanni e Luchino fu unanime e fatta in breve tempo, poich\u00e9 era necessario evitare vuoti di potere.\nCos\u00ec nei giorni successivi all'elezione i fratelli firmarono i loro atti con la formula: \u00abGiovanni vescovo di Novara e Luchino, fratello del Visconti, signori di Milano\u00bb, formula che, dopo la conferma di Giovanni ad arcivescovo divent\u00f2 \u00abGiovanni arcivescovo di Milano e Luchino, fratello del Visconti, signori di Milano\u00bb.\nDopo la morte di Luchino, avvenuta nel 1349, Giovanni divenne \"generalis dominus Mediolani\".\nQuando Giovanni prese il potere come arcivescovo, la citt\u00e0 di Milano era politicamente instabile, quindi prima Ottone e in seguito Giovanni offrirono soluzioni alla crisi e favorirono le istituzioni ecclesiastiche ambrosiane.\nGiovanni, per certi versi, continua quella tradizione dinastica avviata dal prozio Ottone, caratterizzata non solo da una tendenza egemonica cittadina e regionale, ma anche da una tendenza a dare visibilit\u00e0 alla tradizione signorile, con l'obiettivo di migliorarne la struttura.\nA tal fine:\nIl consolidamento delle strutture della diocesi \u00e8 certamente dovuto al fatto che il Visconti era nel contempo signore e arcivescovo di Milano. Questo evitava la conflittualit\u00e0 tra i due ruoli e gli consentiva, di conseguenza, di essere n\u00e9 prevaricato, n\u00e9 influenzato da un \"dominus\" che interferisse nelle sue scelte politiche o religiose riguardo alla citt\u00e0 di Milano.\nIl potere di Giovanni, per\u00f2, non si estendeva solo sulla citt\u00e0 di Milano, ma anche su numerose diocesi del Piemonte e della Lombardia, infatti, per un decennio fu anche presule nella citt\u00e0 di Novara.\nL'arcivescovo-signore si poneva, cos\u00ec, come riferimento per il clero locale, oltre che promotore di iniziative che riguardavano la vita religiosa milanese.\nLa forte presenza di Giovanni era basata sulla capacit\u00e0 di entrare a far parte, con decisione, degli enti ecclesiastici dei quali occupava fisicamente le sedi e i beni, tanto da meritarsi rimproveri papali.\nIl potere acquisito da Giovanni era concorrenziale con l'autorit\u00e0 dell'arcivescovo legittimo (Aicardo da Camodeia) e fu ottenuto dopo continui contrasti con il Papa e i conseguenti accordi con Avignone.\nGrazie alla legittimazione papale e alla sua politica di pressione in sede locale, Giovanni (forte del potere che gli derivava dall'essere signore di Milano) cercava di intromettersi nelle istituzioni ecclesiastiche e di impossessarsi dei beni.\nTutto ci\u00f2 ci presenta le strategie che il Visconti utilizz\u00f2 per assicurarsi il controllo sulla Chiesa ambrosiana, sulle istituzioni, sul clero e sul popolo.\nA dimostrazione dell'intromissione nella Chiesa ambrosiana da parte del Visconti, c'\u00e8 un episodio avvenuto a Monza, in cui l'arcivescovo allontan\u00f2 dalla carica l'arciprete Lombardino della Torre, imponendosi come \u00ab...\"generalis vicarius ac protector et defensor...\"\u00bb come risulta da un documento del 1325.\nNonostante le ripetute scomuniche, Giovanni punt\u00f2 alla creazione di un'egemonia personale all'interno della Chiesa ambrosiana e all'autonomia di gestione.\nIntanto, le sue qualit\u00e0 politiche portarono a un rilancio territoriale della signoria e gli consentirono un facile inserimento nelle strutture ecclesiastiche milanesi, con l'obiettivo di sfruttarle per fini espansionistici.\nLa storiografia milanese evidenzia la politica ecclesiastica viscontea intenta a impadronirsi di rendite della chiesa e a sottoporre a tassazione i religiosi e le loro propriet\u00e0, tanto da violarne la \"libertas\" ecclesiastica, per privilegiare la propria casata.\nGiovanni, infatti, sfrutt\u00f2 la Chiesa ambrosiana per consolidare il potere pubblico, poich\u00e9 prendere il potere pubblico significava intervenire in campo ecclesiastico e controllarne le istituzioni.\nGiovanni, che nel contempo era signore e arcivescovo, si preoccupava:\nTutto questo contribuisce a definire Giovanni un \"buon vescovo\", perch\u00e9 durante il suo episcopato le istituzioni diocesane rimangono efficienti e si consolidano, nonostante avesse dato l'impressione di strumentalizzare e sfruttare l'episcopato.\nProgramma religioso ed edilizio.\nGiovanni ebbe interesse particolare per la costruzione di edifici, poich\u00e9 uno dei tratti distintivi del \"buon presule\" era costituito dalla cura del patrimonio edilizio della chiesa a lui affidata: questo era necessario affinch\u00e9 il vescovo venisse ricordato.\n\u00c8, infatti, dimostrato che pi\u00f9 veniva accresciuto il patrimonio edilizio maggiore era il prestigio del signore.\nNell'immaginario collettivo dei suoi contemporanei, infatti, la costruzione di palazzi aveva una grande importanza perch\u00e9 assimilato al concetto di forza.\nIn questa direzione si collocano:\nCon tali opere Giovanni voleva non solo mettere in risalto, sempre in linea con la tradizione, la sua grandezza e la sua buona politica amministrativa, ma anche sottolineare il parziale disinteresse dei suoi predecessori nella cura del patrimonio edilizio.\nL'interesse per la costruzione di edifici era, quindi, orientato a ottenere una visibilit\u00e0 sempre maggiore e mostrava ai suoi cittadini un'idea di potenza e magnificenza, trasmessa dall'imponenza delle costruzioni.\nNel campo della religiosit\u00e0 e nella pubblica opinione, Giovanni assunse una posizione innovatrice di coordinatore religioso e promotore di iniziative religiose come rappresentazioni, celebrazioni e processioni che puntavano all'inserimento della signoria nella religiosit\u00e0 cittadina, in particolare introdusse il \"Corpus Domini\".\nPromosse, inoltre, iniziative di carattere religioso sia in quanto signore sia come privata persona, quindi, si serviva della religione civica con lo scopo di consolidare il potere e acquisire territori.\nIn generale Giovanni promuoveva culti religiosi per la citt\u00e0 di Milano perch\u00e9 puntava all'autolegittimazione della sua carica civile e religiosa (\"dominus\" e presule); voleva legittimarsi di fronte ai cittadini milanesi, ma anche di fronte alle comunit\u00e0 di altre citt\u00e0 a lui sottoposte.\nDa \"dominus\" fa sentire la sua azione influenzando l'ideologia collettiva con gesti significativi, infatti, nonostante il suo interesse fosse rivolto prevalentemente alla politica, egli mostrava la religiosit\u00e0 del principe e dell'uomo : \"Egli manifesta accanto all'attivit\u00e0 dell'ordinario diocesano la religiosit\u00e0 del principe e dell'uomo\".\nRelazioni con il papato.\nGiovanni Visconti mirava all'espansione della signoria milanese e ci\u00f2 lo portava a intessere relazioni con la sede apostolica per risolvere i contrasti che emergevano nella sistemazione territoriale della Lombardia.\nPoco prima di essere arcivescovo, Giovanni diviene signore e inizia a intessere relazioni con la sede apostolica, ma sia il rapporto con il Papa, sia con la chiesa locale e la signoria aveva una duplice natura:\nil disegno di Giovanni era quello di sfruttamento, infatti, si serv\u00ec di questi rapporti nella prospettiva di un dominio temporale.\nI rapporti nei confronti del pontefice erano in parte ambigui perch\u00e9 Giovanni si muoveva politicamente verso l'espansione della signoria, non rispettando spesso i patti stabiliti con la sede papale.\nIl Visconti e il Papa in carica, per molto tempo, portarono avanti alcune trattative, al cui centro c'era la politica espansionistica di Milano e le cui direttive erano sempre in contrasto con quelle del papato.\nQueste trattative iniziarono con Papa Giovanni XXII e si protrassero col successore Benedetto XII, ma infine, nel 1335, si approvarono gli accordi del clero e del popolo col pontefice.\nPer\u00f2, nonostante i patti, i contrasti con il papato ripresero a causa della continua politica espansionistica del Visconti che sottometteva citt\u00e0 appartenenti al dominio pontificio.\nPoi, il 7 maggio 1341 Benedetto XII eman\u00f2 2 bolle: una che assegnava ai fratelli Visconti il vicariato imperiale e l'altra che assolveva tutti i domini dei Visconti dalle censure ecclesiastiche.\nSolo il 6 agosto 1341, Giovanni e Luchino firmarono gli accordi, considerando la necessit\u00e0 che la pace con Avignone poteva determinare nuove e pi\u00f9 sicure opportunit\u00e0 politiche.\nDurante la lunga e complessa vicenda delle trattative con la sede papale, Giovanni ottenne dei vantaggi come la dignit\u00e0 di cappellano papale (7 agosto 1330) e la cattedra di Novara (31 luglio 1331).\nLa spregiudicatezza della politica del Visconti, in queste circostanze, dimostra come ai signori di Milano servisse un fondamento legale che giustificasse la loro politica di espansione. Al Papa, invece, serviva l'appoggio militare e politico di questa potente famiglia per consolidare la sua politica anti imperiale.\nQueste trattative cos\u00ec spregiudicate evidenziano come i rapporti tra papato e signoria viscontea fossero basati su un reciproco equilibrio di forze e sul gioco diplomatico.\nGiovanni si serv\u00ec del prestigio del Papa per costruire il suo potere, dall'altra parte il pontefice aveva bisogno della forte potenza viscontea per meglio opporsi e contrastare la politica imperiale.\nQuesta mutata linea politica (che smentiva la precedente politica papale antiviscontea) emerge dallo scambio epistolare tra Giovanni Visconti e il Papa, subito dopo la firma degli accordi.\nGrazie a tali accordi, l'arcivescovo di Milano ricevette numerosi benefici dal pontefice, tanto da riuscire ad acquisire prestigio e privilegi per la sua famiglia. Fu abile nella mediazione con il Papa, favorendo i propri parenti e la sua abilit\u00e0 diplomatica fu tale da riuscire ad approfittare di questo conciliato rapporto, anche per ottenere benefici ecclesiastici per i propri fedeli.\nNel complesso, la clientela che derivava dall'azione diplomatica del Visconti, potenziava in modo considerevole la sua autorit\u00e0.\nPer\u00f2, l'influenza che l'arcivescovo ebbe nei confronti del Papa dipendeva, anche, dalle abilit\u00e0 diplomatiche e dall'attivit\u00e0 contrattuale degli ambasciatori viscontei, i quali aiutavano il Signore a favorire la concessione di benefici.\nLa gestione dell'episcopato e dei beni.\nNel 1342, quando Giovanni si insedi\u00f2 sulla cattedra ambrosiana, la priorit\u00e0 immediata era quella di riorganizzare i beni episcopali.\nQuesta priorit\u00e0 emergeva a causa dell'azione politica, a tratti prepotente, portata avanti dagli stessi Visconti.\nNella gestione dei beni arcivescovili, Giovanni teneva distinti i redditi signorili da quelli personali e da quelli \"ratione mense\", anche se poi, di fatto, la loro gestione era affidata a un unico gruppo di funzionari.\nI beni e diritti della mensa erano amministrati secondo titoli legittimi e in base alle trattative politiche fra Milano e Avignone, infatti, Giovanni li aveva ottenuti dal pontefice Benedetto XII nel 1332-1333.\nIncisiva \u00e8 la sua attivit\u00e0 di risanamento della Chiesa ambrosiana, infatti, constatata la dispersione dei beni della chiesa a opera dei suoi predecessori, priva alcuni funzionari dei loro benefici facendoli sostituire, ma conferma altri nel proprio ruolo.\nGiovanni Visconti non si allontan\u00f2 mai dalla sua sede, ma per mantenere i rapporti affidava gran parte delle funzioni amministrative a collaboratori. Da lui dipendeva un organismo costituito da vicari generali, notai e delegati che davano al governo una certa stabilit\u00e0 e assicuravano un buon funzionamento della curia, anche nei momenti di difficolt\u00e0.\nLa cerchia vescovile assicurava, dunque, un buon funzionamento dell'attivit\u00e0 del metropolita.\nNello stesso modo, grazie ai collaboratori, operava anche a Novara per amministrare quella chiesa e per riscuotere crediti; tra i suoi collaboratori figuravano alcuni uomini appartenenti alla sua casata, ai quali affidava incarichi al fine di risolvere questioni di varia natura.\nIl Visconti concentr\u00f2 nella sua personalit\u00e0 sia le fortune signorili viscontee, sia il potere civile e religioso. Il risultato fu il rilancio della chiesa ambrosiana che raggiunse sotto la sua guida splendore e magnificenza.\nFu tendenza della famiglia Visconti (iniziata con Matteo e proseguita con Giovanni e Luchino) quella di acquistare fondi e beni, soprattutto nelle zone strategiche, con lo scopo di consolidare la signoria.\nInoltre, dal 1347 fino al 1354 il Visconti utilizza le proprie risorse per sostenere conventi, ospedali e chiese, non solo di Milano, ma anche di altre citt\u00e0, con lo scopo di assicurarsi visibilit\u00e0 e al contempo la salvezza spirituale. Nel 1349 fond\u00f2, quattro chilometri fuori le mura di Porta Tenaglia, la Certosa di Garegnano, donandola all'ordine certosino, e dotandola di ampie propriet\u00e0 terriere e immobiliari, esenti da imposte e tasse, per il sostentamento dei monaci, essendo l'ordine certosino un ordine dedito esclusivamente alla preghiera e alla contemplazione.\nImmagine complessiva.\nNel complesso la figura di Giovanni si delinea nella sua molteplicit\u00e0 di funzioni ed \u00e8 la figura che esprime il momento pi\u00f9 alto della potenza politica viscontea nel XIV secolo perch\u00e9:\nLa signoria di Giovanni, rispetto a quella dei suoi predecessori (Matteo e Galeazzo), aveva altri punti di forza dovuti alla scomparsa delle diverse fazioni politiche e ai buoni rapporti con gli aristocratici della citt\u00e0.\nRispetto ai predecessori il punto di forza di tutta la sua amministrazione pu\u00f2 essere individuato nel connubio tra funzione temporale e spirituale; ci\u00f2 gli consent\u00ec di unificare le attivit\u00e0 che promuoveva in entrambi i campi.\nCon l'avvento della signoria cambiano le condizioni politiche e sociali, dovute al mutato clima politico che Giovanni Visconti aveva contribuito a determinare, per\u00f2 questi mutamenti non portarono a una crisi istituzionale della signoria e della chiesa ambrosiana, ma anzi ne migliorarono gli aspetti.\nLe diverse cariche politiche e i vari accordi mostrano come Giovanni fosse abile nel destreggiare la sua politica tra papa, antipapa e imperatore, al fine di avere legittimazione e totale sostegno; le tattiche politiche e i patteggiamenti con il papato hanno avuto come risultato un ampliamento della sua influenza verso altre citt\u00e0.\nLe conflittualit\u00e0 dei rapporti con la sede apostolica furono, infatti, gestite dal Visconti a volte con spregiudicatezza, a volte con diplomazia, ma si mostr\u00f2 sempre all'altezza dei ruoli che rivestiva.\nGiovanni \u00e8 visto come \u00ab...massimo fautore della strumentalizzazione dell'arcivescovato ambrosiano\u00bb e anche \u00ab...principale responsabile del processo di deterioramento della figura del presule all'interno della compagine sociale milanese\u00bb.\nSecondo gli \"Annales Mediolanenses\", infatti, vi \u00e8 un rapporto tra la dominazione viscontea e la crisi della figura degli arcivescovi milanesi e questa crisi si manifesta di pi\u00f9 quando la dinastia signorile riesce a controllare la cattedra ambrosiana tramite un proprio esponente.\nGiovanni era punto di riferimento per la vita religiosa milanese e questo era stato possibile per la sua appartenenza familiare .\nNella cronaca di Galvano Flamma l'arcivescovo \u00e8 presentato con buone qualit\u00e0 sia umane che religiose. Da galvano sono, infatti, messe in risalto la \"magnificenza umana\" e le \"qualit\u00e0 di pastore\", in quanto attuava un'attivit\u00e0 di \"recupero dei beni e dei diritti della mensa\", ricostruiva castelli arcivescovili e chiese, celebrava con devozione le funzioni religiose.\nIn questo modo l'immagine che veniva offerta ai contemporanei di Giovanni era particolarmente positiva.\nL'attivit\u00e0 politica e religiosa di Giovanni pu\u00f2 essere inserita in un \"fenomeno di lunga durata\" che, pur mostrando aspetti apparentemente movimentati, ha rappresentato, invece, un momento di stabilit\u00e0 e assenza di rotture interne.\nDunque, per il Visconti la cattedra ambrosiana ha rappresentato il completamento di quell'idea politica personale che considerava determinante l'intromissione della dinastia nelle istituzioni ecclesiastiche locali."}
{"id": "899472", "revid": "147225", "url": "https://it.wikipedia.org/wiki?curid=899472", "title": "Ed, Edd ed Eddy", "text": ""}
{"id": "899475", "revid": "287204", "url": "https://it.wikipedia.org/wiki?curid=899475", "title": "Governatorati della Siria", "text": "I governatorati (o province) della Siria (\"muh\u0101faz\u0101t\", singolare \"muh\u0101faza\") sono la suddivisione territoriale di primo livello del Paese e sono pari a 14. Ciascuno di essi si suddivide ulteriormente in distretti (\"man\u0101tiq\", singolare: \"min\u1e6daqa\")."}
{"id": "899478", "revid": "36426", "url": "https://it.wikipedia.org/wiki?curid=899478", "title": "San Nicola in Carcere", "text": ""}
{"id": "899479", "revid": "834", "url": "https://it.wikipedia.org/wiki?curid=899479", "title": "San Teodoro (chiesa di Roma)", "text": ""}
{"id": "899482", "revid": "125114060", "url": "https://it.wikipedia.org/wiki?curid=899482", "title": "Basilica di Sant'Agnese fuori le mura", "text": "La basilica di Sant'Agnese fuori le mura \u00e8 una chiesa di Roma, nel quartiere Trieste, in via Nomentana. Ha la dignit\u00e0 di Basilica minore.\nStoria.\nLa basilica di Sant'Agnese fuori le mura fu fatta costruire da papa Onorio I nella prima met\u00e0 del VII secolo sostituendo la ormai fatiscente basilica costantiniana, che era stata eretta nel 342 da Costanza, figlia dell'imperatore, e di cui restano solo alcuni ruderi e parte della possente recinzione esterna. Mentre questa era costruita nei pressi della tomba della martire Agnese, venerata nelle sottostanti catacombe, papa Onorio edific\u00f2 la nuova basilica direttamente sopra la tomba martiriale, ove in precedenza esisteva un sacello o tempietto cosiddetto \"ad corpus\" (ossia sopra o vicinissimo la tomba della martire cristiana, ed in parte seminterrato), edificato fin dai tempi del grande imperatore e risistemato da papa Simmaco (498-514). Papa Onorio realizz\u00f2 una basilica semi-ipogea: l'accesso (poi murato e visibile nella parte alta dell'attuale facciata) introduceva direttamente sul matroneo e da qui si scendeva in basilica, il cui pavimento era al livello della tomba della martire Agnese.\nLa basilica fu poi arricchita dai papi successivi, in particolare nel corso dell'VIII secolo dai papi Adriano I e Leone III. Sub\u00ec due gravi saccheggi e distruzioni, nel 753 ad opera di Astolfo re dei Longobardi, e nel 1241 ad opera di Federico II, ed in entrambi i casi fu restaurata dai papi.\nNel 1479, il cardinale Giuliano della Rovere, divenuto poi papa col nome di Giulio II, fece costruire il campanile. Importanti opere di restauro furono eseguite nel XVII secolo con il cardinale Alessandro Ottaviano de' Medici, che fece eseguire lavori di sterro nella parte anteriore della basilica aprendo cos\u00ec l'attuale accesso con i tre portali e chiudendo l'antico ingresso che dava sul matroneo. Il 14 giugno 1615 le reliquie di Agnese e di sua sorella Emerenziana, precedentemente sottoposte a ricognizione, sono solennemente ricollocate sotto l'altare maggiore in un reliquiario d'argento, donato da papa Paolo V, che fece costruire anche l'attuale ciborio.\nIl pavimento cosmatesco fu sostituito da mattoni nel 1728, a loro volta rimossi e sostituiti da marmi su ordine di Pio IX nel 1855, nell'ambito di una pi\u00f9 vasta ristrutturazione dell'intero edificio. Il 12 aprile 1855, infatti, mentre il Papa e i dignitari di corte stavano distribuendo doni agli allievi del Collegio di Propaganda nel palazzo pontificio adiacente alla basilica, il pavimento della sala sprofond\u00f2, causando 57 feriti tra i ragazzi.\nTra il XVII ed il XIX secolo furono aggiunte le sei cappelle laterali, assenti nella primitiva basilica. Importanti lavori di restauro furono eseguiti sotto papa Pio IX (XIX secolo).\nLa basilica \u00e8 sede parrocchiale, istituita il 16 ottobre 1708 con il decreto \"Cum sanctissimus\". Ed \u00e8 anche sede del titolo cardinalizio di \"\u201cSant\u2019Agnese fuori le mura\u201d\".\nDescrizione.\nEsterno.\nDa via Nomentana si pu\u00f2 vedere, con le basi ad un livello inferiore rispetto alla strada, l'antica abside paleocristiana, realizzata in laterizio. Sopra di essa, vi erano un tempo due monofore ai lati di un rosone, attualmente murate. Mentre alla destra dell'emiciclo vi \u00e8 l'ingresso ai matronei, alla sua sinistra c'\u00e8 il campanile, in cui si aprono otto bifore marmoree disposte su due piani intervallati da un cornicione. Lungo il fianco della basilica si pu\u00f2 vedere la serie delle cupolette delle cappelle laterali di sinistra e le finestre del cleristorio della navata centrale.\nLa facciata, che si apre su un giardinetto arretrato rispetto alla strada, si presenta distinta in ordini. La parte superiore, in mattoni, \u00e8 quella che fino al XVII secolo era l'unica visibile; l'antico accesso, attualmente murato, \u00e8 affiancato da due finestre ad arco. La parte inferiore, invece, \u00e8 rivestita di intonaco e in essa si aprono i tre portali, di cui il centrale \u00e8 pi\u00f9 grande rispetto agli altri due.\nInterno.\nL'interno \u00e8 preceduto da un nartece, dove si conservano la lastra marmorea con l'iscrizione originaria di papa Damaso dedicata alla martire sant'Agnese, ed un pluteo marmoreo, risalente alla prima sistemazione della tomba della martire ad opera di papa Liberio (352-356), che reca al centro la figura della martire avvolta in una dalmatica.\nL'interno della basilica \u00e8 a tre navate con tre cappelle per lato, sormontate da un matroneo. Le arcate delle navate laterali e del matroneo sono sostenute da colonne di spoglio per lo pi\u00f9 di epoca romana, con raffinati capitelli corinzi. Tutta la decorazione interna delle navate \u00e8 opera ottocentesca fatta eseguire da papa Pio IX e realizzata da A. Busiri Vici: in particolare si distinguono i ritratti dei pontefici benefattori della chiesa, e di sante martiri. Queste pitture hanno completamente cancellato i precedenti affreschi medievali. Il soffitto \u00e8 a cassettoni, di legno intagliato e dorato, realizzato nel 1606 e restaurato nel 1855.\nNella navata di destra sono collocate tre cappelle: quella di Sant'Agostino, quella dei Santi Stefano e Lorenzo, e quella di Santa Emerenziana. Nella cappella centrale si pu\u00f2 ammirare un rilievo marmoreo della scuola di Andrea Bregno (XV secolo), raffigurante i due santi Stefano e Lorenzo; ed inoltre una testa marmorea di Cristo, copia secentesca di Michelangelo.\nNella navata di sinistra sono altre tre cappelle: la cappella della confraternita dei Sacri Cuori, la cappella della Madonna di Pompei, e la cappella della pia unione delle Figlie di Maria. Si devono notare in particolare le opere presenti nella cappella centrale: un affresco del XV secolo, e ai lati due affreschi di Giuseppe Bartolomeo Chiari.\nL'altare maggiore, risalente all'epoca di papa Paolo V (1620 circa), \u00e8 realizzato con intarsi di pietre e marmi preziosi: esso custodisce la teca argentea con le reliquie delle sante Agnese ed Emerenziana. \u00c8 sormontato da un ciborio, della stessa epoca, e dalla statua di sant'Agnese, realizzata da Nicolas Cordier nel 1605 aggiungendo alcune parti di bronzo ad un torso di statua d'alabastro d'epoca romana.\nL'abside \u00e8 rivestita di marmo cipollino, suddivisa da paraste verticali di porfido rosso (VII secolo). Nel catino absidale vi \u00e8 l'opera pi\u00f9 preziosa e pi\u00f9 antica dell'intera basilica: un mosaico raffigurante \"Sant'Agnese e i papi Simmaco ed Onorio\" risalente al 625-638, che presenta le tre figure isolate, altamente simboliche e immateriali, circondate da un abbagliante fondo oro, tipico esempio della influenza bizantina nell'ambiente romano dell'epoca. Questa composizione inaugura un nuovo spirito di venerazione dei santi, titolari dei luoghi di culto, che si andava diffondendo sull'esempio della decorazione musiva ravennate della basilica di Sant'Apollinare in Classe, dove per la prima volta un santo, nella sua gloria, era stato raffigurato nel catino absidale. La figura di sant'Agnese, nelle sue qualit\u00e0 sacrali, s'iscrive nel ruolo di protagonista: creatura celestiale, ammantata da una stola gemmata. Ai suoi piedi ci sono due globi di fuoco e la spada, strumento del suo martirio.\nNell'arco trionfale \u00e8 posto un affresco di Pietro Gagliardi raffigurante il \"Martirio di sant'Agnese\".\nDalla basilica si accede alla cripta, all'annesso monastero ed alla catacomba sottostante.\nL'organo a canne della basilica \u00e8 collocato nel tratto di matroneo che corre sull'endonartece, in controfacciata, ed \u00e8 stato costruito nel 1928 da Giuseppe Migliorini e restaurato ed ampliato nel 1982 dalla ditta Tamburini di Crema. Lo strumento, a due tastiere e pedaliera concavo-radiale \u00e8 a trasmissione elettrica."}
{"id": "899483", "revid": "132104", "url": "https://it.wikipedia.org/wiki?curid=899483", "title": "Babenberger", "text": ""}
{"id": "899484", "revid": "36426", "url": "https://it.wikipedia.org/wiki?curid=899484", "title": "San Lorenzo in Miranda", "text": ""}
{"id": "899486", "revid": "106908", "url": "https://it.wikipedia.org/wiki?curid=899486", "title": "Contea di Erie (Pennsylvania)", "text": "La contea di Erie (in inglese Erie County) \u00e8 una contea dell'area nord-occidentale dello Stato della Pennsylvania negli Stati Uniti.\nGeografia fisica.\nLa contea a nord-ovest si affaccia sul lago Erie, a est confina con la contea di Chautauqua dello Stato di New York e con la contea di Warren, a sud confina con la contea di Crawford ed a ovest con la contea di Ashtabula dell'Ohio.\nIl territorio \u00e8 prevalentemente collinare nell'area sud-orientale e meridionale per poi digradare progressivamente verso occidente e verso nord. In prossimit\u00e0 del confine meridionale \u00e8 situata la Gibson Hill che raggiunge i 474 metri di altezza ed il lago Edinboro. Nell'area orientale scorre il French Creek che alimenta il lago della \n\"Union City Reservoir\". Diversi fiumi sfociano direttamente nel lago Erie dopo un breve corso. Tra questi il principale \u00e8 l'Elk Creek che nasce nell'area centrale e scorrendo prevalentemente verso ovest sfocia nel lago Erie in prossimit\u00e0 di Lake City. Nella parte occidentale scorre il Conneaut Creek e in quella meridionale ha origine il Cusewago Creek che scorre verso sud.\nIl capoluogo di contea e la citt\u00e0 pi\u00f9 popolosa \u00e8 Erie situata sul lago omonimo. \nIn prossimit\u00e0 di Erie si protende nel lago Erie la penisola sabbiosa di Presque Isle.\nStoria.\nI primi abitanti del territorio contea furono gli indiani Eriez che vennero in seguito soppiantati dagli irochesi.\nI primi europei a insediarsi nella regione furono i francesi che nel 1753 costruirono il forte Presque Isle sull'omonima penisola.\nIl forte fu conquistato dagli inglesi nel 1763 nel corso della guerra dei sette anni. Parte del territorio dell'attuale contea faceva parte del cosiddetto Erie Triangle un territorio rivendicato dagli stati confinanti di New York e della Pennsylvania e dagli Stati del Connecticut e Massachusetts. Il territorio pass\u00f2 alla fine alla Pennsylvania nel 1792 e la citt\u00e0 di Erie venne fondata 3 anni dopo. \nLa contea fu istituita nel 1800."}
{"id": "899487", "revid": "89009", "url": "https://it.wikipedia.org/wiki?curid=899487", "title": "San Silvestro in Capite", "text": ""}
{"id": "899491", "revid": "89009", "url": "https://it.wikipedia.org/wiki?curid=899491", "title": "Sant'Eustachio (chiesa di Roma)", "text": ""}
{"id": "899492", "revid": "89009", "url": "https://it.wikipedia.org/wiki?curid=899492", "title": "Santa Francesca Romana (chiesa di Roma)", "text": ""}
{"id": "899493", "revid": "729019", "url": "https://it.wikipedia.org/wiki?curid=899493", "title": "Contea di Glades", "text": "La contea di Glades (in inglese Glades County) \u00e8 una contea della Florida, negli Stati Uniti. Il suo capoluogo amministrativo \u00e8 Moore Haven.\nGeografia fisica.\nLa contea ha un'area di 2.555 km\u00b2 di cui il 21,57% \u00e8 coperta d'acqua. Confina con:\nStoria.\nLa Contea di Glades fu creata nel 1921 e fu chiamata cos\u00ec per le \"Florida Everglades\", le radure paludose tipiche della Florida."}
{"id": "899494", "revid": "36426", "url": "https://it.wikipedia.org/wiki?curid=899494", "title": "San Lorenzo in Panisperna", "text": ""}
{"id": "899496", "revid": "36426", "url": "https://it.wikipedia.org/wiki?curid=899496", "title": "San Saba (chiesa di Roma)", "text": ""}
{"id": "899498", "revid": "89009", "url": "https://it.wikipedia.org/wiki?curid=899498", "title": "San Bartolomeo all'Isola", "text": ""}
{"id": "899499", "revid": "106376", "url": "https://it.wikipedia.org/wiki?curid=899499", "title": "Chiesa di Santa Maria della Piet\u00e0", "text": "Esistono varie chiese dedicate a Santa Maria della Piet\u00e0. In particolare:"}
{"id": "899502", "revid": "1543377", "url": "https://it.wikipedia.org/wiki?curid=899502", "title": "Perfect Pass", "text": "Il Perfect Pass \u00e8 un sistema di controllo velocit\u00e0 utilizzato sulle barche da sci nautico\nAccenni storici.\nPerfect Pass nasce nel 1995 grazie ad Eric Horton, Randy Eisener e Gary Allen, spinti dalla volont\u00e0 di riportare nelle discipline dello sci nautico una sistematicit\u00e0 di controllo delle velocit\u00e0 e dei tempi delle barche. In questo modo la funzione di controllo e di applicazione dei tempi di velocit\u00e0 corretti veniva svolta da una macchina in un solo procedimento. In quell'anno sviluppano la prima versione del celebre Speed Control, che sar\u00e0 destinata ad influenzare i successivi cambiamenti tecnici ed agonistici dello sport a cui ha da sempre fatto riferimento.\nFunzione.\nIl Perfect Pass svolge sostanzialmente la funzione di mantenimento della velocit\u00e0 della barca, grazie a parametri che impediscono l'influsso da parte del vento o dell'opposizione dello sciatore nella fase di tiro. Infatti, sebbene solo in due discipline su quattro (Slalom e Salto) un cambiamento di velocit\u00e0 potrebbe svantaggiare o avvantaggiare un atleta, anche nelle Figure e nel Wakeboard il mantenimento costante della velocit\u00e0 scelta dall'atleta \u00e8 necessario per un'esecuzione paritaria e ottimale della prestazione.\nControllo tempi.\nIl controllo dei tempi viene effettuato, nel Salto e nello Slalom, ponendo dei magneti sotto le boe componenti i corridoi di gara. I sensori posti in barca, ricevuto il primo segnale, calcolano i vari tempi trascorsi ad ogni impulso ricevuto, e la somma dei segmenti temporali dar\u00e0 luogo al tempo finale. Sia il tempo finale sia determinati segmenti temporali devono rimanere entro tolleranze ben definite, altrimenti lo sciatore dovr\u00e0 ripetere il gesto tecnico: ripetere il salto oppure il campo nel caso dello slalom. Dal 2006 \u00e8 obbligatorio che il giudice presente in barca, in parte al pilota, abbia sott'occhio un video illustrante i dati che il pilota cambia ed i tempi di ogni passaggio, al fine di ottenere ancora pi\u00f9 rigore e parit\u00e0 nelle velocit\u00e0.\nDisposizione in barca.\nNei primi anni il display del Perfect Pass era esterno, di forma parallelepipeda e posto sul cruscotto tramite adesivo o viti autofilettanti.\nOra il display principale \u00e8 posto nel cruscotto di fronte al pilota, solitamente di fianco al conta-giri oppure al display illustrante le due velocit\u00e0, chilometri orari e/o miglia orarie. Il computer di bordo di cui il display mostra le operazioni, gestisce un attuatore che, controllando i giri della barca, riesce a mantenere la velocit\u00e0 costante.\nI sensori, che ricevono l'impulso dai magneti posti sotto le boe del corridoio, sono posizionati ai lati dei sedili: il sensore destro a destra del sedile del pilota; il sensore sinistro a destra del sedile del giudice.\nUno strumento chiamato \"switch\" \u00e8 presente nella disciplina del salto per compensare il tiro dello sciatore, con un parametro letterario dato dallo sciatore stesso prima della gara: questa lettera, a seconda del peso dello sciatore, della velocit\u00e0 scelta della barca, e della sua miglior prestazione di sempre, deve mantenersi entro un certo range, ovvero le tre lettere precedenti o successive a quella ideale. Lo switch \u00e8 utilizzato anche nella disciplina dello slalom, ma il parametro influente (Px) \u00e8 facoltativo ed incide nella risposta del tiro dello sciatore, aumentando i giri.\nIn passato il pilota aveva un tasto a parte (vicino alla manopola del gas) dove poteva far partire un timer di 20 secondi, per verificare se il passaggio di figure fosse stato eseguito in tempo. Ora questa funzione, utilissima nell'allenamento della disciplina, \u00e8 selezionabile dal display principale nella modalit\u00e0 \"Figure\".\nModalit\u00e0.\nIl Perfect Pass possiede delle modalit\u00e0 definite in base alla specifica disciplina.\nSlalom.\nLa modalit\u00e0 slalom necessit\u00e0 di questi paramentri per il traino di uno slalomista:\nSalto.\nNel Salto, in aggiunta al perfect pass, viene utilizzato anche lo \"switch\", ossia un sensore applicato alla corda che, sotto pressione, aumenta i giri del motore fornendo all'atleta una maggior resistenza, tradotta da quest'ultimo in accelerazione. La reazione dello switch \u00e8 regolabile tramite un sistema unitario e universale ordinato da lettere. Pi\u00f9 la lettera \u00e8 alta, pi\u00f9 la barca, sotto il tiro dello sciatore, tender\u00e0 a compensare l'ipotetica diminuzione di velocit\u00e0. Nella scelta della lettera si tiene conto di vari fattori:\nNella scelta della lettera l'atleta pu\u00f2 avvalersi di un range di tre lettere in pi\u00f9 o in meno rispetto a quella che gli compete da regolamento.\nInoltre lo sciatore pu\u00f2 richiedere un aumento della velocit\u00e0 nella seconda parte del percorso, in modo tale da ottenere pi\u00f9 accelerazione nello spazio utile per l'attacco alla rampa, sempre nel rispetto del range di tolleranza dei tempi del passaggio.\nFigure.\nPoich\u00e9 nelle figure la velocit\u00e0 non \u00e8 un obbiettivo della disciplina, n\u00e9 tanto meno un aiuto, ma semplicemente una scelta personale dell'atleta, non ci sono particolari parametri da impostare.\nSostanzialmente c'\u00e8 il parametro Velocit\u00e0 dove il pilota imposta la velocit\u00e0 richiesta dal figurinista, con precisione di 0,2\u00a0km/h. Esiste inoltre, nei sistemi pi\u00f9 aggiornati, un parametro chiamato Kd, con valori che vanno da 14 a 18, dove si pu\u00f2 controllare la rigidit\u00e0 del tiro della barca.\nWakeboard.\nPoich\u00e9 nel wakeboard la velocit\u00e0 non \u00e8 un obiettivo della disciplina, n\u00e9 tanto meno un aiuto, ma semplicemente una scelta personale dell'atleta, non ci sono particolari parametri da impostare.\nSostanzialmente c'\u00e8 il parametro Velocit\u00e0 dove il pilota imposta la velocit\u00e0 richiesta dal rider, con precisione di 0,2\u00a0km/h. Esiste inoltre, nei sistemi pi\u00f9 aggiornati, un parametro chiamato Kd, con valori che vanno da 80 a 150, dove si pu\u00f2 controllare la rigidit\u00e0 del tiro della barca. Ad ogni modo il Kd viene pre-impostato da Perfect Pass a 80, ma con barche molto pesanti, per far s\u00ec che il tiro della barca possa essere costante, viene consigliato un valore da 100 a 120.\nSwitch.\nIntorno al 2001 la societ\u00e0 produttrice del Perfect Pass ha fatto uno studio approfondito, lavorando con un team di atleti di alto livello, per analizzare meglio le caratteristiche di questo apparecchio.\nSi \u00e8 arrivati alla conclusione che l'azione del regolatore di velocit\u00e0 e tutti i suoi benefici, erano ottimi. Ma gli studiosi si sono accorti anche che la \u201cprontezza di riflessi\u201d del congegno era leggermente lenta. \nLa soluzione \u00e8 stata lo \"switch\", un dispositivo che rende perfetti i tempi di reazione della barca e quindi reca un miglioramento sostanziale alle performance degli atleti.\nQuesto apparecchio viene utilizzato nella disciplina del salto ed in quella dello slalom ai fini di massimizzare la potenza della barca durante il tiro ed allo stesso tempo, soprattutto in slalom, di mantenere una velocit\u00e0 costante che permetta un miglior controllo durante la curva.\nLo switch viene applicato da un'estremit\u00e0 al piantone della barca mentre dall'altra viene connesso alla corda, tramite un moschettone con sicura.\nQualora lo sciatore si trovi in fase di tiro, il congegno si chiude trasmettendo al perfect pass l'impulso di aumentare la potenza, che a sua volta verr\u00e0 trasmesso all'acceleratore dell'imbarcazione.\nAl contrario durante la curva lo switch si allarga trasmettendo il comando di centellinare la potenza della barca, mantenendo la velocit\u00e0 costante.\nIl vantaggio che riesce a dare lo switch all'atleta \u00e8 quindi quello di mettere a disposizione, durante il tiro, una maggiore potenza, consentendo il raggiungimento di una velocit\u00e0 maggiore e, una volta completato il tiro, un maggior controllo in fase di curva e una netta facilit\u00e0 nel fare allargare lo sci, quindi di arrivare in anticipo sulla boa successiva.\nLo switch \u00e8 lungo 50\u00a0cm: di conseguenza per avere una lunghezza di corda omologa a quella ufficiale, bisogna accorciarla degli stessi 50cm. Dall'entrata in commercio dello switch, le varie aziende produttrici di corde da slalom hanno accorciato di 50\u00a0cm lo spezzone che va dal bilancino all'accorciamento dei 9,50\u00a0m, aggiungendo uno spezzone rimovibile della stessa misura. Questo permette allo sciatore di poter sciare con la sua corda anche in assenza di uno switch. Sebbene in tempi recenti lo strumento sia identico per lo slalom e per il salto, si \u00e8 soliti averne due da cambiare a seconda della disciplina da trainare. Questo perch\u00e9, mentre nel salto va fatta passare la corda tra i perni bianchi dello strumento, nello slalom lo switch viene fornito dalla casa con uno spezzone di corda \"marina\" (diversa dalla corda trainante, di nylon) ed un moschettone di sicurezza, che insieme raggiungono la lunghezza regolamentare di 50\u00a0cm.\nCollegamenti esterni.\nSito ufficiale\nL'ultimo manuale del sistema Perfect Pass"}
{"id": "899505", "revid": "36426", "url": "https://it.wikipedia.org/wiki?curid=899505", "title": "Chiesa di San Macuto (Roma)", "text": ""}
{"id": "899506", "revid": "36426", "url": "https://it.wikipedia.org/wiki?curid=899506", "title": "Chiesa di San Giacomo degli Spagnoli (Roma)", "text": ""}
{"id": "899507", "revid": "36426", "url": "https://it.wikipedia.org/wiki?curid=899507", "title": "San Giacomo degli Spagnoli", "text": ""}
{"id": "899510", "revid": "89009", "url": "https://it.wikipedia.org/wiki?curid=899510", "title": "Sant'Andrea a via Flaminia", "text": ""}
{"id": "899512", "revid": "89009", "url": "https://it.wikipedia.org/wiki?curid=899512", "title": "Chiesa di Sant'Andrea a Via Flaminia", "text": ""}
{"id": "899513", "revid": "1305772", "url": "https://it.wikipedia.org/wiki?curid=899513", "title": "Chiesa di Santa Maria di Monserrato", "text": ""}
{"id": "899514", "revid": "36426", "url": "https://it.wikipedia.org/wiki?curid=899514", "title": "San Bernardo alle Terme", "text": ""}
{"id": "899516", "revid": "228587", "url": "https://it.wikipedia.org/wiki?curid=899516", "title": "Chiesa di Santa Maria Maddalena", "text": "Diversi edifici di culto sono dedicati a Maria Maddalena:"}
{"id": "899518", "revid": "89009", "url": "https://it.wikipedia.org/wiki?curid=899518", "title": "Santa Croce a Via Flaminia", "text": ""}
{"id": "899520", "revid": "36426", "url": "https://it.wikipedia.org/wiki?curid=899520", "title": "Sant'Andrea a ponte Milvio", "text": ""}
{"id": "899522", "revid": "92920", "url": "https://it.wikipedia.org/wiki?curid=899522", "title": "Santissimo Nome di Maria", "text": "La festa del Santissimo Nome di Maria \u00e8 una festivit\u00e0 cattolica che ricorre il 12 settembre.\nStoria.\nLa devozione al nome di Maria, presto arricchita dai pontefici di particolari indulgenze, risale alla met\u00e0 del XII secolo. La festa venne istituita nel 1513 da papa Giulio II, che la concesse alla sola diocesi spagnola di Cuenca: inizialmente celebrata il 15 settembre, spostata da papa Sisto V al 17 dello stesso mese (1587), la celebrazione della festa venne estesa da papa Gregorio XV all'arcidiocesi di Toledo (1622) e da papa Clemente X all'intera Spagna (1671).\nLa sua promozione a festivit\u00e0 di tutta la Chiesa \u00e8 dovuta a papa Innocenzo XI Odescalchi (che con decreto del 5 febbraio del 1685 ne spost\u00f2 anche la data alla domenica fra l'Ottava della Nativit\u00e0) per commemorare la messa che a Vienna, il 12 settembre del 1683, aveva suggellato l'alleanza fra l'imperatore Leopoldo I d'Austria e il re di Polonia Giovanni III Sobieski: quel giorno, i due sovrani cattolici avevano dato il via alla controffensiva che port\u00f2 alla liberazione della capitale austriaca dall'assedio dei Turchi (12 settembre 1683).\nCome festivit\u00e0 di tutta la Chiesa il Santissimo Nome di Maria ha quindi origini simili a quelle della Trasfigurazione, istituita da papa Callisto III in ricordo della liberazione di Belgrado (6 agosto 1455), e della Madonna del Rosario, voluta da papa Pio V per commemorare la vittoria di Lepanto (7 ottobre 1571).\nIn anni pi\u00f9 recenti papa Pio X la riport\u00f2 alla data tradizionale del 12 settembre. Papa Paolo VI la tolse dal calendario romano, ma inser\u00ec nel Messale una Messa votiva in suo onore. Papa Giovanni Paolo II, nella terza edizione del Messale Romano post-conciliare (2002), la fece riapparire come memoria (facoltativa) nella data del 12 settembre."}
{"id": "899529", "revid": "76963", "url": "https://it.wikipedia.org/wiki?curid=899529", "title": "Tampax (gruppo musicale)", "text": "I Tampax sono un gruppo musicale punk rock di Pordenone nato nel 1978 come parte del movimento punk rock e tra i primi artefici del Great Complotto (1980), movimento che ebbe nel \"Tequila\", la sala prove dei Tampax, uno dei luoghi di riferimento. Il loro primo split 7\" autoprodotto assieme agli HitlerSS \u00e8 oggi considerato da molti critici il primo documento su vinile del punk rock italiano.\nStoria.\n1978-1980: Lo split 7\" ed il \"Cartoon Concert\" di Londra.\nI Tampax si formarono nel 1978 a Pordenone dall'incontro di Ado Scaini e Willy Gibson, a cui seguirono Plastic Girl, Jesse e Silence nel 1978 dopo lo scioglimento dei BumPamBingTilt.\nNel settembre 1978 Radar entra ufficialmente nel gruppo come batterista definitivo sostituendo Plastic Girl. Da allora la formazione rimarr\u00e0 invariata. Nello stesso anno intanto, i Tampax e gli HitlerSS avevano preso in gestione la sala prove battezzata \"Tequila\", che divenne in questi anni il punto di ritrovo dei punk pordenonesi, ed in seguito uno dei luoghi simbolo del Great Complotto.\nAutoprodussero nel dicembre 1978 con gli HitlerSS lo split che fu poi pubblicato nel 1979 con i pezzi \"UFO Dictator\" e \"Tampax\" \"(in the cunt)\" richiamando il vecchio batterista Plastic Girl perch\u00e9 Radar non era ancora pronto per lo studio di registrazione. Nell'estate del 1979 le due band partirono per una tourn\u00e9e in Inghilterra, dove Ado Scaini aveva abitato per un periodo lavorando anche per i Soft Machine. Il disco venne per\u00f2 sequestrato dalla polizia, perch\u00e9 conteneva riferimenti dubbi sulla verginit\u00e0 della Regina Solo in seguito riuscirono a recuperare le copie e raggiungere Londra, dove realizzarono la performance \"Cartoon Concert\" sotto il ponte di Aklam a Portobello Road. Alla performance era presente Red Ronnie che cos\u00ec la descrisse in seguito:\n\"\"HitlerSS e Tampax li ho visti a Londra dove hanno organizzato un concerto sotto il ponte di Aklam, alla fine di Portobello Rd. Sono riusciti a mettere la notizia su \"Time Out\" e si sono presentati pi\u00f9 poliziotti che pubblico. Tutti gli strumenti ed amplificatori erano di cartone disegnato. Il concerto \u00e8 iniziato e finito subito con la distruzione di questa \"attrezzatura\".\"\"\nSe nel frattempo il Tequila aveva dovuto chiudere, e fu proprio la mancanza di un punto di ritrovo che fece nascere l'idea dello Stato di Naon e del Great Complotto, mantenendo per\u00f2 la pubblicazione del segreto organo di stampa, la fanzine \"Musique Mecanique\", nel 1980 la Italian Records di Oderso Rubini buttava una lente d'ingrandimento nella scena di Pordenone con la pubblicazione della compilazione \"Pordenone/The Great Complotto\" che vedeva tra gli altri il brano dei Tampax/HitlerSS ispirato all'esperienza londinese ed intitolato \"London Cartoon Concert\". La compilazione vide grande risonanza mediatica anche grazie all'impegno di Red Ronnie, con ottime recensioni sulle maggiori riviste di settore, ottenendo anche uno speciale di Roberto D'Agostino nella trasmissione televisiva \"Mister Fantasy\", condotta da Carlo Massarini.\n1984-1989: Da \"Police in the car\" alla Attack Punk.\nNel 1984 pubblicarono \"Police in the car\", nuovo singolo che vedeva Radar alla batteria. Con questa formazione incisero un secondo one-side 7\" dal titolo O'Dio nel 1985.\nNel 1988, con la produzione di Jumpy Velena della Attack Punk Records, vide la luce l'LP \"Sorry Not Tonight\" con materiale inciso dal 1978 al 1988.\nGli anni '90.\nNel 1995 esce l'LP \"Let it Shit\" con la produzione di Pierpaolo De Julis per la Reverendo Moon Records.\nIl nuovo millennio.\nNel 2003 esce il CD a tiratura limitata (solo per il mercato americano) \"Tampax in the Cuntry\", con sette versioni diverse della stessa canzone. Una di queste \u00e8 \"Iraq'n'Roll is Dead \": una speciale edizione \u00e8 stata riservata ai giornalisti non musicali di tutto il mondo, con sul retro la canzone \" One for the Money, Two for the Show\".\nNel 2006 la SOA Records pubblica il 45 Giri \"Bastard-day\" e \"Police in the Car\", originariamente registrate nel 1979.\nNel frattempo i Tampax hanno esposto in diverse mostre opere figurative di loro creazione: fra le pi\u00f9 note, quella internazionale di \"City Loop\" (Louder this time/Pi\u00f9 forte questa volta)alla Villa Galvani (PN), dove \u00e8 stata esposta l'intera retrospettiva di Ado, Gibson, Silence e Radar, accanto alle opere di John Cage e Laurie Anderson, e presso l'ente culturale \" Gli Amici di Bambi \" (PN), con i loro ultimi capolavori.\nRicercatissimi sono inoltre i loro Calendari, la cui anteprima \u00e8 visibile nella web tv di Pordenone pnbox, insieme ad alcuni loro filmati.\nNel mese di settembre del 2009 anno la Casa editrice Shake, su iniziativa di Oderso Rubini, pubblica un cofanetto sul fenomeno punk del Great Complotto, contenente vari lavori dei Tampax, fra i quali la rivista Musique Mecanique (scaricabile anche in formato PDF), ed alcuni loro brani.\nE nel mese di dicembre \u00e8 stato pubblicato un libro a livello internazionale (Extraordinary Records, Taschen), al quale ha collaborato Giorgio Moroder, che raccoglie i 440 dischi in vinile pi\u00f9 originali della storia della musica, ed \u00e8 stato scelto anche il disco \"Let It Shit\".\nNell'anno 2011 la casa editrice Drago, per opera del direttore de L'Acad\u00e9mie de France \u00e0 Rome (Villa Medici) Eric de Chassey, organizza una mostra itinerante in Europa sulla Cultura Visiva Punk negli anni 1976-80, e pubblica il relativo catalogo dove vengono raccolte le \"fanzines\" di maggior rilievo, fra le quali il 2\u00b0 numero di Musique Mecanique (rivista ufficiale dei Tampax), pubblicato per intero, come esempio di arte grafica punk-underground.\nNell'ottobre 2013 la mostra approda a Parigi a \"La Cit\u00e8 de la Musique\" e rimane aperta al pubblico fino al 19 gennaio 2014. Il solo giorno dell'inaugurazione gi\u00e0 registrava un afflusso di 1600 spettatori: fra giornalisti, cronisti televisivi, critici d'arte, storici dell'arte, e affezionati ammiratori provenienti da paesi diversi (giunti a Parigi appositamente per la mostra). Data l'occasione il direttore Eric de Chassey riserva uno stand esclusivamente per i Tampax dove (in una bacheca protetta da lastra di vetro) vengono esposti 5 numeri (copie originali) della suddetta fanzine Musique Mecanique.\nNel marzo 2014 la rivista inglese Record Collector (la voce pi\u00f9 autorevole del collezionismo discografico mondiale) pubblica l'articolo \"I don't wanna be a rich\" (di Manuel Rabasse e Regis Raibaut) dove appaiono le valutazioni in sterline dei 30 dischi pi\u00f9 ricercati del punk europeo, fra i quali lo split \"Tampax/Hitlerss\", che viene valutato \u00a3. 400,00.\nNel settembre 2014 Radar realizza un Cd, intitolato \"Radar Factory\" (prodotto insieme a Willy Gibson, per la Sound-Exhibitions-Records), che giunge alla posizione numero 5 della classifica di HTFRD TOP JAZZ 100.\nNel luglio 2015 esce il nuovo 45 giri \"Suck my cock/Snivell\", prodotto dalla Rave-Up Records (Roma) di Pierpaolo De Julis. Il disco \u00e8 risultato Sold-Out nell'arco di pochi giorni, a causa della sua particolarit\u00e0: \u00e8 il primo disco al mondo ad avere un adattatore speciale per poterlo ascoltare, che va richiesto a parte una volta acquistato il disco. L'adattatore \u00e8 numerato e firmato personalmente da Ado (il cantante dei Tampax). \n\"Suck my cock\" \u00e8 presa dall'album \"Let it shit\" (1995, Reverendo Moon). \"Snivell\" \u00e8 stata registrata nel 1979, nella stessa sessione in cui \u00e8 stato registrato \"U.F.O. Dictator\".\nNel Dicembre 2016 viene presentato il famoso calendario \"di merda\", cos\u00ec chiamato perch\u00e9 raccoglie 12 vignette (disegnate da Silence) raffiguranti \"merde che dialogano tra di loro\" (con commenti dei 4 membri del gruppo) prendendo spunto dalla frase di Gillo Dorfles \"Viviamo in mezzo alla merda, diremmo quasi che senza merda la nostra vita diventerebbe impossibile, e ancora maggiormente la nostra arte\". Cinque mesi del calendario sono rimasti esposti per sbaglio per 43 giorni (mentre inizialmente erano previsti solo 40 giorni) su pannelli di polistirolo dipinti di marrone, nella galleria d'arte \"Al Contrario\" di Aviano (PN).\nNel Marzo del 2017 viene pubblicato il libro \"Viale Marconi\" di Gianni Zanolin (Edizione L'Omino Rosso - www.ominorosso.it) da un'idea di Willy Gibson (estate del 2013, Malj Lusini, Croazia) che sugger\u00ec all'autore di scrivere una storia dove Ado veniva ucciso. Prendendo spunto dalla prefazione (\"L\u00e0 dove muoiono i sogni nascono gli assassini\") Zanolin descrive il declino socioculturale della citt\u00e0 di Pordenone negli ultimi 50 anni prendendo i Tampax (Ado, Gibson, Radar, Silence) come linea guida per il racconto.\nNell'anno 2018 i Tampax celebreranno i loro primi 40 anni di attivit\u00e0.\nAttualmente i Tampax sono Ado Scaini, Willy Gibson, Silence e Radar.\nNumerosi side-projects nell'ambiente del Great Complotto hanno visto impegnati i membri della band: \"001 Cancer\", \"Musique Mecanique\", \"Maison Queentet\", \"Baba Silence\"."}
{"id": "899530", "revid": "729019", "url": "https://it.wikipedia.org/wiki?curid=899530", "title": "Contea di DeSoto (Florida)", "text": "La contea di DeSoto (in inglese DeSoto County) \u00e8 una contea della Florida, negli Stati Uniti. Il suo capoluogo amministrativo \u00e8 Arcadia.\nGeografia fisica.\nLa contea ha un'area di 1.656 km\u00b2 di cui lo 0,35% \u00e8 coperta d'acqua. Confina con:\nStoria.\nLa Contea di DeSoto fu creata nel 1887 e fu nominata cos\u00ec per Hernando de Soto, esploratore spagnolo, gi\u00e0 onorato dalla Contea di Hernando.\nNell'Agosto del 2004 la contea fu toccata, seppur per poco tempo, dalla furia distruttiva dell'uragano Charley."}
{"id": "899533", "revid": "134931", "url": "https://it.wikipedia.org/wiki?curid=899533", "title": "Contea di De Soto (Florida)", "text": ""}
{"id": "899534", "revid": "6923", "url": "https://it.wikipedia.org/wiki?curid=899534", "title": "Mors tua", "text": "Mors tua \u00e8 un romanzo giallo storico scritto da Danila Comastri Montanari, pubblicato per la prima volta nel 1990 dalla Arnoldo Mondadori Editore nella collana \"Il giallo Mondadori\" con il numero 2161. Il romanzo ha vinto il Premio Tedeschi del 1990.\nTrama.\nQuesto libro \u00e8 un giallo storico ambientato nell'antica Roma del 42 d.C., ed \u00e8 diviso in due storie: \"Mors tua\" e \"Una filosofa per Publio Aurelio Stazio\".\nPublio Aurelio Stazio \u00e8 un senatore romano che indaga sulla morte inspiegabile di una liberta che viene assassinata dal padre di uno dei suoi amanti. La particolarit\u00e0 delle vicende e la descrizione accurata degli usi e costumi dell'epoca impreziosiscono questa storia coinvolgente.\nL'impero romano \u00e8 al massimo del suo splendore e sul trono dei Cesari siede Claudio con la giovane moglie Messalina. Publio Aurelio, ricco e gaudente senatore con il \u201cvizio\u201d delle indagini criminali, si reca in visita dall'affascinante cortigiana Corinna e la trova morta, con un pugnale piantato nel petto.\nAiutato come sempre da Castore \u2013 il suo irresistibile segretario alessandrino, la cui massima virt\u00f9 \u00e8 non avere virt\u00f9 \u2013 Publio Aurelio comincia a indagare sul delitto, sforzandosi di conoscere pi\u00f9 a fondo i principali sospetti: Clelia, la sorella cristiana di Corinna; il senatore Marco Furio Rufo e la sua famiglia; la spregiudicata Lollia Antonina... Ma prima di avere la possibilit\u00e0 di condurre in porto l'inchiesta, Publio Aurelio viene accusato della morte del genero di Rufo e per protestare la sua innocenza dichiara che si recider\u00e0 pubblicamente le vene durante un banchetto.\nLa sera della festa, con i sospetti radunati nel triclinio d'onore, Aurelio si vedr\u00e0 cos\u00ec costretto a giocare il tutto per tutto, a partire dalla sua stessa vita..."}
{"id": "899540", "revid": "1996278", "url": "https://it.wikipedia.org/wiki?curid=899540", "title": "Crocetta (Torino)", "text": "La Crocetta (\"La Cros\u00ebtta\" in piemontese) \u00e8 un quartiere della Circoscrizione 1 di Torino, situato a sud rispetto al centro storico cittadino. Storicamente una delle zone residenziali di maggior prestigio, raggiunse il suo massimo sviluppo tra il XIX secolo e gli anni 1930, mantenendo la fama di quartiere di medio-alta borghesia. Dagli anni 1950 \u00e8 conosciuto anche per ospitare l'attuale sede del Politecnico di Torino.\nGeografia.\nIl quartiere confina ad ovest, attraverso la \"spina centrale\" (ovvero l'asse viario torinese nord-sud) con gli adiacenti quartieri Cenisia e Borgo San Paolo, tramite corso Castelfidardo (che attraversa il Politecnico di Torino) e corso Mediterraneo. Di moderna costruzione, l'asse viario \u00e8 stato costruito dopo l'interramento della ferrovia Torino-Milano e la sostituzione della storica Stazione di Porta Susa con il passante ferroviario, che facilita i collegamenti fra le stazioni del Lingotto, di Torino Porta Nuova e la nuova di Porta Susa.\nIl resto del quartiere \u00e8 delimitato:\nOltre allo storico borgo della Crocetta, sviluppatosi intorno all'omonima chiesa e oggi storica area mercatale, esistono due altre sottozone del quartiere ben distinte:\nBorgo San Secondo.\n\u00c8 la parte orientale del quartiere, compresa tra Corso Re Umberto e via Sacchi (verso la stazione ferroviaria di Porta Nuova). Questo nucleo nacque intorno al 1850, a causa dello spostamento della precedente Piazza d'Armi militare a occidente del corso Re Umberto, e fu cos\u00ec denominato dalla chiesa, tuttora esistente, sulla via omonima, costruita nel 1867 per volont\u00e0 di san Giovanni Bosco su progetto di Luigi Formento, e consacrata nel 1882. Curiosa fu l'accesa polemica dell'epoca in merito alla titolazione della parallela via Massena, poich\u00e9 dedicata all'omonimo generale napoleonico francese e quindi, a tutti gli effetti, ad un invasore della citt\u00e0 nei primi dell'Ottocento.\nSanta Teresina.\n\u00c8 la parte sud-occidentale del quartiere, compresa fra i corsi Luigi Einaudi, Duca degli Abruzzi e Mediterraneo. Precedentemente abitata soprattutto da operai della ditta di liquori Martini &amp; Rossi (1887-1902 circa), \u00e8 oggi conosciuta come \"Santa Teresina\" per via della omonima parrocchia (angolo via da Verazzano), dedicata a santa Teresina del Bambino Ges\u00f9 Bambino, edificata nel 1934 per volere di don Bruno Garavini, su progetto architettonico di Ronchetta e Dardarelli. L'edificio attuale, tuttavia, di curiosa architettura con il tetto costituito di varie sezioni triangolari, risale ad un'idea del 1957 degli architetti Fasana, Varaldo, Zuccotti e dell'ingegner Reineri . \nDal 2010 ha qui sede Lanterna Magica.\nStoria.\nIn origine, il borgo Crocetta, nell'allora periferia torinese, si svilupp\u00f2 principalmente intorno alla chiesa cattolica della Beata Vergine delle Grazie (l'originale datata 1618 circa, e qulla nuova al 1889), ed altres\u00ec chiamata semplicemente \"Chiesa della Crocetta\". La parrocchia, che voleva rendersi indipendente rispetto a quella del borgo del Lingotto (1686), fu eretta nei terreni della regione \"Tauley\", in prossimit\u00e0 dell'incrocio tra corso Galileo Ferraris (all'epoca la strada che usciva da via della Consolata, poi chiamata corso Siccardi) e corso Einaudi (all'epoca il tratto orientale di corso Peschiera). \nIl nomignolo \"Crocetta\" deriv\u00f2 dal fatto che la parrocchia fu lungamente gestita dall'ordine religioso dei Padri Trinitari, il cui simbolo era, appunto, una piccola croce uncinata rossa e azzurra in campo bianco.\nUn ampio spazio tra il nascente borgo Crocetta e il centro della citt\u00e0 fu occupato dalla Piazza d'Armi militare, tra il 1872 al 1909, in sostituzione delle due vecchie Piazze d'Armi poste pi\u00f9 a nord, oltre corso Vittorio Emanuele II, pi\u00f9 vicine allo storico Mastio della Cittadella: erano quelle dette di \"San Secondo\" (operativa nel periodo 1810-1850 tra corso Oporto (oggi Matteotti)-via Camerana-via Assietta-corso Galileo Ferraris) e quella temporanea del periodo 1851-1872, situata tra i corsi Oporto-Re Umberto-Duca di Genova (oggi Stati Uniti)-Vinzaglio.\nLa Piazza d'Armi detta di \"Crocetta\", utilizzata per esercitazioni e parate, sorgeva invece nell'area dove oggi c'\u00e8 il Politecnico di Torino, compresa anche la zona pedonale antistante. In realt\u00e0, abbattuta la suddetta Piazza d'Armi nel 1909, vi fu costruito un imponente complesso sportivo polivalente, denominato Stadium, capace di spettatori, in occasione dell'Esposizione internazionale di Torino (1911). Tuttavia questa struttura sportiva ebbe vita breve e fu abbattuta nel 1947 per dar spazio alla nuova ed attuale sede del Politecnico di Torino, eretta tra il 1948 e il 1958.\nLa zona pedonale \"Liberty\".\nNella zona antistante all'attuale Politecnico, tra il 1903 e il 1937 furono tracciate tre nuove direttrici viarie, ovvero corso Duca d'Aosta, corso Trento e corso Trieste. \nFu realizzata una prestigiosa area residenziale, che comprendeva eleganti edifici progettati dai maggiori protagonisti dell'architettura dell'epoca, quali Pietro Fenoglio e Giuseppe Momo, caratterizzati da stilemi architettonici eclettici, neogotici e, soprattutto, liberty. Quest'area, racchiusa tra corso Einaudi, corso Duca degli Abruzzi, corso Montevecchio e corso Galileo Ferraris, fu poi resa pedonale il 9 agosto 1974 dalla giunta del sindaco Giovanni Picco.\nIl liberty torinese, misto allo stile eclettico degli anni 1920, fu talmente di moda che non solo fu applicato agli edifici antistanti al Politecnico, ma in molti altri edifici del quartiere.\nAll'ingresso occidentale della suddetta zona pedonale, ovvero su corso Duca degli Abruzzi, proprio davanti all'ingresso del Politecnico, si apre la piazzetta Duca d'Aosta, altrimenti detta \"piazzetta del Fante\" per via della statua dedicata al \"Fante d'Italia\", opera bronzea di Angelo Balzardi, eretta per il centenario dell'Unit\u00e0 d'Italia (1961).\nOspedale Mauriziano.\nL'ospedale, sito sull'antico corso Stupinigi (oggi corso Turati), \u00e8 la nuova sede di quello che fu l'antico presidio sanitario di via Milano 20, voluto nel 1885 dal sabaudo Ordine dei Santi Maurizio e Lazzaro, costruito, per questioni igieniche, il pi\u00f9 distante possibile dall'allora centro storico della citt\u00e0. Progettato da Giovanni Spantigati e Ambrogio Perincioli e intitolato al re Umberto I di Savoia, fu ancora rimaneggiato da Giovanni Chevalley nel 1925. Bombardato pi\u00f9 volte durante il secondo conflitto mondiale, fu pi\u00f9 volte ristrutturato ed \u00e8 tuttora funzionante come Azienda Ospedaliera con annesso pronto soccorso. Nel 2018 la Chirurgia generale e oncologica dell'ospedale si \u00e8 aggiudicata il primo premio mondiale per il miglior intervento chirurgico epatico in video.\nSpina Centrale e Igloo di Merz.\nNel 1997, con l'interramento della ferrovia Torino-Milano e della stazione di Porta Susa, iniziarono i lavori di ampliamento e riqualificazione viaria, a ridosso del vicino quartiere Borgo San Paolo, di quella che diventer\u00e0 la Spina centrale, nel suo tratto meridionale denominato \"Spina 1\" che connette largo Orbassano con corso Mediterraneo e corso Lione, ovvero la zona di Santa Teresina. \nQui, presso la rotonda di corso Mediterraneo, nel 2003 fu posta l'opera d'arte moderna \"Fontana Igloo\", di Mario Merz, di discussa interpretazione, creata in lamiera, ferro e vetro.\nL'asse viario quindi, prosegue a nord su corso Castelfidardo, ovvero tra il Politecnico e l'ex comprensorio delle Officine Grandi Riparazioni OGR (gi\u00e0 quartiere Cenisia). Qui, all'incrocio tra corso Castelfidardo e corso Stati Uniti, nel 2004 furono posti una locomotiva a vapore storica ed un treno ad alta velocit\u00e0 Frecciarossa, come simbolo del progresso delle ferrovie torinesi, che proprio in quest'area si svilupparono agli inizi degli anni 1920. L'asse viario e il quartiere Crocetta terminano poco pi\u00f9 a nord, in corso Vittorio Emanuele - zona stazione Porta Susa.\nMonumento a Vittorio Emanuele II.\nSito nella rotonda-largo omonimo, all'incrocio tra corso Galileo Ferraris e corso Vittorio Emanuele II, alto ben 39 metri, fu eretto nel 1899 per volere di Umberto I di Savoia in ricordo di suo padre, Vittorio Emanuele II, primo re d'Italia, raffigurato in piedi, a vent'anni dalla sua morte, mentre volge le spalle alla Francia.\nSport.\nIl quartiere Crocetta ospita una squadra di calcio che milita in terza categoria, i cui campi da gioco sono vicini alla chiesa della Crocetta.\nProgetti futuri.\nSecondo il progetto recentemente approvato dalla Regione Piemonte, il quartiere Crocetta sar\u00e0 interessato dai lavori della metropolitana linea 2, il cui secondo lotto prevede la realizzazione delle fermate \"Caboto\", \"Politecnico\", \"Stati Uniti\" e \"Porta Nuova\"."}
{"id": "899543", "revid": "1318658", "url": "https://it.wikipedia.org/wiki?curid=899543", "title": "Autobus su rotaia", "text": "Il nome di autobus su rotaia \u00e8 utilizzato per connotare una serie di automotrici leggere, mono o bidirezionali, a bassa capacit\u00e0.\nConosciuti anche con il termine inglese di \"railbus\", gli autobus su rotaia possiedono generalmente una cassa unica di ridotte dimensioni rispetto a quella degli usuali veicoli ferroviari per il trasporto di passeggeri e adottano componenti di derivazione automobilistica.\nSviluppati a partire dagli anni trenta, tali veicoli si sono nel tempo evoluti nelle dimensioni e nelle prestazioni, fino a raggiungere taglie paragonabili a quelle delle vere e proprie automotrici e ad essere generalmente soppiantati da queste ultime.\nCaratteristiche generali.\nGli autobus su rotaia furono progettati specificamente per il servizio su ferrovie a scarso traffico ed erano comunemente impiegati in Paesi come la Germania, l'Italia, la Francia, il Regno Unito o la Svezia, dove questo tipo di infrastruttura risultava diffusa.\nGeneralmente gli autobus su rotaia sono dotati di due assi, uno dei quali motorizzato (rodiggio 1A) presentando conseguentemente pesi e consumi ridotti.\nNella maggior parte dei casi la propulsione \u00e8 Diesel meccanica. All'interno \u00e8 presente un solo ambiente a classe unica, sovente senza divisione tra cabina di guida e vano viaggiatori. Concepiti per consentire l'esercizio singolo, sovente gli autobus su rotaia possono essere accoppiati fra loro in comando multiplo e con rimorchi, per costituire composizioni a maggiore capacit\u00e0.\nDiffusione.\nEuropa.\nGermania.\nIn Germania l'autobus su rotaia, conosciuto con il caratteristico nome di \"Schienenbus\", fu sviluppato negli anni Trenta per soddisfare la necessit\u00e0 di veicoli ferroviari a basso costo secondo specifiche standard emesse dalle Reichsbahn (predecessore delle attuali DB); ci\u00f2 avrebbe consentito di incontrare la domanda di servizi economicamente sostenibili su ferrovie sovente dotate di armamento leggero. Fra i primi veicoli sviluppati con tale concezione figuravano i cosiddetti Wismar railbus.\nDopo la seconda guerra mondiale fu sviluppato e prodotto in quantit\u00e0 tale da diventare onnipresente il cosiddetto modello \"Uerdingen railbus\", corrispondente ai gruppi VT 95 e VT 98, in prevalenza di costruzione Waggonfabrik Uerdingen; non mancarono esemplari prodotti anche da costruttori automobilistici come MAN. Tali modelli furono replicati anche per altri paesi europei (Austria, Jugoslavia, Lussemburgo, Regno Unito) ed extraeuropei (Libano, Messico, Turchia, Uruguay). In Germania Est, la Deutsche Reichsbahn fece a sua volta realizzare veicoli molto simili, classificati nella serie VT 2.09).\nItalia.\nTipici esempi italiani di autobus su rotaia erano le automotrici Md. 500 e Md. 510 delle FNM, o le Automotrici leggere Macchifer delle Ferrovie reggiane e delle Ferrovie del Sud Est, erano costruite su licenza da Macchi. Un esemplare di queste ultime \u00e8 stato acquistato dalla FTI - Ferrovie Turistiche Italiane come treno storico per servizi turistici su alcune linee della Lombardia.\nDi concezione analoga erano le automotrici a scartamento ridotto M1, dette anche \"Emmine\", ricostruite dalla Ranieri di Roma per le Ferrovie Calabro Lucane e per la Ferrovia Rimini-Novafeltria acquistate poi, usate, dalla Ferrovia Circumetnea.\nGran Bretagna.\nLa societ\u00e0 British Railways acquis\u00ec diversi tipi di \"railbus\" allo scopo di dotarsi di materiale rotabile economico ed esercire conseguentemente in maniera sostenibile numerose ferrovie secondarie.\nUna prima generazione di esemplari, dalle caratteristiche difformi, fu acquistata sul finire degli anni cinquanta dando vita a 5 differenti gruppi cui si aggiungevano 3 veicoli di servizio.\nSul finire degli anni settanta una seconda generazione fu sviluppata e realizzata congiuntamente da British Leyland e la divisione ricerca della British Rail per un totale di 4 veicoli prototipo. Il risultato delle prove condotte con questi ultimi condusse all'ordinazione di una serie di veicoli a 2 e 3 casse noti anche come \"Pacers\"; costruiti negli anni ottanta, gli stessi risultano tutt'oggi in uso seppur gradualmente in corso di sostituzione con rotabili pi\u00f9 moderni e capienti.\nRepubblica Ceca e Slovacchia.\nUn numeroso gruppo di autobus su rotaia fu realizzato per le ferrovie dell'allora Cecoslovacchia.\nCostruite nel periodo 1973 - 1982 dalla Vagonka Studenka in ben 678 esemplari suddivisi su 2 gruppi, le automotrici a 2 assi del gruppo 810 sono capaci di una velocit\u00e0 massima di 80 km/h ospitando 55 posti a sedere con un peso a vuoto contenuto in 20 t. Il rodiggio \u00e8 il classico 1'A' degli autobus su rotaia e la potenza \u00e8 di 155 kW.\nAncora oggi molti di tali veicoli risultano in servizio presso le \u010cD (Repubblica Ceca) e \u017dSSK (Slovacchia), prestando servizio sulle linee a scarso traffico non elettrificate.\nFrancia.\nUno dei primi costruttori di autobus su rotaia in Francia fu la societ\u00e0 De Dion-Bouton.\nPrima della seconda guerra mondiale le officine Verney di Le Mans adattarono al servizio su rotaia alcune corriere Verney LP alcune delle quali, alimentate a gasogeno, circolarono nel periodo fra le due guerre.\nDopo la guerra la necessit\u00e0 di ripristinare celermente i servizi ferroviari indussero le SNCF a mettere in servizio altri veicoli leggeri ottenuti dall'adattamento di un modello automobilistico: l'autobus Floirat GA1B6, dotato di un motore Diesel da 77 kW apparve adatto alla trasformazione: vennero pertanto realizzati 2 protoripi XFL 8001-8002. Ritenuti soddisfacenti i risultati, fu dunque ordinata la costruzione di 8 esemplari che furono consegnati fra il 1948 e il 1949 e, immatricolati X 5701-5708, messi in servizio nella regione Sud Ovest..\nIn seguito numerosi altri esemplari, sia a scartamento ordinario che ridotto, furono consegnati a cura delle numerose industrie nazionali del settore.\nSvezia.\nFra il 1920 e il 1930 i motori a combustione interna cominciavano a risultare affidabili, suggerendo di utilizzare in Svezia questa soluzione per sostituire la trazione a vapore sulle linee per le quali l'elettrificazione risultava appariva antieconomica.\nDiverse compagnie ferroviarie sperimentarono dunque soluzioni per abbattere i costi di gestione: nel corso del 1920, per esempio, sia la Kalmar-Berga J\u00e4rnv\u00e4g (ferrovia Kalmar-Berga) che la \u00d6stra Centralbanan realizzarono veicoli a partire da autobus extraurbani.\nIl primo vero e proprio railbus in Svezia fu costruito nel 1933 a cura dell'Officina Meccanica Hilding Carlsson di Ume\u00e5. La cassa era realizzata in legno con finiture in metallo.\nAustralia.\nNel 1937 il dipartimento delle Ferrovie del Nuovo Galles del Sud acquis\u00ec 6 autobus su rotaia dalla caratteristica cassa con forme arrotondate per servire alcune diramazioni presso Cowra e Harden, le quali non presentavano traffico sufficiente per giustificare l'acquisto di automotrici; tali veicoli erano equipaggiati da un motore Ford V8 e classificati FP1-FP6.\nIl primo esemplare di tali \"railbus\", FP1, \u00e8 stato restaurato ed \u00e8 visitabile presso il tuseo dei trasporti di New South Wales, a Thirlmere.\nAsia.\nIndia.\nLe Indian Railways utilizza diversi \"railbus\"; fra essi figurano quelli in servizio fra Kolar e Bangarpet. Tali veicoli, a scartamento largo indiano, sono stati costruiti dalla Bharat Earth Movers Limited (BEML) nel 1997. Si tratta di veicoli a 4 assi bidirezionali che presentano 72 posti a sedere.\nIndonesia.\nIl 5 agosto 2012 fu inaugurato un nuovo servizio denominato \"Batara Kresna Railbus service\" fra le citt\u00e0 di Surakarta to Yogyakarta attraverso la reggenza (provincia) di Sukoharjo.\nSri Lanka.\nIn aree prive di domanda significativa per l'istituzione di treni per pendolari come quelle delle province dell'est dello Sri Lanka alcuni servizi con \"railbus\" sono utilizzati per collegare citt\u00e0 e villaggi.\nSud America.\nAnche in diversi paesi dell'America Latina hanno circolato e tuttora circolano esemplari di autobus su rotaia, per lo pi\u00f9 ricavati dall'adattamento al servizio ferroviario di altrettanti veicoli stradali."}
{"id": "899546", "revid": "765341", "url": "https://it.wikipedia.org/wiki?curid=899546", "title": "Arte etrusca", "text": "Per arte etrusca si intende la produzione artistica degli Etruschi, popolo stanziato nel territorio chiamato Etruria, triangolo compreso tra l'Arno a Nord, il Tevere a Sud e il Mar Tirreno a Ovest, con propaggini anche nell'Italia settentrionale, tra Emilia-Romagna, Lombardia e Veneto meridionali, e alcuni territori nell'Italia meridionale in Campania. L'arte etrusca si distingue tra il IX secolo a.C. e il I secolo a.C. circa (l'epoca di Silla e Ottaviano) rispetto a quella delle civilt\u00e0 italiche di epoca preromana. Tale distinzione si affievolisce in modo progressivo a partire dal III secolo a.C. quando, insieme ai contributi provenienti da altre civilt\u00e0 della penisola, la produzione etrusca confluisce nell'arte detta medio italica, fondamento sul quale andr\u00e0 a costituirsi l'arte romana.\nPeriodizzazione.\nL'arte etrusca viene di solito divisa in cinque diversi periodi storico-artistici:\nVillanoviano.\nNel periodo villanoviano, compreso tra il X e il VII secolo a.C., l'enfasi sull'arte funeraria \u00e8 gi\u00e0 evidente. Caratterizzato da ceramica a impasto con decorazioni geometriche, o urne a forma di capanna, durante questo periodo \u00e8 importante anche la produzione di oggetti di bronzo, per lo pi\u00f9 di piccole dimensioni, tranne che per le navi, che sono decorati con modanature o con linee incise. \nDopo poche generazioni dall'avvento della cultura villanoviana, caratterizzata da corredi sobri, si registrano numerosi scambi tra le comunit\u00e0 villanoviane e le altre culture, in particolare con la Sardegna nuragica, e in minor parte con le comunit\u00e0 enotrie dell'Italia meridionale. Sar\u00e0 proprio la Sardegna con la sua tradizione bronzistica di tradizione miceneo-cipriota a esercitare la maggiore capacit\u00e0 di attrazione, come testimoniano i numero bronzetti sardi trovati nei corredi funerari di questo periodo.\nOrientalizzante.\nIl periodo detto orientalizzante \u00e8 compreso tra gli ultimi due decenni dell'VIII e i primi del VI secolo a.C. ed \u00e8 cos\u00ec chiamato per il tipo di cultura che principalmente esprime. La struttura agro-pastorale della civilt\u00e0 villanoviana si disgreg\u00f2 in seguito ai nuovi scambi commerciali e culturali con civilt\u00e0 diverse, a partire dai primi incontri con i mercanti eubei giunti in occidente alla ricerca di giacimenti minerari. I nuovi sbocchi commerciali incrementarono le ricchezze delle classi aristocratiche etrusche le quali a loro volta divennero destinatarie di oggetti di lusso importati dalla Grecia e dal Vicino Oriente. Tale crescita economica si verific\u00f2 nelle zone abitate presso le vie di comunicazione principali tra Etruria e Campania e come conseguenza del possesso della terra, dello sviluppo agricolo e della disponibilit\u00e0 delle zone metallifere. Gli Eubei nello stesso periodo si stabilivano in Asia Minore, le espansioni fenicie e levantine a loro volta contribuivano alla diffusione anche in territorio etrusco di quel linguaggio detto orientalizzante che aveva gi\u00e0 allargato il patrimonio figurativo dei greci, introducendo in Etruria meridionale merci di fabbricazione egiziana, siriaca, fenicia e anatolica.\nUna prima disomogeneit\u00e0 nella \"ricchezza\" dei materiali dei corredi funerari inizi\u00f2 ad apparire nell'VIII secolo a.C. con l'inclusione di oggetti di importazione quali paste vitree e sigilli, e divenne pi\u00f9 evidente nella prima met\u00e0 del VII secolo a.C. inizialmente nei centri marittimi della Toscana, principali territori metalliferi. Il processo di autocelebrazione delle classi aristocratiche etrusche attraverso l'edificazione dei grandi complessi tombali unifamiliari ebbe inizio anch'esso nella prima met\u00e0 del VII secolo a.C. nell'Etruria meridionale, a Caere, Tarquinia e Vulci a seguito di un arricchimento inizialmente dovuto all'impiego di nuove colture. Tra i centri dell'Etruria tirrenica si distingue, in epoca orientalizzante, Vetulonia, i cui sepolcri sono caratterizzati dai cerchi in pietra che circondano le tombe appartenenti alle famiglie pi\u00f9 ricche. All'interno la fossa sepolcrale \u00e8 separata dalle altre che contengono il corredo dove sono sempre presenti il carro, l'armatura e il lebete con gli oggetti pi\u00f9 preziosi provenienti da aree diverse, dall'Etruria meridionale come dal Vicino Oriente. L'attivit\u00e0 artigianale locale era prevalentemente bronzistica, ma la lavorazione di altri materiali, come l'avorio, \u00e8 documentata dalla presenza dei materiali stessi importati e non ancora lavorati.\nMateriali e oggetti di lusso, importati o prodotti localmente nel VII secolo a.C. si rinvennero a Preneste (tomba Bernardini e tomba Barberini) e a Caere (tomba Regolini-Galassi). Tra gli oggetti pi\u00f9 preziosi i grandi calderoni bronzei con protomi di animali, i tripodi e le coppe bronzee o argentee con decorazione a sbalzo di produzione fenicia.\nGli Etruschi rispetto alle altre civilt\u00e0 italiche manifestarono una particolare capacit\u00e0 di assimilazione, ma anche il disinteresse verso l'organizzazione dei linguaggi e delle forme, di diversa provenienza e origine, all'interno di una propria tradizione organica; i beni suntuari, importati o prodotti sul luogo da artigiani stranieri, forse nemmeno stanziali, insediatisi in Etruria nella prima met\u00e0 del VII secolo a.C., erano destinati ad un consumo ristretto e difficilmente poterono stabilire uno stile particolare all'interno di una produzione pi\u00f9 vasta. Le produzioni indigene di imitazione assorbirono un linguaggio composito, detto appunto orientalizzante, distinguendosi tuttavia per una immediatezza e spontaneit\u00e0 espressiva mai soppressa nel tempo, particolarmente avvertibile, in questi primi decenni, nelle attivit\u00e0 artigianali legate a materie di antica tradizione locale e meno aperte alle influenze dei prodotti di importazione, come l'impasto e il bronzo. La produzione orientalizzante etrusca si distingueva inoltre, malgrado le differenze regionali esistenti soprattutto in epoca orientalizzante e arcaica, per la prevalenza degli elementi ornamentali e animali a discapito dell'interesse verso l'aspetto narrativo della rappresentazione, tipico invece delle contemporanee esperienze greche.\nL'insediamento in Etruria di artigiani stranieri che fece seguito alla presenza di una classe sociale disposta ad acquistarne i prodotti favor\u00ec lo sviluppo di un artigianato locale che ne riprendeva i modelli di produzione in funzione concorrenziale. Tra questi artigiani immigrati l'autore del cratere di Aristonothos \u00e8 stato l'unico a lasciarci il suo nome: egli chiuse l'esperienza euboico-cicladica a seguito della quale si apr\u00ec una fase di prevalente influenza corinzia, in un'epoca in cui si inseriscono le figure di Demarato di Corinto e degli artigiani giunti in Etruria al suo seguito. Caere e Vulci divennero i maggiori centri di importazione dei vasi corinzi fino alla prima met\u00e0 del VI secolo a.C., da questi centri le imitazioni venivano esportate negli altri centri dell'Etruria e nel Sud Italia. Gli elementi greco-orientali tuttavia non scomparvero e furono anzi rinforzati dall'espansione di Focea verso occidente e dallo stabilirsi in Etruria di ceramografi come il Pittore delle rondini (630-620 a.C.).\nL'alternanza tra i modelli figurativi greci e vicino-orientali non si interruppe, ma a partire dal 630 a.C. (convenzionalmente la data di inizio dell'orientalizzante recente, collegato alla diffusione della ceramica etrusco-corinzia) essi si trovarono a essere mediati esclusivamente dalla cultura greca entro la quale la classe dominante etrusca trov\u00f2 il linguaggio pi\u00f9 adatto alle proprie esigenze espressive. Con l'orientalizzante recente si raggiunse in Etruria una certa omogeneit\u00e0 di linguaggio, basato su un tessuto artigianale ormai ampio bench\u00e9 diversificato.\nArcaico.\nSi indica con il termine arcaico il secolo compreso tra il 580 e il 480 a.C. circa. Fu il periodo in cui emerse la dodecapoli etrusca e in cui il potere, dalle mani di un singolo sovrano, pass\u00f2 in quelle di una stretta oligarchia come conseguenza del fenomeno di urbanizzazione ormai giunto al suo completamento. La nuova organizzazione sociale port\u00f2 allo svilupparsi dell'edilizia civile e della tipologia templare; le opere pubbliche, attrassero gran parte delle ricchezze prima dedicate al consumo privato; con l'edificazione dei templi comparvero anche le offerte le quali assorbirono parte dei beni che sarebbero altrimenti confluiti nei corredi funerari. Le ceramiche greche di importazione, di provenienza prima corinzia poi prevalentemente attica, furono frequentemente affiancate da una produzione locale di livello medio. La produzione di vasellame da tavola, in bronzo e in ceramica, venne stimolata tra l'altro dal nuovo costume del simposio; tipiche le brocche, usate come attingitoio, definite \"schnabelkanne\". Il complesso palaziale di Poggio Civitate, nei pressi di Murlo a sud di Siena, mostra tuttavia come il fenomeno appena descritto fosse riservato, nella prima met\u00e0 del VI secolo a.C., alle zone meridionali e costiere dell'Etruria, coinvolgendo l'entroterra, con il formarsi di una nuova oligarchia agraria, solo a partire dalla fine del VI secolo a.C.\nTra i coroplasti (gli artigiani della terracotta) si diffuse l'impiego della tecnica a stampo per le lastre architettoniche di rivestimento decorate a rilievo, testimoniata nella decorazione della seconda fase del palazzo di Poggio Civitate (580-570 a.C.); si elaborarono fregi figurati a carattere narrativo funzionali all'ideologia gentilizia.\nAl di sopra della produzione artigianale destinata al consumo quotidiano, uniformemente diffusa, la produzione qualitativamente pi\u00f9 elevata diviene in questo periodo individuabile. Bucchero di pregiata fattura era prodotto a Vulci, Orvieto e Tarquinia, la ceramica a figure nere, il bronzo e la coroplastica si trovavano a Vulci, Orvieto e Caere. Gli artigiani dediti alla fusione a cera persa si staccarono dalle botteghe dei bronzisti alla fine del VI secolo a.C. quando la nuova tecnica si diffuse anche in Etruria.\n\u00c8 su commissione di Tarquinio Prisco che Plinio (\"Nat. hist.\", XXXV, 157), seguendo Varrone, pone l'esecuzione da parte di Vulca da Veio della statua fittile di Giove per il tempio Capitolino a Roma, in un'epoca che potrebbe quindi coincidere con quella della seconda fase del palazzo di Poggio Civitate, sebbene la cronologia dell'attivit\u00e0 di Vulca sia sempre stata dubbia. Nella statuaria in pietra Vulci si pose come centro attivo nel VI secolo a.C., insieme a Chiusi; si impiegavano il nenfro, l'arenaria e il tufo per le statue, prevalentemente animalistiche e a scopo apotropaico, da porre all'esterno delle tombe. La serie di queste statue testimonia il passaggio dallo stile dedalico, esemplificato dal noto Centauro di Vulci (al Museo nazionale etrusco di Villa Giulia), allo stile ionizzante della fine del secolo, quando tali apparati decorativi esterni, insieme ai bassorilievi che decoravano il tamburo delle tombe a tumulo, terminarono forse a seguito dell'emanazione di leggi antisuntuarie, lasciando spazio ad una maggiore decorazione interna. A Chiusi si usava la pietra per le urne cinerarie, destinate all'interno delle tombe, dove presero il posto dei canopi chiusini.\nLa nuova ondata di ionismo che si verific\u00f2 in Etruria dal terzo quarto del VI secolo a.C. era collegata alla progressiva avanzata di Focea verso occidente, dalla fondazione di Marsiglia nel 600 a.C. alla diaspora determinata dall'avanzata persiana del 545 a.C. circa (Battaglia di Alalia). Le idrie ceretane rientravano in questa temperie. Attraverso l'emporio di Gravisca gli artisti ionici ebbero un forte impatto sulla pittura funeraria di Tarquinia e sulla scultura in pietra, come testimoniato dalla Venere di Cannicella e dalle statue-cinerario chiusine. L'attivit\u00e0 coroplastica di Caere produsse in questa fase le due notissime urne-sarcofago con coppia a banchetto, opere iniziali di una attivit\u00e0 al servizio dei privati che avr\u00e0 fortuna fino al 480 a.C. circa.\nIntorno al 520 a.C. le lastre fittili di rivestimento degli edifici mutarono, per l'ingresso in Etruria meridionale di maestranze provenienti dalla Magna Grecia e dalla Sicilia, sia nella composizione dell'argilla sia nella decorazione, per la quale nel persistere dei lunghi fregi decorati a stampo, si abbandon\u00f2 la figurazione a favore di stilemi vegetali. L'evoluzione si verific\u00f2 inizialmente a Caere, a Veio e a Falerii. Appartengono a questa fase le decorazioni architettoniche del tempio di Portonaccio a Veio, del tempio B di Pyrgi e del tempio di Mater Matuta di Satricum, le ultime due ad opera della scuola cerite. Rispetto alla produzione di Caere, la scuola di Veio si manifestava con un carattere maggiormente espressivo, ancora evidente nelle generazioni seguenti, che proseguirono l'attivit\u00e0 fino al 480 a.C. circa.\nIl movimento di merci e persone gravitante intorno all'emporio di Gravisca determin\u00f2 una risposta stilistica tutt'altro che omogenea per quanto riguarda le maestranze attive nella decorazione pittorica dei sepolcri di Tarquinia: nella seconda met\u00e0 del VI secolo a.C. vi si trovavano botteghe diverse e di diversa formazione, pur nell'ambito di una prevalente matrice greco-orientale. In questo panorama si inser\u00ec tra VI e V secolo a.C. una nuova attenzione al disegno attico (v. Ceramica a figure rosse) che giunse ad una punta di virtuosismo nel fregio inferiore della tomba delle Bighe, opera importante anche in ambito tematico per la comprensione delle esigenze espressive della nuova classe aristocratica in ascesa.\nPeriodo classico o et\u00e0 di mezzo. Dalla met\u00e0 del V alla met\u00e0 del III secolo a.C..\nIl declino dell'emporia ionica e l'esito della battaglia di Cuma furono causa del ristagno della produzione artistica etrusca del V secolo a.C. i cui contatti si limitavano ormai alla Magna Grecia e alla Sicilia. Tra le motivazioni interne vi fu il declino dei ceti urbani intermedi a favore di una nuova oligarchia poco dedita all'ostentazione. Anche la circolazione degli artisti diminu\u00ec. Gi\u00e0 alla fine del VI secolo a.C. si era verificato quel fenomeno che Mario Torelli ha definito produzione delegata, riferendosi alle tipologie vascolari prodotte ad Atene specificamente per il mercato etrusco, come nel caso delle anfore nicosteniche; allo stesso fenomeno, alla met\u00e0 del V secolo a.C., si riconduce la presenza di artigiani etruschi ad Atene (se ne conserva testimonianza per l'officina del Pittore di Pentesilea), dove firmavano in lingua etrusca opere destinate alla madrepatria.\nLa crisi invest\u00ec soprattutto l'area costiera e meridionale, mentre le zone interne e settentrionali, che avevano conosciuto uno sviluppo pi\u00f9 lento e omogeneo in precedenza, divennero la principale area economica e produttiva.\nChiusi \u00e8 la citt\u00e0 nella quale in questi anni diviene pi\u00f9 facile seguire i tempi e i modi della penetrazione delle forme classiche. Dal 470 a.C. circa si data una serie di statue-cinerario sedute o, in seguito, per una maggiore ellenizzazione, recumbenti, che sostituisce interamente la produzione dei cippi e delle urne scolpite a bassorilievo, riprendendo una tipologia in parte gi\u00e0 in uso in epoca arcaica. Da uno stile tardo arcaico gli scultori chiusini passarono ad una assimilazione di forme protoclassiche e poi fidiache nel trattamento dei panneggi e policletee nei nudi. La produzione, a parte alcuni pezzi di eccezione, divenne di bottega nel IV secolo a.C. Oltre alla scultura in pietra Chiusi raggiunse alti livelli nella lavorazione del bronzo, esemplificata dal celebre \"lampadario di Cortona\" al Museo dell'Accademia Etrusca e della citt\u00e0 di Cortona; non vi era eccellenza invece nell'ambito della coroplastica che continu\u00f2 a essere praticata dalle maestranze di Veio, fino alla caduta della citt\u00e0 nel 396 a.C. L'ingresso delle forme protoclassiche e classiche, che avvenne a Veio per il tramite di Taranto, Capua e Anzio, giunse agli esiti oggi percepibili nelle statue votive provenienti dal santuario di Portonaccio, che indossano l'himation e si atteggiano in pose policletee. Orvieto diede l'avvio verso il 430-420 a.C. ad un programma pubblico per la ricostruzione dei santuari di Vigna Grande, Belvedere, via San Leonardo e Cannicella che permette di seguire l'influenza dello stile classico nella decorazione architettonica fittile; negli stessi anni Orvieto si poneva come grande centro per la statuaria in bronzo, della quale restano tuttavia scarse tracce, tra le quali il \"Marte di Todi\", una delle duemila statue bronzee sottratte dai Romani durante il sacco di Volsinii del 264 a.C. (Plinio, \"Nat. hist.\", XXXIV, 34).\nNell'Etruria padana si segnalano per la seconda met\u00e0 del V secolo a.C. le stele funerarie felsinee, decorate a bassorilievo, e i corredi funerari dalla Necropoli della Galassina, in particolare un raffinato specchio in bronzo con decorazione figurata incisa e una grande cista bronzea cordonata.\nDopo la caduta di Veio e l'espansione celtica nell'Etruria padana, inizi\u00f2 una riorganizzazione sociale su base cittadina che, minando il precedente assetto oligarchico, soprattutto nel meridione (Vulci, Tarquinia, Falerii e Caere), provoc\u00f2 una ripresa dei consumi privati e della committenza pubblica, oltre al rifiorire delle piccole citt\u00e0 all'interno. A seguito della perdita della funzione politica del simposio si interruppero le importazioni di ceramica dall'Attica e si stimolarono le produzioni locali a favore dei ceti medi; alla riduzione nella produzione del vasellame da mensa, in metallo e in ceramica, segu\u00ec la scomparsa della decorazione alla met\u00e0 del III secolo a.C., sostituita dai soli stampi commerciali.\nLa lavorazione del bronzo copriva l'intero territorio, concentrando la produzione pi\u00f9 impegnativa nei centri tradizionali. Nel campo della bronzistica minore, gli specchi etruschi, decorati a incisione e talvolta a rilievo, si datano dalla fine del VI secolo a.C., ma videro un periodo di particolare eccellenza nel IV e nel III, con una produzione soprattutto vulcente e orvietana. A questo artigianato artistico, interessante quanto la ceramografia per le connessioni con la grande pittura, si collegano le ciste prenestine, notevoli nel IV secolo a.C., prodotte da maestranze etrusche. Anche in altri campi della lavorazione del bronzo l'Etruria meridionale sembra, nel IV secolo a.C., essere stata all'avanguardia.\nLa scultura in pietra riemerse in Etruria meridionale e a Chiusi con la produzione dei sarcofagi destinati all'interno delle tombe a camera e con il ritorno della scultura riservata all'esterno dei sepolcri. Le figure dei banchettanti sui coperchi dei sarcofagi permettono di individuare l'ingresso del tipo eroico del ritratto (da intendersi in senso non fisionomico), derivato da quelli di Alessandro Magno e dei diadochi (v. Ritratto ellenistico); l'evoluzione dei bassorilievi sulle casse, assimilabile a quella della decorazione pittorica funeraria, permette di individuare il nuovo meccanismo di autocelebrazione degli aristocratici etruschi, ormai esaltati in quanto figure pubbliche nelle processioni magistratuali, un motivo sconosciuto nel mondo greco.\nNell'ambito della committenza pubblica si segnala l'attivit\u00e0 di Falerii con l'edificazione del tempio di Giunone Curite, il rifacimento della decorazione del tempio dei Sassi caduti e la costruzione, alla fine del secolo, del tempio dello Scasato la cui impronta ellenistica \u00e8 di derivazione tarantina. In area costiera si ampli\u00f2 l'Ara della Regina di Tarquinia e si costru\u00ec il tempio grande di Vulci. A Pyrgi si ricorda l'altorilievo per il \"columen\" anteriore del tempio A.\nAd ambito pubblico appartenevano probabilmente, oltre alla Chimera di Arezzo, anche le teste ritratto, dotate di funzione onoraria; tra queste, il Bruto capitolino rientrava gi\u00e0 in un linguaggio, detto medio italico, che per un certo periodo accomun\u00f2 la produzione in Etruria, Lazio e Campania. Con la graduale conquista romana le caratteristiche proprie che la produzione etrusca aveva fatto emergere, pur attraverso l'adozione della cultura greca, si affievolirono fino a confluire, insieme ai contributi provenienti da altre civilt\u00e0 della penisola, nell'arte detta medio italica, caratterizzata da un linguaggio comune, di \"koin\u00e9\". Era un linguaggio basso e uniforme, identificabile per una progressiva semplificazione formale che giungeva alla sola restituzione degli elementi simbolici, funzionali all'identificazione dello status della committenza. Allo stesso tempo continu\u00f2 a vivere l'arte legata alla committenza privata pi\u00f9 alta per la quale si realizzarono opere grandiose e isolate come la tomba dell'Orco e la tomba Fran\u00e7ois.\nMedio e tardo ellenismo.\nLa pace romana del 280 a.C. non influ\u00ec tanto sulla produzione legata alle committenze alte, quanto su quella destinata ai ceti medi. Dopo la seconda guerra punica la cultura di \"koin\u00e9\" fu sostituita da modelli culturali e iconografici provenienti da Roma, ormai inserita nell'ambiente delle monarchie ellenistiche, divenendo un punto di attrazione per le maestranze greco-orientali e ateniesi.\nAl nord, a Chiusi e Perugia, accanto alla vecchia oligarchia si form\u00f2 una committenza nuova costituita da piccoli proprietari terrieri. Le nuove e pi\u00f9 modeste strutture tombali testimoniano di questo cambiamento e livellamento verso una produzione di tipo medio. Le commissioni alte tuttavia, legate all'esistenza di una classe politica ed economica ancora intatta, diedero manifestazione di grande vitalit\u00e0, della quale \u00e8 mirabile esempio l'Ipogeo dei Volumni, interamente realizzato da maestranze chiusine. Se l'ipogeo dei Volumni \u00e8 l'ultimo esempio di tomba gentilizia nell'Etruria settentrionale, il linguaggio che vi si esprime, malgrado la contrazione dei consumi, croll\u00f2 definitivamente, insieme all'identit\u00e0 della classe sociale che ne aveva determinato l'esistenza, solo con l'et\u00e0 delle guerre civili. Le nuove classi intermedie, allo stesso tempo, stimolavano l'arte funeraria delle urne e dei sarcofagi. Questi vedessero, verso la met\u00e0 del III secolo a.C., la rinascita di una tradizione artigianale precedente, rinnovata dall'ingresso di maestranze provenienti dal sud dell'Etruria, verosimilmente da Tarquinia; l'evoluzione formale delle urne nelle citt\u00e0 del nord segue lo stesso percorso dei sarcofagi tarquiniesi, con un progressivo avvicinamento alla ritrattistica romana per quanto riguarda le figure sui coperchi, e con l'ingresso a Chiusi e a Volterra di tematiche mitologiche e storiche nei rilievi delle casse, formalmente assimilabili alla produzione tarantina. A Chiusi \u00e8 sensibile la derivazione dei temi da modelli preesistenti e trasmessi attraverso \"cartoni\"; a partire dalla met\u00e0 del II secolo a.C. le urne chiusine vennero prodotte prevalentemente a stampo e dipinte in vivace policromia. Una figura determinante \u00e8 stata riconosciuta in questo ambito, attiva tra Chiusi, Volterra e Perugia, ed \u00e8 stata chiamata Maestro di Gianni, per il soggetto dell'urna che si ritiene sia l'opera sua pi\u00f9 alta (Museo gregoriano etrusco 13887). Caratterizzato dal forte influsso pergameno e forse di origine greca lo si ritiene responsabile dell'ingresso delle tematiche mitologiche a Perugia, e dell'origine della produzione di qualit\u00e0 che si verifica a Volterra nella prima met\u00e0 del II secolo a.C.\nLa committenza per urne e sarcofagi si differenziava nei materiali impiegati, pi\u00f9 o meno preziosi, dall'alabastro al tufo. A queste differenze sembra corrispondessero le diverse tematiche affrontate nei rilievi della cassa, pi\u00f9 frequentemente legati alla mitologia greca per le committenze colte e a temi locali per le classi medie. La coroplastica architettonica templare era formalmente collegata alla scultura funeraria: se ne ha esempio nella decorazione del tempio di Talamonaccio, affine all'ellenismo pergameno. La bronzistica era confinata ad Arezzo, da dove giunse la nota statua dell'Arringatore.\nIn area meridionale, gi\u00e0 romanizzata negli ultimi decenni del II secolo a.C. diminu\u00ec la committenza pi\u00f9 alta per un esodo verso Roma e rest\u00f2 quella media, legata alla plastica fittile a carattere devozionale del periodo. A Caere l'ultima tomba gentilizia, la tomba delle Iscrizioni, \u00e8 datata all'inizio del III secolo a.C., lo stesso vale per Vulci, ma a Tarquinia la tomba del Tifone \u00e8 del terzo quarto del secolo e prosegue la grande tradizione della pittura tarquiniese tardo-classica. Con il II secolo a.C. la decorazione pittorica funeraria termin\u00f2 anche a Tarquinia, cos\u00ec come la decorazione scultorea e le facciate architettoniche delle tombe. Le nuove sepolture gentilizie continuarono ad utilizzare i sepolcri gi\u00e0 esistenti.\nI sarcofagi in pietra di Tarquinia, dopo le opere di qualit\u00e0 della prima met\u00e0 del III secolo a.C., seguirono un percorso di decadimento che giunse nella seconda met\u00e0 del II secolo a.C. alla semplificazione formale sia delle casse, ormai rozzamente scolpite o solo dipinte, sia dei coperchi le cui figure venivano rappresentate con una tunica che non riusciva a mascherarne l'inconsistenza. Di qualit\u00e0 superiore erano i contemporanei sarcofagi fittili prodotti a Tuscania, pi\u00f9 vicini alle esperienze dell'Etruria settentrionale. Anche nell'ambito delle terrecotte architettoniche, templari e di provenienza domestica, le maestranze chiusine e volterrane riuscirono ad apportare una vitalit\u00e0 che svan\u00ec totalmente dalla seconda met\u00e0 del II secolo a.C. Infine, con la colonizzazione graccana, si inserirono in Etruria meridionale, area tradizionalmente trainante per l'artigianato artistico etrusco, i monumenti romani, interrompendone definitivamente la continuit\u00e0.\nLa citt\u00e0 etrusca.\nNel formarsi e trasformarsi degli insediamenti proto-urbani etruschi si distinguono le aree di alcune citt\u00e0 del Lazio, tra le quali Roma, dove \u00e8 stata rilevata una sostanziale continuit\u00e0 di insediamento dall'et\u00e0 del bronzo a quella del ferro, e aree quali quelle di Veio, Caere, Tarquinia, Vulci, Vetulonia, che si formarono in seguito all'abbandono di precedenti insediamenti montani. Gli insediamenti del IX secolo a.C. dominavano bacini fluviali o lacustri, erano costituiti da diversi aggregati di capanne separati da ampie zone adibite all'agricoltura ed erano protetti da difese naturali. Al di fuori del perimetro che riuniva tali aggregati si trovavano diversi sepolcreti, pertinenti ciascuno ad un proprio villaggio. La scelta degli stanziamenti doveva dipendere dal controllo delle vie di comunicazione, sia terrestri che marittime. Per la fase successiva, nello svilupparsi dell'urbanizzazione dall'et\u00e0 villanoviana a quella orientalizzante, a spese dei centri minori, tra VIII e VII secolo a.C., non si riscontrano elementi di pianificazione territoriale, ma si verific\u00f2 una progressiva concentrazione negli abitati principali e l'accoglienza del modello greco della polis, almeno a livello esteriore, a partire dai centri dell'Etruria meridionale, maggiormente a contatto con la civilt\u00e0 greca. L'abbandono dei piccoli agglomerati comport\u00f2 l'unificazione dei diversi sepolcreti all'interno di vere e proprie necropoli.\nTra VII e VI secolo a.C. si ebbe la conclusione del processo di urbanizzazione delle zone costiere con l'affermarsi definitivo dei grandi centri, come Caere e Vulci; il nuovo assetto determin\u00f2 da questo momento lo svilupparsi di una realt\u00e0 sociale differente, non pi\u00f9 legata al potere di un unico sovrano, ma a quello di una ristretta oligarchia. Il mutamento comport\u00f2 una minore ricchezza dei corredi tombali, conseguenza di un pi\u00f9 allargato accesso alle maggiori disponibilit\u00e0 economiche e di un minore accentramento delle stesse.\nIl tracciato urbanistico ortogonale \u00e8 un fenomeno riscontrabile in aree di nuova fondazione a partire dal VI secolo a.C., ma spunti di regolarizzazione dello spazio esistevano gi\u00e0 precedentemente. Acquarossa presentava un impianto irregolare, con tendenza all'ortogonalit\u00e0 solo in alcune zone, riferibili ad epoche pi\u00f9 recenti nella storia del luogo. Esempio di citt\u00e0 etrusca di nuova fondazione, pianificata a partire dal tracciato ortogonale \u00e8 invece la citt\u00e0 etrusca di Marzabotto (\"Kainua\"), costruita alla fine del VI secolo a.C., o all'inizio del V, su due assi perpendicolari tracciati ritualmente. L'idea di fondare gli abitati partendo da due strade perpendicolari era di uso comune in Grecia, soprattutto in aree colonizzate, e fu ripresa in epoche successive anche dai Romani per fondare accampamenti e citt\u00e0, ma non esisteva un modello unico per la costituzione dei centri abitati etruschi, i quali variavano in base alla geografia del luogo e in base all'epoca di sviluppo. Una tendenza all'assetto regolare si rintraccia dalla fine del VI secolo a.C. anche nelle necropoli monumentali, ad esempio nella necropoli della Banditaccia, dove strade parallele vennero tracciate a dividere zone pressoch\u00e9 uguali tra loro. Simile situazione si svilupp\u00f2 anche a Orvieto. Questi impianti, caratterizzati da maggiore uniformit\u00e0, riflettono l'esistenza di un potere centrale in grado di pianificare lo sviluppo dell'area e di una classe sociale intermedia come destinataria, caratteristiche non riscontrabili ovunque in Etruria e collegate ai centri dotati di maggiore organizzazione urbanistica. Anche le dipendenze portuali delle citt\u00e0 marittime furono costruite a partire da un tracciato regolare, come nel caso di Pyrgi.\nLo svilupparsi delle citt\u00e0 a partire da un centro di alto valore politico e sacrale \u00e8 documentato alla met\u00e0 del VII secolo a.C. a Roselle dove si data alla stessa epoca anche la cinta fortificata in mattoni crudi, con sette porte di ingresso, poi ricostruita nel VI secolo a.C. con massi in calcare. Tra V e IV secolo a.C. quasi tutte le citt\u00e0 dell'Etruria si erano ormai dotate di una cinta muraria. Le porte di ingresso erano inizialmente e generalmente costituite da semplici architravi, ma a partire dal V secolo a.C. assunsero talvolta caratteristiche imponenti a forma di arco, costruite incastrando a secco i blocchi di tufo. Le porte di epoca tardo-etrusca, come ad esempio la Porta all'Arco di Volterra, erano inoltre decorate con fregi e bassorilievi nelle loro parti principali (la chiave di volta e il piano d'imposta). Notevole la costruzione delle mura di Perugia, con la porta Marzia e l'Arco di Augusto (III-II secolo a.C.), i cui valori di solidit\u00e0 e potenza saranno ripresi nelle fondazioni coloniali di epoca augustea.\nLa nascita della tipologia templare \u00e8 datata all'inizio dell'et\u00e0 arcaica. I santuari potevano essere cittadini o extraurbani, questi ultimi edificati solitamente in luoghi di scambio, al centro di importanti assi viari, nei porti o negli empori, inizialmente a spese di personaggi particolarmente facoltosi ma in seguito sostenuti dalle decime dei fedeli. I santuari extraurbani e gli empori furono in epoca arcaica luoghi fondamentali per l'integrazione di elementi culturali esterni e soprattutto greci. I luoghi di culto cittadini si trovavano invece solitamente sull'acropoli e nelle vicinanze di questa, dedicati alle divinit\u00e0 protettrici del luogo e costruiti a spese dell'oligarchia dominante.\nTecniche e forme d'arte.\nArchitettura.\nLo stile architettonico etrusco \u00e8 principalmente caratterizzato dal passaggio dagli archi a strati orizzontali a quelli \"a tutto sesto a cunei\" di cui gli Etruschi fecero grande uso anche nelle grandi opere idrauliche come la Cloaca Massima a Roma. Dall'arco si pass\u00f2 quindi alle volte e alle cupole, di cui quel popolo fu il primo utilizzatore in Europa. Agli Etruschi si deve l\"ordine tuscanico\", generalmente considerato un adattamento in terra italica dell\"ordine dorico\" greco.\nPittura.\nGli ambienti sepolcrali non erano gli unici luoghi affrescati in Etruria, ma sono quelli meglio conservati. Dalle prime esperienze del VII secolo a.C. l'uso di dipingere le pareti delle tombe con scene legate agli ideali della vita aristocratica, ai riti funerari e alla vita ultraterrena si diffonde manifestando l'accoglienza della lezione della pittura greca in scene a soggetto sempre pi\u00f9 complesso, all'inizio mediate dalla ceramica greca, che fonde temi locali ai modelli greci. La tecnica pittorica maggiormente utilizzata era l'affresco, solo in pochi casi si riscontra l'uso della pittura a secco; uno di questi \u00e8 la tomba del Barone. Ad una prima fase di grande libert\u00e0 nella composizione e nella scelta tematica segue un periodo di maggiore contenimento e standardizzazione; i grandi e complessi cicli pittorici si hanno con la met\u00e0 del IV secolo a.C. e culminano nella tomba Fran\u00e7ois di Vulci che, caratterizzata da una pi\u00f9 accentuata volont\u00e0 celebrativa e pi\u00f9 precisi riferimenti alla realt\u00e0 contemporanea, \u00e8 tra le tombe dipinte etrusche quella che maggiormente si avvicina ai sepolcri tarquiniesi dove si form\u00f2 una scuola pittorica particolarmente originale e vivace.\nScultura.\nLa scultura etrusca, pur essendo fortemente influenzata dalla scultura greca, non segu\u00ec un percorso di armonia e perfezione formale. I singoli centri svilupparono gli stimoli che giungevano dall'esterno in modo autonomo dando luogo ad una produzione diseguale ed estranea a coerenti ricerche formali. Influenze ioniche e attiche si evidenziano tra VI e V secolo a.C., mentre la scultura greca di epoca classica \u00e8 recepita in modo marginale e superficiale. Dalla prima met\u00e0 del V secolo a.C. le forme si attardano su elementi arcaici, persino pi\u00f9 originali che in passato, per un rinvigorirsi delle tradizioni e delle forme locali. Con il IV secolo inizia la produzione dei sarcofagi in pietra che condurr\u00e0 in et\u00e0 ellenistica alle eccezionali urne rinvenute nell'ipogeo dei Volumni a Perugia.\nI materiali principali con i quali si esprime la grande scultura etrusca sono il bronzo e la terracotta; del primo restano scarse tracce che possono essere esemplificate nella Lupa capitolina e nella Chimera di Arezzo, della lavorazione della terracotta restano invece testimonianze notevoli in ambito pubblico e privato, con funzioni decorative, votive o funerarie.\nOreficeria.\nGli artigiani etruschi furono in grado di praticare le pi\u00f9 sofisticate tecniche di lavorazione dei metalli preziosi: repouss\u00e9 (sbalso/cesello), incisione, filigrana, granulazione. La conoscenza di queste tecniche giungeva loro insieme agli artigiani e agli oggetti di lusso del Vicino Oriente, ma essi seppero perfezionarle padroneggiandole soprattutto nel VII e VI secolo a.C. I gioielli etruschi entravano a far parte dei corredi funerari e in questo modo sono giunti sino a noi. Oggetti di straordinaria ricchezza e fattura sono stati rinvenuti nelle tombe Barberini e Bernardini di Palestrina e nella Regolini-Galassi di Caere. Un oggetto che doveva in particolar modo distinguere lo status del defunto in questi contesti tombali era il pettorale in lamina d'oro. Allo stesso ambito produttivo occorre riferire il vasellame in materiale prezioso, come anche gli oggetti in avorio. Si tratta di oggetti importati o fabbricati sul luogo da artigiani immigrati; uno dei principali luoghi di stanziamento per questo tipo di artigianato estero sembra essere stato Caere e qui come altrove, Vetulonia per esempio, possono essersi formati gli apprendisti etruschi.\nDurante il VI secolo a.C. non si registrano innovazioni tecniche rispetto al periodo precedente, ma gli oggetti mostrano una maggiore attenzione agli aspetti coloristici mediante inserzione di pietre colorate. Tipicamente etruschi tra met\u00e0 del VI secolo a.C. e la met\u00e0 del V sono gli orecchini a bauletto; la produzione di epoca arcaica si concentra a Vulci ed \u00e8 caratterizzata da una decorazione pi\u00f9 semplice e da tipologie greco-orientali, mentre a Caere resta una produzione di oggetti pi\u00f9 complessi e raffinati. Dopo il VI secolo a.C. la filigrana e la granulazione scompaiono, continua ad essere impiegato invece il repouss\u00e9. In epoca classica ed ellenistica si diffonde l'uso delle corone con foglie in lamina d'oro e quello delle bulle, decorate a sbalzo. La gioielleria etrusca di epoca ellenistica in particolare sembra derivare il proprio gusto dalle produzioni tarantine; tornano ad essere impiegate la filigrana e la granulazione."}
{"id": "899549", "revid": "56818", "url": "https://it.wikipedia.org/wiki?curid=899549", "title": "Levi (trib\u00f9)", "text": ""}
{"id": "899551", "revid": "74801", "url": "https://it.wikipedia.org/wiki?curid=899551", "title": "Saint-Gilles (Bruxelles)", "text": "Saint-Gilles (in olandese \"Sint-Gillis\" e, in passato, \"Obbrussel\") \u00e8 un comune belga di abitanti, situato nella Regione di Bruxelles-Capitale.\nIn aprile 2006 aveva abitanti (\"Saint-Gillois\") su una superficie di , cio\u00e8 abitanti/km\u00b2. Si trova a sud di Bruxelles-ville. Una delle caratteristiche di Saint-Gilles \u00e8 di avere una popolazione molto eterogenea dal punto di vista dell'origine culturale. In particolare, vi \u00e8 la presenza di significative comunit\u00e0 d'origine straniera: marocchini, polacchi, spagnoli e portoghesi. Il sindaco \u00e8 Charles Picqu\u00e9, che \u00e8 anche ministro-presidente della Regione di Bruxelles-capitale.\nConfina con i comuni di Bruxelles-Ville, Forest, Ixelles e Anderlecht."}
{"id": "899569", "revid": "76963", "url": "https://it.wikipedia.org/wiki?curid=899569", "title": "Sicco Polenton", "text": "\u00c8 ricordato per diversi studi sui classici latini, e per una commedia in sette quadri, \"Catinia\".\nBiografia.\nSicco Rizzi (assunse il soprannome \"Polent\u00f3n\" dal padre Bartolomeo) nacque a Levico Terme tra il 1375 e il 1376. Studi\u00f2 grammatica e retorica a Padova, alla scuola di Giovanni Conversini, che ebbe fra i suoi allievi anche Vittorino da Feltre. All'et\u00e0 di vent'anni inizi\u00f2 a svolgere l'attivit\u00e0 di notaio, che lo port\u00f2 nel giro di poco tempo ad assumere la prestigiosa carica di Cancelliere del comune. Nel 1408 spos\u00f2 Antonia Enselmini.\nRisale al 1413 il suo primo studio sulla letteratura latina, gli \"Argumenta super aliquot orationibus Ciceronis\". Nel 1419 diede alla luce la sua opera pi\u00f9 celebre, la commedia in sette quadri \"Catinia\". Negli anni successivi lavor\u00f2 alla stesura dell'ambizioso \"Scriptorum illustrium latinae linguae\", una delle prime storie della letteratura latina dell'epoca moderna. Ritiratosi nel 1430 a vita privata, scrisse negli ultimi anni di vita alcuni trattati di argomento religioso. Mor\u00ec a Padova tra il 1446 e il 1447, e venne sepolto nella chiesa di San Leonardo."}
{"id": "899570", "revid": "486946", "url": "https://it.wikipedia.org/wiki?curid=899570", "title": "Oblast di Volyn", "text": ""}
{"id": "899573", "revid": "1444886", "url": "https://it.wikipedia.org/wiki?curid=899573", "title": "Oblast' di Rivne", "text": "L'oblast' di Rivne () detto anche Rivnen\u0161\u010dyna (\u0420\u0456\u0432\u043d\u0435\u043d\u0449\u0438\u043d\u0430) \u00e8 una delle 24 oblast' dell'Ucraina. Il suo centro amministrativo \u00e8 la citt\u00e0 di Rivne.\nSi estende su una superficie di e ha una popolazione di persone. \u00c8 sede di una centrale nucleare.\nStoria.\nL'oblast', situata in parte nella regione storica della Volinia, fu istituita come parte della RSS Ucraina il 4 dicembre 1939.\nGeografia fisica.\nI maggiori fiumi che attraversano l'oblast' sono il Pryp\"jat' e lo Styr, ma solo per un breve tratto; il fiume pi\u00f9 lungo dentro l'oblast' \u00e8 il Horyn', ma ben 171 fiumi attraversano la regione. Circa ettari del territorio sono ricoperti da foreste.\nMonumenti e luoghi d'interesse.\nI seguenti luoghi storico-culturali sono stati candidati per le Sette meraviglie dell'Ucraina:\nDal 1999 una parte dell'oblast' \u00e8 protetta come parco: il parco naturale di Rivne. \nGeografia antropica.\nSuddivisioni amministrative dopo il 2020.\nL'oblast' di Rivne \u00e8 divisa in 4 distretti: Dubno, Rivne, Sarny e Vara\u0161.\nIl capoluogo amministrativo \u00e8 Rivne.\nSuddivisioni amministrative prima del 2020.\nL'oblast' di Rivne era divisa in 16 distretti e 4 citt\u00e0 direttamente subordinate all'oblast': Dubno, Ostroh, Rivne e Vara\u0161."}
{"id": "899578", "revid": "599013", "url": "https://it.wikipedia.org/wiki?curid=899578", "title": "Castello di Larciano", "text": "Il castello di Larciano \u00e8 un monumento di Larciano (Pistoia).\nSi tratta di una fortificazione che sorge sulle pendici del Montalbano a 165 metri sul livello del mare, utilizzata dai pistoiesi nel medioevo come torre di avvistamento. Dalla cima del maniero, infatti, poteva essere osservato chiaramente il castello di Cecina di Larciano, e da questo, quelli di Montevettolini e di Monsummano, via via fino al forte di Serravalle Pistoiese, quest'ultimo posto sul colle a cavallo fra la Valdinievole e la piana di Firenze, Prato e Pistoia.\nOggi la torre ospita il Museo Civico Archeologico di Larciano Castello dove sono esposti reperti provenienti dalla Valdinievole orientale e che risalgono alla Preistoria e al tardo Rinascimento.\nStoria.\nIl castello di Larciano risale al X secolo ed \u00e8 stato edificato per volont\u00e0 della famiglia dei conti Guidi, di origine longobarda, che aveva importanti possedimenti non solo in Valdinievole, ma anche in diverse zone della Toscana.\nIl sito dove sorge la fortificazione ha ospitato in epoche precedenti una villa etrusca e successivamente una villa romana. Nel 927 il capostipite dei Guidi del ramo di Modigliana, il conte Tegrimo fece costruire una torre alta 40 metri (la stessa che fa ancora parte della fortificazione) da utilizzare come struttura di guardia della Valdinievole.\nIl Duecento.\nNel 1225, i quattro figli di Guido Guerra di Modigliana, vendettero il castello di Larciano al Comune di Pistoia per la somma di 6.000 lire di conio pisano. La popolazione di Larciano divenne suddita del Comune di Pistoia, ritrovandosi obbligata al versamento annuo di una forte somma alla citt\u00e0.\nIl Comune di Pistoia per\u00f2 invest\u00ec le risorse nella fortificazione dell\u2019edificio fatto costruire dai conti Guidi. Il vecchio castrum venne chiuso da una pi\u00f9 solida cortina muraria fortificata (della lunghezza di un chilometro), fornita di bertesche e torri (che oggi non esistono pi\u00f9), con due porte denominate del Bagno e di San Marco. Dalla torre merlata le guardie avevano il controllo del padule, il bacino dell\u2019Arno e la via Francigena che dalla Valdinievole risaliva il Montalbano in direzione di Firenze. Larciano divenne il principale baluardo difensivo meridionale di Pistoia.\nIl Trecento.\nNel 1302 le citt\u00e0 guelfe di Firenze e Lucca si coalizzarono contro Pistoia ghibellina e assediarono il castello di Serravalle. Anche Larciano, come altri castelli minori, cadde sotto l'assedio delle truppe fiorentine, alleate con quelle lucchesi. Nel 1310 per recuperarlo, Pistoia dovette pagare 10.000 fiorini d'oro. Quando, nel 1391, un comune pericolo, la possibile calata in Toscana di Gian Galeazzo Visconti, accomun\u00f2 fiorentini e pistoiesi, il castello divenne una base comune ai due eserciti che, grazie all'opposizione militare e alle sue guarnigioni, riuscirono a resistere all\u2019esercito di cavalieri e fanti lombardi.\nIl Quattrocento.\nNel 1401, Pistoia si sottomise definitivamente a Firenze e Larciano divenne sede di una delle podesterie nelle quali fu diviso questo territorio. La campagna che non dipendeva dalla \u00abMontagna superiore\u00bb sarebbe stata da allora in poi possesso fiorentino a tutti gli effetti, cio\u00e8 sottomesso alla giurisdizione tributaria di Firenze, e quattro sarebbero state le podesterie che la dovevano riunire: Serravalle, Larciano, Tizzana e Montale. Fu un assetto definitivo, che si sarebbe mantenuto inalterato lungo le epoche successive.\nIn quegli anni Firenze eresse nella piazza di Larciano una colonna a guisa di stele in cima alla quale venne posto il Marzocco, ovvero un leone seduto che regge con la zampa destra lo scudo gigliato simbolo di Firenze. Il Marzocco che si trova ancora nella piazza di fronte al castello \u00e8 decapitato. La tradizione vuole che la decapitazione della testa del leone sia stata dovuta a lontane e accese rivalit\u00e0 tra Larciano e il vicino borgo di Cecina.\nIl Settecento e l\u2019Ottocento.\nFra il 1772 e il 1774 il ramo cadetto austriaco padrone di Firenze decret\u00f2 un ulteriore assetto amministrativo delle terre pistoiesi. Soppresse la podesteria di Larciano subordinandolo al tribunale di Serravalle pistoiese e lo un\u00ec alla municipalit\u00e0 di Lamporecchio. Alla fine dell\u2019Ottocento, il governo\u00a0 di Francesco Crispi decret\u00f2 la prima legge istitutiva dei comuni e Larciano fu distaccata da Lamporecchio, per avere la sua definitiva autonomia amministrativa costituita con sede nella frazione di San Rocco, in pianura.\nL\u2019architettura.\nIl castello di Larciano presenta una configurazione attuale che risale al XIII secolo e all\u2019opera dei proprietari pistoiesi che al momento dell\u2019acquisto ne aumentarono le caratteristiche difensive.\nLe mura si sviluppavano lungo un perimetro di circa 1050 metri e parte del circuito \u00e8 ancora intatto e visitabile.\nNell\u2019antichit\u00e0 le mura erano guarnite da robuste torri in corrispondenza delle tre porte, e di una, la principale, sul punto pi\u00f9 alto del castello. Oggi delle quattro torri rimane soltanto quella pi\u00f9 alta, circondata dal cassero. Oggi tutte le pareti divisorie interne sono andate perdute. Al centro del cortile si trova, ancora funzionante, l'antica cisterna per l'acqua. Per accedere al castello, esistevano, come esistono tuttora, tre porte orientate verso l\u2019unica piazza, dalle quali partivano tre strade che si andavano a convergere nella piazza principale. Le mura e le porte si presentano ancora in buono stato di conservazione. Originariamente la struttura era munita di un camminamento sopraelevato che collegava i quattro posti di guardia sistemati agli angoli.\nAll\u2019interno del perimetro del cassero, \u00e8 stata allestita un\u2019area museale, dove \u00e8 conservata una collezione di reperti archeologici, risalenti al periodo compreso tra l\u2019et\u00e0 preistorica e quella rinascimentale. Ancora oggi \u00e8 possibile salire i circa 200 gradini della torre e godere del panorama.\nEventi.\nOgni anno il borgo di Larciano Castello ospita la tradizionale \u2018Festa Medievale\u2019. Si tratta di una rievocazione storica curata dall\u2019Associazione pro loco di Larciano con il patrocinio del Comune di Larciano. Gli attori in abiti medievali sfilano per le strade del borgo allestite per l\u2019occasione. I visitatori hanno l\u2019occasione di imbattersi in guerrieri pronti a duellare, menestrelli e sbandieratori, ma anche nobili, dame, cavalieri e arcieri.\nL'appuntamento torna ogni anno per far rivivere le atmosfere medievali all'interno dell\u2019antica struttura adagiata alle pendici del Montalbano. L\u2019evento clou \u00e8 il Palio De lo Marzocco con giochi che risalgono all\u2019epoca medievale."}
{"id": "899579", "revid": "1543377", "url": "https://it.wikipedia.org/wiki?curid=899579", "title": "Contea di Dixie", "text": "La contea di Dixie (in inglese Dixie County) \u00e8 una contea della Florida, negli Stati Uniti. Il suo capoluogo amministrativo \u00e8 Cross City.\nGeografia fisica.\nLa contea ha un'area di 2.237\u00a0km\u00b2 di cui il 18,49 % \u00e8 coperta d'acqua. Confina con:\nStoria.\nLa contea fu creata nel 1921. \"Dixie\" non \u00e8 altro che un tipico soprannome per gli Stati del sud."}
{"id": "899581", "revid": "287204", "url": "https://it.wikipedia.org/wiki?curid=899581", "title": "Darko Pancev", "text": ""}
{"id": "899584", "revid": "436907", "url": "https://it.wikipedia.org/wiki?curid=899584", "title": "Wisconsin Death Trip", "text": "Wisconsin Death Trip \u00e8 il primo album in studio del gruppo musicale statunitense Static-X, pubblicato il 23 marzo 1999 dalla Warner Bros. Records.\nL'album ha ottenuto un buon successo negli Stati Uniti, paese nel quale \u00e8 stato certificato disco di platino l'8 giugno 2001 per aver raggiunto la soglia del milione di copie vendute."}
{"id": "899585", "revid": "121232064", "url": "https://it.wikipedia.org/wiki?curid=899585", "title": "John Webster", "text": "Vita.\nNon si sa molto sulla vita di John Webster. Probabilmente, come il contemporaneo William Shakespeare, fu anch'egli un attore che divenne pi\u00f9 tardi drammaturgo. Due sue tragedie, \"Il diavolo bianco (o Vittoria Corombona)\" (titolo originale \"The White Devil\") e \"La duchessa di Amalfi\" (titolo originale \"The Duchess of Malfi\"), ispirati rispettivamente alle cupe vicende di Vittoria Accoramboni e di Giovanna d'Aragona, sono considerate fra gli esempi pi\u00f9 caratteristici del Teatro elisabettiano.\nAlcuni lavori sono stati scritti in collaborazione con Thomas Dekker e John Ford.\nIl personaggio del drammaturgo compare nel famoso film \"Shakespeare in Love\""}
{"id": "899588", "revid": "466539", "url": "https://it.wikipedia.org/wiki?curid=899588", "title": "Roger Vonlanthen", "text": "Carriera.\nStudente di economia politica, entr\u00f2 a fare parte delle giovanili del Servette alla fine degli anni quaranta; attaccante, nel 1951 fu ingaggiato dal Grasshopper di Zurigo, squadra con la quale rimase per tre stagioni, ottenendo un secondo posto in campionato nel 1954. Furono per\u00f2 la buona prestazione della sua Nazionale ai campionati mondiali che si tennero in quell'anno a dargli visibilit\u00e0 e a destare interesse nei club italiani. Lasci\u00f2 dunque il Grasshopper per l'.\nL'esperienza milanese non fu per\u00f2 brillante e la scarsa attitudine con il gol non permise a Vonlanthen di sfondare con i nerazzurri, con cui ottenne solamente un terzo nel 1955-56 e un quinto posto nel 1956-57. Fu dunque ceduto dall'Inter alla neopromossa Alessandria, ma anche in grigio, dopo una prima stagione di buon livello, non riusc\u00ec a migliorare il suo rendimento. Ritorn\u00f2 dunque in patria nel 1959, venendo ingaggiato dal Losanna, con cui vinse due Coppe Svizzera.\nCon la sua Nazionale, con cui conta 27 presenze e 8 reti, prese parte anche ai Mondiali del 1962 e del 1966, anno, questo ultimo, in cui lasci\u00f2 il calcio giocato per la carriera di allenatore.\nCome tecnico sedette sulle panchine del Servette, del Losanna, del Ch\u00eanois e, dal 1977 al 1979, della Nazionale svizzera."}
{"id": "899589", "revid": "767487", "url": "https://it.wikipedia.org/wiki?curid=899589", "title": "Le coin de table", "text": "Le coin de table \u00e8 un dipinto dell'artista francese Henri Fantin-Latour.\nL'opera rappresenta la conclusione di una cena immaginaria cui partecipano otto personaggi, e venne esposta al Salon del 1872.\nI primi seduti da sinistra sono Paul Verlaine con il bicchiere in mano e il giovane Arthur Rimbaud dal viso grazioso rivolto verso Verlaine. Rimbaud d\u00e0 le spalle a sei personaggi; i primi tre seduti sono: L\u00e9on Valade, Ernest d'Hervilly e Camille Pelletan; gli altri tre in piedi sono: Elzear Bonnier, Emile Bl\u00e9mont e Jean Aicard. Tranne Pelletan che \u00e8 un politico, tutti gli altri sono poeti e vengono rappresentati con vestiti neri.\nIl vaso di fiori sulla destra rimpiazza il poeta Albert M\u00e9rat che non volle essere rappresentato, soprattutto a causa dei dissapori con Rimbaud.\nIl dipinto entr\u00f2 in possesso di uno dei poeti raffigurati, Emile Bl\u00e9mont, il quale nel 1910 lo don\u00f2 al Museo del Louvre. Successivamente il quadro venne trasferito al Museo d'Orsay."}
{"id": "899590", "revid": "31759", "url": "https://it.wikipedia.org/wiki?curid=899590", "title": "Coin de table", "text": ""}
{"id": "899593", "revid": "84184", "url": "https://it.wikipedia.org/wiki?curid=899593", "title": "Riccardo Malipiero", "text": "Biografia.\nComp\u00ec gli studi pianistici a Milano, dove si diplom\u00f2 nel 1932; nel 1937 ottenne il diploma di composizione al conservatorio di Torino, seguendo in seguito dei corsi di perfezionamento con lo zio Gian Francesco Malipiero.\nL'interesse per la dodecafonia si fece sentire gi\u00e0 nel 1938 e conflu\u00ec nell'opera \"Minnie la candida\", rappresentata nel 1942 in prima assoluta al Teatro Regio di Parma diretta da Gianandrea Gavazzeni. \nDal 1945 si avvalse integralmente della tecnica dodecafonica, pur difendendo con forza la libert\u00e0 espressiva individuale; nel 1949 a Milano fu tra gli organizzatori del \"Primo congresso internazionale di musica dodecafonica\", assieme a Luigi Dallapiccola, Bruno Maderna e Camillo Togni.\nCompositore, critico musicale, conferenziere, pedagogo, organizzatore musicale, Riccardo Malipiero \u00e8 stato uno dei primi sostenitori della dodecafonia in Italia, continuando su questo solco fino ai pi\u00f9 recenti sviluppi musicali, anche senza inserirsi in una determinata scuola.\nLe sue composizioni gli hanno valso il plauso della critica internazionale e hanno conosciuto una vasta rinomanza in sede concertistica.\nStile.\nLa musica di Malipiero \u00e8 caratterizzata da una ricerca intensa di nuove possibilit\u00e0 espressive\ne una cifra stilistica personalissima, pur non aderendo ad alcun movimento di avanguardia,\nNel teatro musicale, sono evidenti la flessibilit\u00e0 del declamato e un abile trasformazione\ndi cellule tematiche, eredit\u00e0 dell'illustre parente che tuttavia non sopprime la spiccata personalit\u00e0 dell'autore."}
{"id": "899594", "revid": "117760635", "url": "https://it.wikipedia.org/wiki?curid=899594", "title": "Tubo di Geissler", "text": "Il tubo di Geissler, inventato nel 1857 dal vetraio tedesco Heinrich Geissler, \u00e8 un tubo di vetro che pu\u00f2 avere le pi\u00f9 svariate forme (generalmente un'ampolla), con all'interno un gas rarefatto, le pareti fluorescenti o fosforescenti e una pressione molto inferiore rispetto a quella dell'ambiente (tipicamente qualche mm di Mercurio).\nHa lo scopo di misurare la conduzione di un determinato gas.\nPu\u00f2 essere considerato l'antenato dei moderni tubi al neon. \nFunzionamento.\nIl funzionamento di questo tipo di tubo si basa sul semplice processo di ionizzazione del gas, provocato dall'accelerazione degli elettroni liberi, per mezzo di un campo elettrico e della loro successiva collisione con gli altri atomi del gas in una sorta di effetto a valanga che crea il passaggio della corrente e un'intensa emissione luminosa.\nApplicando agli elettrodi in alluminio una forte tensione (per generare la scarica elettrica) si possono osservare sulle pareti diversi colori a seconda del gas contenuto nel tubo. All'interno del tubo pu\u00f2 essere presente una piccola quantit\u00e0 di minerale fluorescente.\nI colori che si potevano osservare erano: rosso nel caso dell'Idrogeno, verdastro con l'Acido carbonico, giallo-rosso con l'Azoto."}
{"id": "899597", "revid": "729019", "url": "https://it.wikipedia.org/wiki?curid=899597", "title": "Elettrochimica quantistica", "text": "L'elettrochimica quantistica \u00e8 la disciplina scientifica che applica le vaste conoscenze di elettrodinamica e meccanica quantistica in ambito elettrochimico. Nata negli anni sessanta grazie agli studi di Revaz Dogonadze, trova utilizzo pratico in campi diversi quali la chimica, la fisica e l'ingegneria.\nGli sviluppi.\nLe basi dell'elettrochimica quantistica si fondano, parallelamente alla chimica quantistica, sulla risoluzione dell'equazione di Schr\u00f6dinger applicata a sistemi quantistici atomici o molecolari. In particolare, i processi elettrochimici vengono studiati considerando la quantizzazione dell'energia relativa ai livelli energetici degli elettroni.\nRevaz Dogonadze, insieme col suo gruppo di lavoro, applic\u00f2 con rigore la meccanica quantistica all'elettrochimica creando i primi modelli quantomeccanici relativi alle reazioni di trasferimento di ioni idronio. Dogonadze fu attivo promotore dell'elettrochimica quantistica creando una scuola estiva internazionale in Jugoslavia. Nel 1992 Rudolph A. Marcus ottenne il premio Nobel per la chimica grazie alla sua \"teoria delle reazioni di trasferimento degli elettroni nei sistemi chimici\"."}
{"id": "899599", "revid": "550667", "url": "https://it.wikipedia.org/wiki?curid=899599", "title": "Valdocco", "text": "Valdocco (\"Vald\u00f2ch\" in piemontese) \u00e8 uno storico rione della citt\u00e0 di Torino, inserito nel quartiere Aurora. \n\u00c8 delimitato: \nStoria.\nLa tradizione vuole che il toponimo derivi dal latino \"vallis occisorum\" (in italiano \"valle degli uccisi\") perch\u00e9 in questa zona venivano eseguite le sentenze capitali. Altre e pi\u00f9 semplici ipotesi, ricondurrebbero invece il toponimo a \"vallis occidentalis\" (a ovest, di Torino, appunto), oppure \"occitanis\", in riferimento alle vicine valli occitane. \nIn particolare, non \u00e8 chiaro se gi\u00e0 al tempo della colonia degli antichi romani, la parte occidentale dello stesso \"castrum\" del Quadrilatero Romano oltre le mura della cosiddetta \"Porta Segusina\" (nei pressi dell'attuale Piazza Savoia), fosse utilizzata per le esecuzioni capitali, ma sicuramente veniva utilizzata come necropoli. In tempi pi\u00f9 recenti, pi\u00f9 precisamente dal 1821 al 1835, le impiccagioni dei condannati venivano eseguite in questa zona nell'attuale piazzetta di Via Carlo Ignazio Giulio, mentre dal 1835 al 1852 venivano eseguite alla confluenza degli attuali Corso Valdocco - Via Cigna - Corso Regina Margherita, piazzetta che negli anni divenne appunto, tristemente famosa ai torinesi con il soprannome dialettale di \"Rond\u00f2 'dla Forca\". I condannati a morte venivano spesso seguiti da un prete della Confraternita della Misericordia prima di salire al patibolo. In ricordo di quegli eventi, sulla piazzetta-rotonda, all'inizio di Corso Valdocco, una statua, fortemente voluta da tutti i carcerati d'Italia nel 1961 e opera dello scultore Virgilio Audagna, raffigura San Giuseppe Cafasso, spesso soprannominato \"il prete della forca\", nell'atto di confortare il condannato.\nAltre fonti propongono un'origine toponomastica del luogo dalla antica lingua germanica, tratta dalla radice \"wald\" (bosco o, pi\u00f9 letteralmente, gualdo), a indicare la morfologia del territorio nei secoli passati; al pari di Vanchiglia, il terreno scosceso verso il fiume Dora formava una bassura ricca di boscaglie acquitrinose, un paesaggio naturale sopravvissuto fino all'inurbamento dell'area nel XIX secolo..\nValdocco \u00e8 divenuto successivamente famoso per la nascita e per l'attuale presenza della casa madre della congregazione religiosa dei Salesiani. In questo rione, Giovanni Bosco, poi divenuto santo per la chiesa cattolica, ebbe inizialmente in uso la Tettoia Pinardi e, da qui, inizi\u00f2 l'attivit\u00e0 in favore dei ragazzi del quartiere. Per tutte le attivit\u00e0 dei Salesiani nel rione lo stesso fece edificare l'imponente comprensorio religioso del Santuario di Maria Ausiliatrice.\nIl rione Valdocco, che negli anni cinquanta \u00e8 stato interessato dagli insediamenti di immigrati, conservando da allora l'aspetto tipico dei quartieri operai, termina quindi a settentrione con il ponte di Via Cigna sul fiume Dora Riparia, con la Strada e l'edificio detto del \"Fortino\". Forse ricordando una antichissima torre di avvistamento fluviale, in realt\u00e0 l'attuale torretta del cosiddetto \"Fortino\" sorse a met\u00e0 del XIX secolo, in sostituzione delle concerie di Giuseppe Durio, per creare il birrificio \"Kursaal-Durio\", amministrato da Carlo Metzger. \nOggi il Fortino \u00e8 stato ristrutturato e utilizzato come sede di vari servizi e negozi."}
{"id": "899600", "revid": "110157", "url": "https://it.wikipedia.org/wiki?curid=899600", "title": "Nokia 6670", "text": "Il Nokia 6670 \u00e8 uno smartphone creato da Nokia nel 2004 orientato all'utilizzo in ambito aziendale. Possedeva un'ottima fotocamera da 1 Megapixel e uno schermo da 2,1 pollici con risoluzione 176x208, di tipo TFT.\nIl suo processore ARM-9 (TI OMAP 1510) da 123\u00a0MHz permetteva l'esecuzione di svariate applicazioni in contemporanea, grazie anche al sistema operativo dotato di multitasking, Symbian 7.0 e ai 16 MB di RAM.\nSupportava solo cuffie mono e il sistema audio era molto rudimentale, non riproduceva i toni alti nonostante l'altoparlante integrato possedesse un volume molto elevato.\nSupportava gli MP3 e svariati tipi di file audio senza l'aggiunta di codec, grazie a Real Player.\nLe cover risultavano molto sensibili a graffi e usura, soprattutto la plastica che ricopre lo schermo, particolarmente fragile.\nCome tutti i telefoni di questa serie (S60v2), il 6670 fu veicolo di diversi worm come Cabir e Commwarrior, che rendevano i cellulari dotati di sistema operativo Symbian, lenti e inutilizzabili.\nVennero sviluppati molti antivirus per la piattaforma S60.\nLa sua controparte consumer, il Nokia 7610, ebbe pi\u00f9 successo rispetto a questo modello, nonostante differissero solo per l'estetica della custodia anteriore (lo sportello posteriore era identico e utilizzabile su entrambi i telefoni).\nProgrammi.\nI programmi integrati nella ROM del Nokia 6670:\nLa piattaforma Series 60 Versione 2 permetteva ovviamente l'aggiunta di svariate applicazioni, sia nel formato nativo *.sis sia nel diffuso formato *.jar (Java ME).\nSono disponibili diverse decine di migliaia di programmi e giochi per questa piattaforma, e la compatibilit\u00e0 parziale con cellulari come il Nokia 6680 e il Nokia N70 assicurava un'ottima longevit\u00e0.\nDesign.\nIl massa si attesta intorno ai 120 grammi, con dimensioni di 108,6x53x20,9\u00a0mm.\nPresenta un form factor inusuale, ma il design compatto e le plastiche utilizzate lo rendono molto ergonomico.\nMessaggistica.\nNokia 6670 pu\u00f2 inviare SMS, E-Mail, MMS sfruttando il tastierino con scrittura facilitata (T9).\nConnettivit\u00e0.\nWAP: v. 2.0\nModem GPRS utilizzabile tramite il Bluetooth 1.1 integrato, o tramite cavo DKU-2 o DKU-5 (USB 1.1).\nBatteria.\nBatteria al litio da 900\u00a0mAh\nAutonomia in standby 240 ore.\nAutonomia in conversazione 4 ore.\nMemoria.\nLa scheda di memoria in dotazione \u00e8 una RS-MMC da 64 MB, ma \u00e8 espandibile fino a 2 GB (slot sotto la batteria)."}
{"id": "899601", "revid": "17351", "url": "https://it.wikipedia.org/wiki?curid=899601", "title": "Carrello di atterraggio", "text": ""}
{"id": "899606", "revid": "287204", "url": "https://it.wikipedia.org/wiki?curid=899606", "title": "Otylia Jedrzejczak", "text": ""}
{"id": "899608", "revid": "767487", "url": "https://it.wikipedia.org/wiki?curid=899608", "title": "The Voidoids", "text": "I Voidoids, conosciuti anche come Richard Hell and The Voidoids, erano una punk rock band di New York attiva tra la fine degli anni settanta e l'inizio degli '80, capitanata da Richard Hell, ex componente dei The Neon Boys, dei Television e dei The Heartbreakers. In tempi diversi fecero parte della band anche l'influente chitarrista Robert Quine, l'ex chitarrista dei Contortions e dei Raybeats Jody Harris, il leader dei Golden Palominos Anton Fier, e quello che sarebbe poi diventato Marky Ramone, Marc Bell.\nIl loro album di debutto \"Blank Generation\" del 1977 \u00e8 considerato tra i migliori album usciti nella prima ondata punk rock."}
{"id": "899611", "revid": "287204", "url": "https://it.wikipedia.org/wiki?curid=899611", "title": "Skogafoss", "text": ""}
{"id": "899613", "revid": "339392", "url": "https://it.wikipedia.org/wiki?curid=899613", "title": "Thingvellir", "text": ""}
{"id": "899615", "revid": "287204", "url": "https://it.wikipedia.org/wiki?curid=899615", "title": "Bolungarvik", "text": ""}
{"id": "899616", "revid": "287204", "url": "https://it.wikipedia.org/wiki?curid=899616", "title": "Hafnarfjordur", "text": ""}
{"id": "899617", "revid": "287204", "url": "https://it.wikipedia.org/wiki?curid=899617", "title": "Hveragerdi", "text": ""}
{"id": "899619", "revid": "287204", "url": "https://it.wikipedia.org/wiki?curid=899619", "title": "Kirkjubaejarklaustur", "text": ""}
{"id": "899620", "revid": "287204", "url": "https://it.wikipedia.org/wiki?curid=899620", "title": "Kopavogur", "text": ""}
{"id": "899621", "revid": "287204", "url": "https://it.wikipedia.org/wiki?curid=899621", "title": "Patreksfjordur", "text": ""}
{"id": "899622", "revid": "287204", "url": "https://it.wikipedia.org/wiki?curid=899622", "title": "Reykjanesbaer", "text": ""}
{"id": "899623", "revid": "287204", "url": "https://it.wikipedia.org/wiki?curid=899623", "title": "Skogar", "text": ""}
{"id": "899624", "revid": "287204", "url": "https://it.wikipedia.org/wiki?curid=899624", "title": "Stykkisholmur", "text": ""}
{"id": "899625", "revid": "287204", "url": "https://it.wikipedia.org/wiki?curid=899625", "title": "Frogs Legnano", "text": "I Frogs Legnano sono una squadra di football americano della citt\u00e0 di Legnano, nella citt\u00e0 metropolitana di Milano, in Lombardia. Ha come colori sociali il nero e l'argento, mentre come simbolo ha una rana (in inglese \"frog\", da cui il nome della societ\u00e0).\nTra le squadre di football americano pi\u00f9 blasonate d'Italia, sono stati campioni d'Europa nel 1989 (con due partecipazioni all'Eurobowl) e hanno conquistato 6 scudetti (con 11 partecipazioni al Superbowl italiano) e una Coppa Italia (1993). La squadra giovanile ha vinto 2 Youngbowl (1991, 1992).\nStoria.\nLe origini.\nLa societ\u00e0 nacque da un gruppo di ragazzi di Gallarate nel 1977. Decisero di praticare questo sport dopo averlo visto negli Stati Uniti durante una vacanza.\nI fondatori organizzarono tre piccole squadre, con riferimento altrettanti bar della zona. Dalla primavera del 1978 una di queste compagini, denominata \"Frogs\", nome di un film horror (\"Frogs\", film del 1972 diretto dal regista George McCowan) e riferimento del bar Bianchi, che ivi si era recato per lavoro, inizi\u00f2 ad allenarsi con le \"Pantere Rosa\" di Piacenza.\nA Piacenza erano presenti diversi giocatori della base NATO che insegnarono ai ragazzi i fondamenti di questo sport. Dalle \"Pantere Rosa\" nacquero poi i Rhinos Milano, una delle pi\u00f9 importanti squadre italiane di football americano.\nDal 1978 al 1980 i Frogs disputarono molte amichevoli, partecipando anche a tornei organizzati nelle basi NATO. Tra le partite disputate ci fu il primo incontro ufficiale giocato fra squadre italiane di football americano in preparazione al primo campionato ufficialmente riconosciuto dalla federazione; disputato il 24 giugno 1978 allo stadio Carlo Speroni di Busto Arsizio, fu vinto dai Rhinos Milano sui Frogs Gallarate per 36-0.\nNel 1981 fu organizzato, dall'Associazione Italiana American Football, il primo campionato ufficiale, composto da cinque squadre: i Frogs, i Rhinos Milano, i Giaguari Torino, i Rams Milano e le Aquile Ferrara. Nel 1984 i Frogs batterono per la prima volta una squadra americana, i \"Derby Rangers\" della Base NATO \"Naval Air Station\" di Tirrenia: 7 a 0 il risultato finale.\nNel 1987 i Frogs furono vicini ad essere assorbiti dai Seamen di Milano. Ci\u00f2 non accadde, e grazie alla decisione del neopresidente Ulrico Lucarelli, si decise il trasferimento a Legnano e la fusione con i locali Vikings Legnano.\nA seguito della scissione federale del 2008 si sono iscritti alla NFLI, confluendo poi nella FIF; in queste stagioni hanno sempre preso parte al massimo campionato della loro federazione di appartenenza, raggiungendo la semifinale in due occasioni.\nNel novembre 2010 hanno annunciato di aver fatto richiesta di affiliazione alla FIDAF e si sono iscritti al campionato LENAF, nel quale hanno militato dall'anno successivo al 2016 (senza per\u00f2 mai riuscire a raggiungere i playoff).\nNel 2017 hanno sospeso l'attivit\u00e0 per procedere a una profonda ristrutturazione. Nel 2018 sono tornati a partecipare al campionato di Seconda Divisione, secondo livello del campionato italiano di football americano."}
{"id": "899626", "revid": "2051852", "url": "https://it.wikipedia.org/wiki?curid=899626", "title": "Otylia J\u0119drzejczak", "text": "Specializzata nello stile libero e farfalla, ha vinto una medaglia d'oro e due medaglie d'argento alle olimpiadi di Atene 2004.\n\u00c8 alta 187\u00a0cm e porta il 47 di scarpe."}
{"id": "899628", "revid": "729019", "url": "https://it.wikipedia.org/wiki?curid=899628", "title": "Porta Magenta", "text": "Porta Magenta (gi\u00e0 Porta Vercellina fino al 1860) era una delle sei porte principali di Milano, ricavata lungo i bastioni spagnoli, oggi demoliti. Posta a ovest della citt\u00e0, si apriva lungo la strada per Vercelli. Demolita nel 1897 la porta neoclassica del Canonica (1805), sorgeva al centro dell'attuale \"piazzale Baracca\", allo sbocco di \"corso Magenta\".\nIn passato Porta Vercellina identificava inoltre uno dei sei sestieri storici in cui era divisa la citt\u00e0, il Sestiere di Porta Vercellina.\nStoria.\nLa porta spagnola (XVI secolo).\nLa Porta Magenta che si apriva nei Bastioni di Milano sorgeva sullo stesso asse viario (oggi \"corso Magenta\") su cui erano sorte in precedenza le omonime porte di epoca romana (sul tracciato delle Mura romane) e di epoca medievale (sul tracciato delle Mura medievali).\nIl rifacimento del Canonica (1805).\nIn epoca napoleonica il governo del Regno d'Italia (1805-1814), guidato dal Melzi d'Eril, pianific\u00f2 un generale rifacimento delle porte di ingresso in Milano, previa demolizione delle porte spagnole ed alberazione dei bastioni. Queste ultime, infatti, avevano funzione militare mentre il nuovo governo desiderava dedicarle a meri caselli daziari, ma di foggia adeguata allo status della capitale del Regno d'Italia. La cinta daziaria di Milano avrebbe, infatti, corrisposto con le mura spagnole.\nI progetti vennero affidati ai pi\u00f9 prestigiosi progettisti dell'epoca, tutti attivi in Milano: ad esempio Cagnola ebbe il primo progetto per Porta Comasina (realizzata poi dal Moraglia), l'Arco della Pace (a segnare l'antica Porta Giovia) e il completamento di Porta Orientale (iniziata dal Piermarini). Lo Zanoja ebbe Porta Ticinese.\nPorta Vercellina, invece, fu tra le prime ad essere realizzate, in quanto collegata all'ingresso trionfale in Milano di Napoleone, l'8 maggio 1805, che giungeva per esservi incoronato re del Regno italico, il successivo 26 maggio. Il disegno venne affidato al Luigi Canonica, dall'agosto 1797 \u2018architetto di Stato\u2019 in sostituzione del suo maestro Piermarini.\nCanonica innalz\u00f2 il nuovo manufatto sull'area di piazzale Baracca ed utilizz\u00f2 i materiali rivenienti dalle demolizioni dei bastioni esterni del Castello, che giacevano abbondanti e poco utilizzati. Erano presenti inoltre anche due caselli daziari, esterni alla cerchia delle mura.\nLa demolizione (1897).\nNel 1873, con l'accorpamento amministrativo del comune dei Corpi Santi, le porte di Milano persero la residua funzione di passo daziario.\nNel 1872-79, entro i bastioni, venne edificato l'attiguo carcere di San Vittore, che interrompeva il passeggio sui bastioni di porta Vercellina. Nel 1885 ebbe avvio la demolizione delle mura spagnole a cominciare, proprio, dal tratto compreso tra il Castello e porta Ticinese.\nIn quella occasione venne abbattuto anche l'arco di porta Vercellina, del quale non resta oggi pi\u00f9 traccia.\nNuovo nome.\nL'8 giugno 1859, quattro giorni dopo la grande vittoria dei sardo-francesi nella battaglia di Magenta, nel corso della Seconda guerra di indipendenza, Napoleone III e Vittorio Emanuele passarono Porta Vercellina e deviarono verso l'Arco della Pace ove erano attesi per il solenne ingresso in Milano.\nIn onore della vittoria la porta perse anche il nome di \u2018Vercellina\u2019 per divenire, il 26 ottobre 1860, \u2018Porta Magenta\u2019. Ugualmente, anche il \u2018Corso di Porta Vercellina\u2019 divenne \u2018Corso Magenta\u2019. A ricordo dell'antica toponomastica rimasero solo, oltre la porta, la \u2018Strada Vercellina\u2019, aperta nel 1810, il cui primo tratto venne ribattezzato \u2018Corso Vercelli\u2019 il 7 giugno 1878 dopo la sua sistemazione urbana, e il \u2018Viale di Porta Vercellina\u2019. Quest'ultimo viale, che collegava originariamente Porta Vercellina a Porta Ticinese dal lato interno dei bastioni, \u00e8 limitato oggi a circa un quarto del suo tratto originario e rappresenta al contempo l'ultima traccia dell'antica toponomastica.\nLa via che portava dalla antica alla nuova Porta Vercellina venne ribattezzata \u2018corso di Porta Vercellina\u2019. Ugualmente, i nuovi bastioni tra Porta Ticinese e il Castello vennero comunemente indicati come Bastioni di Porta Vercellina."}
{"id": "899632", "revid": "59975", "url": "https://it.wikipedia.org/wiki?curid=899632", "title": "Voidoids", "text": ""}
{"id": "899633", "revid": "834", "url": "https://it.wikipedia.org/wiki?curid=899633", "title": "Arthur Wellesley, 1\u00b0 Duca di Wellington", "text": ""}
{"id": "899637", "revid": "121114560", "url": "https://it.wikipedia.org/wiki?curid=899637", "title": "Buran (vento)", "text": "In meteorologia il buran, ( \"bur\u00e1n\") \u00e8 un vento di aria gelida, a volte molto forte, caratteristico delle steppe della pianura sarmatica, a ovest degli Urali. Viene da N-NE ed \u00e8 causato da una depressione che sconvolge le condizioni anticicloniche tipiche della zona. \u00c8 spesso accompagnato da bufere di neve congelata durante la quale i fiocchi caduti a terra vengono sollevati di nuovo e, mescolandosi alla neve che cade, azzerano quasi la visibilit\u00e0 (blizzard); in questo caso assume il nome di \u043f\u0443\u0440\u0433\u0430, \"purga\". A volte per il forte freddo che gela l'umidit\u00e0 preesistente si ha la formazione della cosiddetta \"polvere di diamante\" associata a fenomeni di scaccianeve sulla neve presente al suolo.\nEtimologia.\nIn italiano troviamo (pop.) la parola italiana \"buriana\" , (ma potrebbe essere anche una semplice deformazione di \"borana\" da \"bora),\" in ogni caso dal greco \u03b2\u03bf\u03c1\u03ad\u03b1\u03c2, come Borea, il dio del vento da nord, come del resto \"burrasca\" (e lo spagnolo \"borrasca\"), \"borea\", \"boria\". In ogni caso, \u00e8 sempre evidente la radice indoeuropea. La parola russa \u0431\u0443\u0440\u0430\u043d sembra invece avere un'origine comune al turco \"bura\u011fan\", \"vento molto forte\", con paralleli in altre lingue del gruppo turco (lingue altaiche, quindi non indoeuropee) da una radice comune \"bor-\" che significa \"volgere, trascinare\".\nOrigine.\nIl buran si spinge frequentemente in Asia, di l\u00e0 dagli Urali, fino allo Xinjiang; pi\u00f9 raramente giunge fino a latitudini pi\u00f9 basse e arriva fino in Italia seguendo traiettorie orientali, aggirando la catena alpina e non trasformandosi quindi in favonio, che comunque sarebbe di tipo freddo, a causa di una configurazione isobarica piuttosto variegata; in ogni caso, il riscaldamento adiabatico del F\u00f6hn non provoca grandi cali termici. \nIn questi casi si verificano crolli termici consistenti e improvvisi.\nQuesto vento ha dato il nome alla navetta spaziale sovietica Buran.\nEffetti sul tempo atmosferico.\n\u00c8 a causa di questa corrente gelida, che di solito si limita a spirare all'interno del territorio siberiano, che alcune ondate di freddo, dovute all'irruzione conseguente dell'anticiclone russo-siberiano in Europa, hanno colpito duramente, nella storia, molti paesi europei, Italia compresa: ci\u00f2 \u00e8 avvenuto diverse volte nel corso del Novecento e vanno ricordate quella del febbraio 1929, gennaio e febbraio 1947, febbraio 1956, gennaio 1963, gennaio 1979, marzo 1987 e dicembre 1996; il buran del XXI secolo nell'Europa occidentale \u00e8 stata l'ondata di freddo del febbraio 2012 l'ondata di febbraio 2018 e l'ondata di febbraio 2021."}
{"id": "899640", "revid": "44627", "url": "https://it.wikipedia.org/wiki?curid=899640", "title": "Formule parametriche", "text": ""}
{"id": "899644", "revid": "12468", "url": "https://it.wikipedia.org/wiki?curid=899644", "title": "Basilica di Santa Maria di Monserrato", "text": ""}
{"id": "899650", "revid": "287204", "url": "https://it.wikipedia.org/wiki?curid=899650", "title": "Kaitlin Sandeno", "text": "Specializzata nello stile libero, nella farfalla e nei misti ha vinto una medaglia d'oro, una d'argento e due di bronzo ai Giochi olimpici di Sydney 2000 e Atene 2004."}
{"id": "899651", "revid": "1226", "url": "https://it.wikipedia.org/wiki?curid=899651", "title": "Spiazzo (Grancona)", "text": ""}
{"id": "899655", "revid": "125828061", "url": "https://it.wikipedia.org/wiki?curid=899655", "title": "Rayman (personaggio)", "text": "Rayman \u00e8 il protagonista principale dell'omonima serie di videogiochi. \u00c8 stato originariamente creato dallo sviluppatore di videogiochi francese Michel Ancel. Il personaggio ha fatto il suo debutto nel gioco originale \"Rayman\", pubblicato da Ubisoft nel 1995. Con la sua mancanza di arti e capelli che fungono da elicottero, Rayman \u00e8 diventato un personaggio popolare e riconoscibile dei videogiochi, e la serie ha continuato a crescere e svilupparsi su numerose piattaforme fino ai giorni nostri.\nCreazione.\nRayman venne creato da Michel Ancel quando questi stava lavorando al suo primo videogioco per Ubisoft. L'aspetto originale prevedeva un grosso naso e degli occhi tondi realizzati con semplici forme geometriche. Come Ancel afferm\u00f2 in un'intervista del 2011, esso \u00abera piuttosto semplice, ma divertente allo stesso tempo.\u00bb\nStoria.\nLa storia di Rayman rimane tutt'ora avvolta dal mistero: non si sa chi sia, da dove venga e dove sia nato. Dai videogiochi sono tratte varie fonti che possano colmare queste lacune, ma alcune sono in netto contrasto fra di loro:\nRayman.\nNella trama iniziale della versione per Atari Jaguar si racconta che in origine Rayman era un ragazzo di nome Jimmy che un giorno, mentre stava giocando alla sua console, venne rapito da uno dei caratteri della stessa e portato in un mondo fantastico chiamato Hereitscool per combattere il male che lo stava distruggendo. Questa idea fu tuttavia abbandonata subito dopo il rilascio del gioco.\nRayman 2: The Great Escape.\nNel manuale di Rayman 2 si narra che Rayman sia stato trovato da dei pescatori sulle rive del mare di Lum e abbia subito guadagnato la fiducia del popolo della Radura dei Sogni. Dopo poi aver raccolto tutti i mille Lum nel gioco, al giocatore viene svelato che il protagonista \u00e8 l'unico essere presente nella Radura a non essere generato da Polokus, e che quindi le sue origini e l'identit\u00e0 sono un mistero. Un'ipotesi fantasiosa (fatta nel gioco) afferma che egli potrebbe essere un \"prescelto\", ovvero selezionato da tutti gli dei di tutti i mondi come \"guerriero del bene\", destinato a combattere contro il male.\nRayman Origins.\nIl trailer di lancio di Rayman Origins mostra Betilla la Fata che nella foresta primordiale, in una notte di luna piena, crea Rayman con un incantesimo e gli affida il compito di proteggere la Radura dei Sogni dalle forze oscure. Nelle istruzioni di gioco per\u00f2 c'\u00e8 scritto che egli sia stato il risultato dell'unione di alcuni Lum abbandonati da delle ninfe perch\u00e9 distratte da dei \"polli zombie\".\nDescrizione.\nRayman indossa un foulard rosso su un completo viola con un cerchio bianco sul petto,dei guanti bianchi e delle scarpe da ginnastica gialle. Il cerchio disegnato sul petto sembra avere propriet\u00e0 magiche, in quanto nel primo capitolo della serie ogni volta che il personaggio acquisisce un nuovo potere esso si illumina e nel secondo gioco viene usato per aprire le pietre che contengono le maschere.\nCome gi\u00e0 accennato, Rayman non ha arti, come il collo, le braccia e le gambe, ma possiede semplicemente testa, torso, mani e piedi che galleggiano a mezz'aria disponendosi come se fossero attaccati. Per quanto riguarda il volto, Rayman ha un grande naso tondo e dei capelli biondi divisi in ciuffi.\nDa \"\" Rayman ha avuto un nuovo design. Il suo taglio di capelli \u00e8 infatti pi\u00f9 disordinato, i lineamenti della sua faccia sono pi\u00f9 squadrati, il suo completo risulta pi\u00f9 rettangolare e invece del classico foulard indossa un cappuccio.\nAnche le sue scarpe sono state cambiate aggiungendo delle macchie rosse su entrambi i lati.\nAbilit\u00e0.\nLe abilit\u00e0 di Rayman consistono nel lanciare pugni ai suoi nemici e volare utilizzando i capelli come pale di un elicottero. Esistono tuttavia altre capacit\u00e0 di lotta, come quella sviluppata solo in ' che consente di lanciare sfere di energia. In ' gli attacchi possono essere potenziati tramite l'ausilio di \"detersivi laser\".\nAlleati.\nRayman per portare a compimento le sue missioni si serve di numerosi alleati, come il Mago, Tarayzan, il Musicista, Joe l'extra-terrestre, Bzzit e Betilla la Fata (apparsi in \"Rayman\") e Globox, Murfy, i Teensies e la fata Ly (apparsi per la prima volta in \"\").\nRiconoscimenti.\nNel 1995, ai Nintendo Power award, Rayman vinse il premio per il \"Miglior nuovo personaggio\"."}
{"id": "899658", "revid": "110157", "url": "https://it.wikipedia.org/wiki?curid=899658", "title": "Ai Shibata", "text": "Specializzata nello stile libero ha vinto una medaglia d'oro negli 800\u00a0m sl ai Giochi olimpici di Atene 2004."}
{"id": "899659", "revid": "289247", "url": "https://it.wikipedia.org/wiki?curid=899659", "title": "San Vittore Mauro", "text": ""}
{"id": "899660", "revid": "115436300", "url": "https://it.wikipedia.org/wiki?curid=899660", "title": "Association of American Universities", "text": "La Association of American Universities (AAU) \u00e8 un'organizzazione che raggruppa universit\u00e0 del Nord America il cui obiettivo \u00e8 raggiungere e mantenere l'eccellenza nella ricerca e nel livello di istruzione: attualmente fanno parte di questa associazione 60 universit\u00e0 degli Stati Uniti d'America sia pubbliche che private e due universit\u00e0 canadesi.\nStoria.\nL'AAU \u00e8 stata fondata nel 1900 da un gruppo di quattordici universit\u00e0 conferenti Ph.D. allo scopo di sviluppare e standardizzare i vari corsi di dottorato di ricerca esistenti.\nL'ammissione all'AAU avviene solamente per invito e richiede l'approvazione dei tre quarti dei membri esistenti.\nMembri.\nTra parentesi l'anno di ammissione (in grassetto per i membri fondatori)."}
{"id": "899666", "revid": "775372", "url": "https://it.wikipedia.org/wiki?curid=899666", "title": "Risoluzione 1706 del Consiglio di sicurezza delle Nazioni Unite", "text": "La Risoluzione 1706 dell'ONU venne decisa il 31 agosto 2006 dal Consiglio di Sicurezza delle Nazioni Unite con dodici voti a favore e tre astenuti (Repubblica Popolare Cinese, Qatar, Russia).\nLa risoluzione prevede l'invio di 22\u00a0500 caschi blu nella regione sudanese del Darfur in supporto ai 7\u00a0000 uomini dell'Unione Africana gi\u00e0 presenti nell'area.\nIl governo sudanese ha rifiutato di partecipare alla sessione del Consiglio di Sicurezza ed ha immediatamente rigettato la risoluzione. Il 5 settembre l'Unione Africana annuncia il ritiro delle proprie truppe alla fine del mandato della missione (il 30 settembre), il giorno dopo per\u00f2 gli Stati Uniti annunciano che le truppe resteranno anche dopo la scadenza della missione.\nIl 2 ottobre infatti l'Unione Africana annuncia che estender\u00e0 la propria missione sino al 31 dicembre 2006: alla nuova missione parteciperrano anche circa 200 militari delle Nazioni Unite. Il 9 ottobre la Lega Araba annuncia che il presidente del Sudan ha rifiutato l'invio di forze di \"peacekeeping\" promettendo per\u00f2 soluzioni alternative in un prossimo futuro."}
{"id": "899668", "revid": "78273", "url": "https://it.wikipedia.org/wiki?curid=899668", "title": "Tihart", "text": ""}
{"id": "899669", "revid": "29727", "url": "https://it.wikipedia.org/wiki?curid=899669", "title": "Grano tenero", "text": ""}
{"id": "899670", "revid": "287204", "url": "https://it.wikipedia.org/wiki?curid=899670", "title": "Frumento tenero", "text": ""}
{"id": "899675", "revid": "339392", "url": "https://it.wikipedia.org/wiki?curid=899675", "title": "Navigatio sancti Brendani", "text": ""}
{"id": "899679", "revid": "640469", "url": "https://it.wikipedia.org/wiki?curid=899679", "title": "Catarella", "text": ""}
{"id": "899682", "revid": "110157", "url": "https://it.wikipedia.org/wiki?curid=899682", "title": "Destiny Street", "text": "Destiny Street \u00e8 il secondo album in studio dal gruppo punk Richard Hell &amp; The Voidoids, pubblicato nel 1982."}
{"id": "899684", "revid": "1566286", "url": "https://it.wikipedia.org/wiki?curid=899684", "title": "Shawnee Smith", "text": "\u00c8 nota soprattutto per il ruolo di Amanda Young nella saga di \"Saw\" e di Linda nella sitcom \"Becker\". \u00c8 stata membro del gruppo Fydolla Ho, assieme al bassista dei Metallica Robert Trujillo e al cantante degli Skindred Benji Webbe, con i quali \u00e8 andata in tourn\u00e9e in Gran Bretagna e negli Stati Uniti.\nBiografia.\nShawnee Smith \u00e8 nata a Orangeburg, Carolina del Sud, seconda figlia di Patricia, un'infermiera di oncologia, e Jim Smith, consulente finanziario ed ex pilota della US Air Force. La sua famiglia si trasfer\u00ec a Van Nuys, in California, quando Shawnee aveva un anno. I suoi genitori divorziarono quando aveva due anni e sua madre si rispos\u00f2 quando lei aveva otto anni. Ha frequentato la Ranchito Avenue Elementary School a Panorama City, California. Ha inoltre frequentato la North Hollywood High School di North Hollywood, in California, e si \u00e8 diplomata nel 1987.\nCarriera.\nSmith inizia a recitare sin da bambina, apparendo sul palcoscenico con l'opera \"A Christmas Carol\" per tre anni, dagli otto agli undici, per poi ottenere, nel 1982, a dodici anni, un ruolo come ballerina, seppur marginale, nel film \"Annie\" di John Huston, debuttando quindi al cinema, e una parte accanto a Richard Dreyfuss all'et\u00e0 di quindici. Ha recitato inoltre nell'opera teatrale \"To Gillian on Her 37th Birthday\", vincendo, proprio grazie a questa interpretazione, il Dramalogue Critics Award: . Il suo debutto televisivo risale al 1978, quando, a otto anni, gir\u00f2 uno spot pubblicitario per McDonald's. A nove anni \u00e8 entrata a far parte della Screen Actors Guild. Il suo primo ruolo cinematografico importante, comunque, arriva nel 1987 con \"Summer School - Una vacanza da ripetenti\" dove interpreta la giovane teenager incinta Rhonda Altobello. \u00c8 in \"Blob - Il fluido che uccide\" nel ruolo della protagonista Megan Penny ed \u00e8 accanto a John Candy nel film \"Chi \u00e8 Harry Crumb?\" nel 1989.\nAnche se ha preso parte a molti altri film, probabilmente il suo ruolo pi\u00f9 famoso \u00e8 quello di Amanda Young nella saga di film horror \"Saw\". Grazie al successo di questo personaggio e della saga in generale, Shawnee Smith ha ottenuto una grande visibilit\u00e0 ed \u00e8 tornata alla ribalta dopo molti ruoli secondari. L'attrice ha dichiarato che anche se appare in \"Saw IV\" e \"Saw V\", in realt\u00e0 non fu mai sul set. Tutte le sue scene furono ottenute estrapolandole dai film precedenti e da materiale tagliato, rielaborato e ridoppiato. sarebbe stata nel cast di \"Saw VI\".\nSarebbe dovuta apparire nel 2006 nel film diretto da Darren Lynn Bousman \"Repo! The Genetic Opera\", ma quando la Lionsgate e la Twisted Pictures hanno comprato i diritti per il film dal regista, che gi\u00e0 ne aveva girato un cortometraggio con Shawnee Smith, appunto, per mostrare le potenzialit\u00e0 della pellicola, hanno sostituito l'attrice con Paris Hilton.\nShawnee Smith, oltre che al cinema, \u00e8 apparsa anche in numerose serie TV e programmi televisivi. Tra questi spiccano il suo ruolo nella sitcom \"Becker\", nella quale ha interpretato Linda dal 1998 al 2004, e la sua veste di giudice e mentore nel reality show \"Scream Queens\", nell'edizione del 2008. Nel 2012 entra a far parte del cast della serie TV \"Anger Management\", basata sul film \"Terapia d'urto\" del 2003, nel ruolo della moglie del protagonista Charlie Goodson, interpretato da Charlie Sheen.\nVita privata.\nShawnee Smith ha due figli: una figlia di nome Verve, nata nel 1999, dal suo matrimonio con il fotografo Jason Reposar (1998-2003), e un figlio di nome Jackson, nato nel 2005, dal suo breve matrimonio con il musicista Kai Mattoon (2005-2006). Il nome di sua figlia \u00e8 un omaggio alla casa discografica Verve Records. Smith ha \"sposato\" l'attrice, ed ex compagna di band musicale, Missi Pyle in una falsa cerimonia presso l'All Love is Equal Launch Party a West Hollywood il 18 novembre 2009. Le due attrici hanno preteso di sposarsi in sostegno del rigetto della Proposizione 8 in California che vieta il matrimonio fra persone dello stesso sesso. L'attore Hal Sparks, vestito da sacerdote, ha celebrato la cerimonia utilizzando degli hula hoop color arcobaleno come fedi nuziali; l'attrice si \u00e8 convertita alla confessione cristiano-ortodossa.\nDoppiatrici italiane.\nNelle versioni in italiano dei suoi lavori, Shawnee Smith \u00e8 stata doppiata da:"}
{"id": "899689", "revid": "125193747", "url": "https://it.wikipedia.org/wiki?curid=899689", "title": "Giulia Lazzarini", "text": "\u00c8 attiva dal 1955 in cinema e teatro e ha vinto un David di Donatello nel 2015.\nBiografia.\nNata a Milano, dove trascorre l'infanzia, si trasferisce successivamente a Roma dove avviene la sua formazione artistica grazie alla frequentazione del Centro Sperimentale di Cinematografia dove si diploma in recitazione.\nDebutta in televisione nei primi anni cinquanta e in teatro nel 1954: in questi anni la sua carriera si divide tra l'impegno teatrale e quello legato alle interpretazioni di ruoli in testi teatrali in televisione (per esempio quello di Nora in \"Casa di bambola\" di Henrik Ibsen) e negli sceneggiati televisivi del periodo, per esempio \"Mont Oriol\" del 1958, \"Il mulino sul Po\" del 1963 e \"I miserabili\" del 1964, trasposto in dieci puntate con la regia di Sandro Bolchi e la sceneggiatura di Dante Guardamagna, dove interpreta sia il ruolo di Cosette adulta sia quello di Fantine, accanto a Tino Carraro e Gastone Moschin). Nel 1972 \u00e8 nel \"cast\" della miniserie televisiva, con il tenente Sheridan e diretta da Leonardo Cortese, \"La donna di picche\". Sempre nel 1972 interpreta il ruolo di Marjia Timofeevna ne \"I demoni\" per la regia di Sandro Bolchi.\nEntra a far parte di numerose compagnie teatrali lavorando a fianco di attori come Romolo Valli, Rossella Falk, Giorgio De Lullo e Giulio Bosetti.\nSuccessivamente si lega professionalmente a Giorgio Strehler, tanto da divenire una presenza costante nelle produzioni del Piccolo Teatro di Milano, in particolare con le memorabili interpretazioni di Ariel ne \"La tempesta\" di Shakespeare e di Winnie in \"Giorni felici\" di Samuel Beckett (vedi le foto relative nell'Archivio del Piccolo Teatro, link sottostante). Ha lavorato anche col regista Luca Ronconi.\nNel 2003 ha ricevuto il premio Ugo Betti alla carriera.\nNel 2007 ha preso parte alla miniserie per Canale 5 \"Maria Montessori - Una vita per i bambini\" dove interpreta la madre della protagonista. L'anno successivo \u00e8 stata fra gli interpreti di \"Capitan Basilico\".\nNel 2015 torna sul grande schermo in \"Mia madre\" di Nanni Moretti per cui si aggiudica un David di Donatello e un Ciak d'oro. Ottiene anche un Nastro d'argento speciale.\nNel 2015 vince il Premio Le Maschere del Teatro italiano come Miglior Interprete di Monologo per lo spettacolo \"Muri - prima e dopo Basaglia\" scritto e diretto da Renato Sarti. Nel 2017 vince nuovamente il premio come Migliore Attrice Protagonista per lo spettacolo \"Emilia\" scritto e diretto dall'argentino Claudio Tolcachir. Alla fine dello stesso anno riceve il Premio Ubu come Migliore Attrice per lo stesso ruolo."}
{"id": "899695", "revid": "729019", "url": "https://it.wikipedia.org/wiki?curid=899695", "title": "Lamborghini Silhouette", "text": "La Lamborghini Silhouette (conosciuta anche come Urraco Silhouette) \u00e8 un'autovettura sportiva prodotta dalla casa automobilistica italiana Lamborghini in 53 esemplari (oltre a due prototipi) tra il 1976 e il 1979.\nProfilo e contesto.\nLa \"Silhouette\" era un'evoluzione stilistica della Urraco, disegnata da Marcello Gandini per Bertone nel 1970. Rispetto alla progenitrice la differenza principale riguardava la trasformazione della vettura da coup\u00e9 a targa.\nPresentata al Salone dell'automobile di Ginevra del 1976, la \"Silhouette\" fu la prima vettura scoperta prodotta in serie dalla Casa di Sant'Agata Bolognese. Venne rimpiazzata nel 1982 dall'ulteriore evoluzione Jalpa.\nStoria e tecnica.\nA met\u00e0 anni '70, la Lamborghini soffriva la crisi che in quel periodo aveva colpito il settore delle vetture sportive e versava in difficili condizioni economiche. Infatti, il progetto della Urraco era costato troppo e non ci si poteva permettere di investire su una vettura completamente nuova. Lo scopo era quindi quello di creare una vettura usando la Urraco come base per poterne sfruttare le linee di montaggio e risparmiare cos\u00ec sui costi generali.\nL'obiettivo principale era quello di esaltare l'anima sportiva della Urraco e si procedette quindi ad un profondo restyling. L'intenzione di trasformare la vettura da coup\u00e9 a targa impose l'eliminazione dei sedili posteriori, della parte superiore del padiglione e un irrigidimento del telaio per compensare la mancanza del tetto. La vista laterale rimaneva praticamente invariata per la presenza di due montanti posteriori in plastica in mezzo ai quali era posto il nuovo cofano motore nero opaco in posizione orizzontale. Il tettuccio asportabile in plastica nera poteva essere rimosso in poco tempo e trovava posto nello spazio dietro ai sedili,\nAltre novit\u00e0 erano l'adozione di uno spoiler anteriore, abbinato ad un paraurti nero in resina, che nascondeva il radiatore dell'olio e le prese d'aria dei freni anteriori. Furono poi aggiunti dei passaruota maggiorati abbinati a pneumatici ribassati e nuovi cerchi in lega. Nuovi anche gli interni con una plancia completamente ridisegnata che si protende verso il pilota.\nDal punto di vista meccanico non c'erano novit\u00e0 rispetto alla \"Urraco P 300\". Con essa condivideva infatti il V8 a 90\u00b0 di 2996\u00a0cm\u00b3 che erogava una potenza di 260 CV (DIN) a 7.500 giri/min. La distribuzione era a bialbero a camme in testa e l'alimentazione era affidata a quattro carburatori Weber doppio corpo invertiti da 40."}
{"id": "899699", "revid": "1869172", "url": "https://it.wikipedia.org/wiki?curid=899699", "title": "Anelida e Arcite", "text": "Anelida e Arcite (\"Anelida and Arcite\") \u00e8 un poema di Geoffrey Chaucer, composto di 357 versi.\nNarra la storia di \"Anelida\", regina di Armenia, e il corteggiamento del falso \"Arcite\", da Tebe.\nBench\u00e9 breve, \u00e8 un poema molto complesso, con un'invocazione e successivamente la storia principale. La trama \u00e8 a sua volta strutturata in un'introduzione e un lamento di Anelida, composta da un proemio, una strofa, un'antistrofa e una conclusione. Dopo il lamento ci sono alcuni versi che continuano la storia, ma sembrano essere stati aggiunti da uno scrivano postumo.Come molti dei lavori di Chaucer, il poema s'interrompe improvvisamente. La data di composizione non \u00e8 conosciuta: sembrerebbe che Chaucer l'abbia scritta dopo il 1370.\nIl poema non \u00e8 mai menzionato da Chaucer, ma gli studiosi non mettono in dubbio la sua origine."}
{"id": "899702", "revid": "59975", "url": "https://it.wikipedia.org/wiki?curid=899702", "title": "Marc Bell", "text": ""}
{"id": "899703", "revid": "29727", "url": "https://it.wikipedia.org/wiki?curid=899703", "title": "Frutticultura", "text": ""}
{"id": "899711", "revid": "36426", "url": "https://it.wikipedia.org/wiki?curid=899711", "title": "Francesco Morandini", "text": ""}
{"id": "899714", "revid": "15756", "url": "https://it.wikipedia.org/wiki?curid=899714", "title": "Duplo", "text": "Duplo \u00e8 la versione per bambini piccoli del gioco di costruzioni LEGO, prodotto dall'omonima societ\u00e0 danese.\nCaratteristiche.\nGli elementi modulari che compongono la base del gioco di costruzioni sono 8 volte pi\u00f9 grandi degli equivalenti impiegati nella linea LEGO, ovvero hanno le tre dimensioni, larghezza, lunghezza e altezza, doppia rispetto a questi e risultano pi\u00f9 semplici da maneggiare essendo stati pensati per i bambini pi\u00f9 piccoli. Nonostante ci\u00f2 sono comunque compatibili con quelli della LEGO, con i quali sono in grado di incastrarsi e combinarsi senza problemi.\nStoria.\nLa prima serie di giocattoli venne introdotta nel 1969 e dedicata ai bambini di 1-2 anni; questa comprendeva anche mattoncini LEGO tradizionali, pensati per bambini dai 3 anni in su. Gli elementi erano in quattro colori: rosso, giallo, blu e bianco. L'anno successivo vennero aggiunti altri due set con componenti a forma di ruota di colore blu e rosso. Nel catalogo dei prodotti per il 1971, i set erano diretti ai bambini di et\u00e0 1-2 anni, ma erano ancora venduti in associazione ai mattoncini Lego, in genere progettati per le et\u00e0 dai 3 ai 12 anni. Nel 1972 fu lanciato il mattone Duplo con due file di due perni.\nDal 1975 in poi, furono prodotti set composti da soli mattoncini Duplo, che divenne una linea di prodotti autonoma e Duplo divenne un marchio prodotto a parte, con cinque set composti esclusivamente da mattoncini Duplo. Vi furono delle nuove aggiunte, tra cui un piccolo vagone a quattro ruote con due file di sei borchie. Con questi nuovi set Duplo, Lego voleva indirizzarli ai bambini di circa 1 anno e mezzo, cos\u00ec che, quando i bambini fossero cresciuti, i loro mattoncini Duplo sarebbero potuti essere utilizzati insieme con i mattoncini Lego di dimensioni regolari.\nNel 1977, la linea cambi\u00f2 nome diventando \"LEGO Preschool\". Furono introdotti nuovi elementi, ad esempio porte e omini stilizzati dalle dimensioni di un mattoncino 2x2, composte da una testa cilindrica e un corpo senza arti affusolato. Un altro nuovo componente aveva la forma di un mezzo arco. I nuovi set includevano figure, porte, e dei vagoncini 2x6 che potevano fungere da macchina o treno. Il nome Duplo venne ripristinato nel 1979, insieme a un nuovo logo rielaborato. Alcuni set di mattoni sono stati venduti all'interno di una versione peluche del coniglio del logo, che si chiudeva con una cerniera.\nNel 1983 apparvero i \"Duplo People\", omini snodati ma non smontabili (per motivi di sicurezza, dato che la serie \u00e8 dedicata a bambini piccoli), insieme a set pi\u00f9 complessi. Sempre nel 1983, fu introdotto il set numero 2700, con un modello di una locomotiva a vapore con due vagoni di un treno. Nel 1986, \u00e8 stata introdotta una casa di bambole Duplo con porte scorrevoli. Questa comprendeva una famiglia di figurine Duplo con madre, padre e bambino piccolo.\nNel 1992 \u00e8 stato introdotto Duplo Toolo, che utilizzava viti interne per mantenere insieme le sue parti.\nNel 1993, fu introdotto un set di rotaie grigio, con un sistema per far partire e fermare il treno. In seguito, vi furono due altri modelli simili. Nel 2005, Lego Duplo ha iniziato a vendere treni a tema, come il trenino Thomas. \nIl nome Duplo \u00e8 stato abbandonato ancora una volta a favore di Explore nel 2002. Nel catalogo primavera del 2004, ci fu un annuncio sul fatto che Duplo avesse cambiato nome in Explore, ma nell'autunno dello stesso anno il nome Duplo \u00e8 tornato ancora una volta, con un nuovo logo a forma di coniglio coniglio progettato in concordanza il nuovo logo a forma di elefante per la gamma di Lego Quattro.\nLa Lego ha creato set di Duplo in collaborazione con Bob aggiustatutto ed il trenino Thomas. Quelle linee di Duplo sono state interrotte, mai set di Duplo disponibili al giorno d'oggi includono linee a tema di fattorie, zoo, citt\u00e0, castelli, e pirati. Nel 2008, erano disponibili una casa delle bambole e un castello delle principesse. Alcuni set Duplo hanno automobili, camion, ed edifici che non possono essere smontati. Alcuni set DUPLO non includono manuali di istruzioni."}
{"id": "899715", "revid": "1305772", "url": "https://it.wikipedia.org/wiki?curid=899715", "title": "Revaz Dogonadze", "text": "Biografia.\nFiglio di un professore di scienze agrarie, Dogonadze si laure\u00f2 nel 1955 all'Istituto Fisico-Ingegneristico di Mosca. Inizi\u00f2 precocemente a dedicarsi all'elettrochimica quantistica lavorando al Dipartimento di Studi Teorici dell'Istituto di Elettrochimica di Mosca (adesso \"Istituto Frumkin di Elettrochimica\" dell'Accademia russa delle scienze). Nel 1961 consegu\u00ec il PhD e nel 1966 il dottorato in scienze. Fu prima professore associato (1963-1969) e successivamente ordinario (1969-1973) all'Universit\u00e0 statale di Mosca.\nDogonadze fu il primo a considerare il processo chimico di trasferimento elettronico come una transizione quantomeccanica tra due differenti livelli energetici degli elettroni, transizione indotta da deboli interazioni elettrostatiche molecolari. Presto il suo gruppo di lavoro cominci\u00f2 ad attrarre sia studenti locali che stranieri, interessati al nuovo approccio all'elettrochimica adoperato da Dogonadze. Negli anni settanta Dogonadze studi\u00f2 la relazione esistente tra il trasferimento di elettroni e altri processi elettronici relativi alla fase condensata della materia come l'assorbimento della luce, soffermandosi in particolare sui fenomeni che implicano tre livelli elettronici piuttosto che due, in condizioni di bassa temperatura e con particolari caratteristiche biologiche associate ai sistemi oggetto di studio. Sugger\u00ec inoltre il primo modello quantomeccanico per il trasferimento protonico in solventi polari prendendo in considerazione il ruolo dinamico del solvente e creando una teoria cinetica chimica, elettrochimica e biochimica valevole per soluzioni in liquidi polari. Allo stesso modo estese la sua teoria cinetica alla materia in fase condensata. Si dedic\u00f2 particolarmente anche allo studio della catalisi enzimatica.\nDogonadze fond\u00f2 e fu a capo del Dipartimento di Studi Teorici dell\"'Istituto di Chimica Inorganica ed Elettrochimica\" dell'Accademia Georgiana delle Scienze (GAS). Nel periodo 1982-85 fu anche direttore del Dipartimento di Fisica Generale e Teorica dell'Universit\u00e0 Tecnica Georgiana. Dal 1978 al 1985 fu presidente del Dipartimento di Fisica Elettrochimica della \"International Society of Electrochemistry\" (ISE). Organizz\u00f2 diverse conferenze internazionali e fu autore di circa 190 lavori di ricerca (tra cui 7 monografie). Fu coautore e coeditore di una monografia in tre volumi intitolata \"The Chemical Physics of Solvation\"."}
{"id": "899716", "revid": "834", "url": "https://it.wikipedia.org/wiki?curid=899716", "title": "Cappella di Santa Croce a Mondov\u00ec", "text": ""}
{"id": "899718", "revid": "33689", "url": "https://it.wikipedia.org/wiki?curid=899718", "title": "Peter Molyneux", "text": "Nel corso della sua carriera, Molyneux \u00e8 stato a capo dello sviluppo di importanti serie videoludiche, tra cui si ricordano \"Populous\", \"Black &amp; White\" e \"Fable\".\nBiografia.\nIl giovane Molyneux, dopo essersi appassionato di \"Pong\" e aver intrapreso studi universitari di programmazione, inizi\u00f2 l'attivit\u00e0 professionale nei primi anni '80 con una piccola azienda di vendita di supporti informatici. Con la Vulcan Computing di Guildford realizz\u00f2 il suo primo videogioco, \"The Enterpreneur\", un simulatore aziendale testuale per BBC Micro, venduto per ordine postale nel 1984. Il gioco fu un completo fallimento commerciale, si dice che vendette solo due copie, una delle quali Molyneux sospetta che fu ordinata da sua madre; oggi \u00e8 un'opera perduta.\nPer un po' accanton\u00f2 l'idea di diventare uno sviluppatore, finch\u00e9 insieme a un altro giovane imprenditore, Led Edgar, fond\u00f2 la Taurus Impact Systems, un'azienda di database. In quel periodo Molyneux si dedic\u00f2 anche a tutt'altra attivit\u00e0, l'importazione di fagioli in salsa.\nA met\u00e0 anni '80 la Taurus fu contattata dalla Commodore, in realt\u00e0 a causa di un errore, in quanto stavano cercando un'altra azienda informatica dal nome simile, la Torus che era specializzata in software di rete. Molyneux si rec\u00f2 alla sede della Commodore europea, dove gli venne proposto di realizzare il software per collegare in rete i nuovi computer Amiga, e accett\u00f2 nonostante l'equivoco.\nLa Taurus riusc\u00ec comunque a produrre e vendere il software alla Commodore. In seguito Molyneux e Edgar fondarono la Bullfrog Productions, specializzandosi nei videogiochi.\nIl primo gioco a marchio Bullfrog \u00e8 \"Fusion\" del 1988, pubblicato dall'allora emergente Electronic Arts, un tipico sparatutto di moderato successo, ben diverso dai titoli che avrebbero dato fama alla Bullfrog. I veri guadagni arrivarono nel 1989 con \"Populous\", un God game di grande successo, che sebbene non sia il primo gioco di questo tipo, fu senz'altro quello che lanci\u00f2 definitivamente il genere.\nLa Bullfrog realizz\u00f2 altri grandi titoli con Molyneux tra gli sviluppatori, tra cui \"\", la serie dei \"Theme\", \"Dungeon Keeper\" e \"Magic Carpet\". Tuttavia Molyneux acquis\u00ec anche la tendenza a fare progetti utopici e promesse eccessive. Spesso parl\u00f2 con la stampa e il pubblico di giochi rivoluzionari, nella pratica irrealizzabili dalle sue squadre di sviluppatori.\nDopo l'acquisizione di Bullfrog da parte di Electonic Arts, Molyneux divenne anche, per un certo periodo, vicepresidente di quest'ultima.\nNel 1997 lasci\u00f2 la Bullfrog per fondare la nuova societ\u00e0 di sviluppo Lionhead Studios, in seguito divenuta legata alla Microsoft. Il primo titolo Lionhead fu \"Black &amp; White\" (2001), altro God game di buon successo, ma in seguito Molyneux come sviluppatore entr\u00f2 in un lento e costante declino.\nIl successivo action RPG \"Fable\" (2004), presunta killer application della console Xbox, sebbene fosse un buon titolo, fu ben lontano dalle aspettative rivoluzionarie che aveva creato sulla stampa con lunghi diari di sviluppo. Per i detrattori di Molyneux, \"Fable\" \u00e8 emblematico della sua strategia promozionale fanfarona, fatta di promesse non mantenute.\nIl declino continu\u00f2 con progetti annullati, la fuoriuscita da Microsoft e il caso controverso di \"Godus\" (rimasto in accesso anticipato per molti anni).\nNel 2012 Molyneux lasci\u00f2 la Lionhead e la sua posizione di direttore creativo alla Microsoft Studios Europe per entrare nell'esordiente studio 22cans, fondato da un altro ex Lionhead, Tim Rance, a Guildford. Il motivo, secondo quanto dichiarava Molyneux, era il suo desiderio di passare a un'impresa indipendente, in particolare non legata a produrre seguiti di \"Fable\".\nNel 2021 alla 22cans ci furono dei licenziamenti, ma l'azienda dichiarava che l'attivit\u00e0 di sviluppo continuava.\nVideogiochi.\nBullfrog Productions.\nSono inclusi solo i titoli nei quali Molyneux \u00e8 accreditato in ruoli di sviluppo."}
{"id": "899723", "revid": "6923", "url": "https://it.wikipedia.org/wiki?curid=899723", "title": "Nicolas Notovi\u010d", "text": "Aristocratico di origine ebree \u00e8 conosciuto per un suo libro, \"La vie inconnue de Jesus Christ\" (1894), che parla della vita di Ges\u00f9 Cristo durante il periodo mancante nei racconti dei Vangeli. L'opera, basata su un falso manoscritto, risult\u00f2 per\u00f2 essere una truffa.\nNotovi\u010d scrisse vari altri libri. Non si conoscono il luogo, le circostanze e la data della sua morte.\n\"La vita sconosciuta di Ges\u00f9\".\nNel 1887 Notovitch afferm\u00f2 di aver fatto un viaggio con dei mercanti in India, e di essere capitato nel monastero (gompa) di Hemisnel in Ladakh, di passaggio durante una delle sue esplorazioni. Disse che, andando via dal monastero, si ruppe una gamba e venne riportato indietro per essere medicato. Il capo dei monaci gli mostr\u00f2 un rotolo che conteneva la storia del viaggio in India di Ges\u00f9, chiamato in questi rotoli Issah, lo stesso nome usato dagli Arabi. Il documento, poi rivelatosi falso, si sarebbe intitolato \"Vita di Sant'Issa, il migliore dei Figli degli Uomini\" - essendo \"Isa\" il nome arabo di Ges\u00f9 nell'Islam. La storia di Notovitch, con una traduzione de \"La Vita di Sant'Issa\" venne pubblicata in francese nel 1894 col titolo \"La vie inconnue de Jesus Christ\" (Vita sconosciuta di Ges\u00f9 Cristo). \nGli scritti di Notovitch provocarono subito una tempesta di polemiche, dalla quale Notovitch usc\u00ec a pezzi. L'attacco principale al suo racconto venne guidato dall'orientalista Max Muller, che gi\u00e0 aveva smascherato Jacolliot. M\u00fcller afferm\u00f2 che i monaci del gompa avevano imbrogliato Notovitch (o gli avevano giocato uno scherzo) o che egli stesso avesse creato o falsificato le prove. Muller poi scrisse al monastero di Hemis e il lama responsabile rispose che non c'erano stati visitatori occidentali al monastero da quindici anni e non esistevano documenti che si riferissero alla storia di Notovitch. J. Archibald Douglas poi visit\u00f2 il monastero di Hemis e intervist\u00f2 il lama responsabile del posto, che afferm\u00f2 che Notovitch non era mai stato l\u00ec. L'indologo Leopold von Schroeder chiam\u00f2 i resoconti di Notovitch una \"grossa menzogna\". Wilhelm Schneemelcher sostiene che le dichiarazioni di Notovich furono presto comprovate falsificazioni e che a tutt'oggi nessuno ha mai avuto modo di vedere i manoscritti che Notovitch asser\u00ec di aver posseduto.\nNotovich agli inizi ribatt\u00e9 alle accuse per difendersi. Ma una volta che la sua storia venne riesaminata dagli storici, Notovitch confess\u00f2 di aver falsificato le prove. Il critico testuale Bart Ehrman afferma che \"oggi non c'\u00e8 un singolo studioso di fama su questa terra che abbia dei dubbi sulla questione. L'intera storia \u00e8 stata inventata da Notovitch, che guadagn\u00f2 un bel po' di soldi e una notevole quantit\u00e0 di notoriet\u00e0 per la sua beffa\"."}
{"id": "899725", "revid": "767487", "url": "https://it.wikipedia.org/wiki?curid=899725", "title": "Donavon Frankenreiter", "text": "Amico di vecchia data di Jack Johnson, ha pubblicato nel 2004 il suo primo album chiamato \"Donavon Frankenreiter\" pubblicato dalla Brushfire Records dello stesso Johnson, tramite Universal, e che \u00e8 entrato nella Top 40 australiana nell'Aprile 2004.\nAccenni alla carriera nel surf.\nDonavon inizia la sua esperienza sul surf sin da ragazzo a San Clemente, California. In breve tempo firma un contratto di sponsorizzazione con Billabong, con cui viagger\u00e0 per il mondo surfando le onde di vari mari ed oceani. Durante i suoi viaggi, affitta una stanza nel North Shore di Oahu, Hawaii, proprio dai genitori di Jack Johnson. Da questo evento partir\u00e0 una salda amicizia tra i due surfer-musicisti, destinata a sfociare in seguito anche in collaborazioni musicali.\nCarriera musicale.\nFrankenreiter incomincia a suonare la chitarra a 18 anni, ma la sua carriera si inizia a rivelare solo nel 1996 quando forma il gruppo Sunchild, ovvero \"figlio del sole\". Donavon nel gruppo era alla chitarra solista, ma non cantava. La band, ispirata dal rock anni 70 con stile simile a quello dei The Black Crowes, pubblica il suo primo lavoro \"Barefoot &amp; Live\" pubblicato da Surfdog Records nel 1997, composto da performance dal vivo composto da cover della Allman Brothers Band, dei Rolling Stones e Van Morrison, cos\u00ec come da molti brani propri. Nel 2000 segue \"California Honey\" pubblicato dalla loro etichetta \"Sunchild Records\". L'album ora \u00e8 fuori produzione ed attualmente \u00e8 molto difficile da trovare. Nel 2001 il gruppo si scioglie e Donavon intraprende la carriera solista. Sunchild viene citata raramente nelle interviste o nelle apparizioni giornalistiche, il che fa desumere che la carriera musicale professionista di Donavon sia partita solo nel 2002, l'anno in cui firma con Brushfire Records e registra il suo primo album da solista a suo nome. L'album, Donavon Frankenreiter appunto, viene registrato con co-produttori Jack Johnson e Mario Caldato Jr. Pubblicato nell'aprile 2004 in Australia, l'album scala le classifiche ARIA fino a giungere nella top 40, grazie ad un tour che porta Frankenreiter a girare tutto lo stato. L'album viene pubblicato un mese dopo negli Stati Uniti, precisamente l'11 maggio 2004.\nL'album successivo di Frankenreiter, Move by Yourself, viene pubblicato il 6 giugno 2006, e il successo riscosso conferma il gradimento riscosso con il primo album, preferito da alcuni critici.\nLa canzone \"Lovely Day\" \u00e8 stata utilizzata nella scena iniziale del film \"Snakes on a Plane\", comparendo anche nella colonna sonora del film.\nAll'album segue un dvd, The Abbey Road Sessions, performance live dell'artista registrata presso Abbey Road nell'estate 2006.\nIl 19 agosto 2008 ha pubblicato sotto la Lost Highway Records il suo terzo album in studio Pass It Around.\nDiscografia.\nAlbum.\ncon i Sunchild:\nda solista:"}
{"id": "899726", "revid": "114009458", "url": "https://it.wikipedia.org/wiki?curid=899726", "title": "Memoria a cambiamento di fase", "text": "La Memoria a cambiamento di fase \n(nota anche come Phase-change memory, PCM o Ovonic Unified Memory, OUM) \u00e8 un tipo di memoria non volatile a stato solido di nuova generazione, il cui materiale standard \u00e8 una lega calcogenura composta da Germanio (Ge), Antimonio (Sb) e Tellurio (Te), chiamata GST (composizione Ge2Sb2Te5), in grado di cambiare fase (cristallina o amorfa) in modo reversibile e controllato per mezzo di una corrente di programmazione che attraversa la cella di memoria che, riscaldando in modo opportuno il GST, induce il cambiamento di fase. \nDescrizione.\nL'utilizzo delle due differenti fasi in una memoria elettronica digitale nasce dall'osservazione sperimentale di una bassa resistenza elettrica per la fase cristallina (1 logico) e di un'elevata resistenza elettrica per quella amorfa (0 logico). Il medesimo materiale e il medesimo concetto di immagazzinamento digitale di informazione sono stati utilizzati a partire dai primi anni 90 nelle applicazioni per dischi ottici (CD e DVD), nei quali il cambiamento di fase del materiale comporta il cambiamento locale di riflettivit\u00e0.\nIn particolare una regione amorfa presenta bassa riflettivit\u00e0, mentre una regione cristallina presenta alta riflettivit\u00e0; la scrittura delle fasi \u00e8 ottenuta in questo caso riscaldando localmente il materiale per mezzo di impulsi laser e la lettura avviene mediante impulsi laser di bassa potenza. PCM \u00e8 la pi\u00f9 promettente tecnologia di memoria non volatile, dati i sempre maggiori problemi di affidabilit\u00e0 delle memorie flash, allo scalare delle dimensioni della tecnologia. \nAttualmente molte societ\u00e0 che operano nel campo dei semiconduttori sono impegnate nella ricerca e sviluppo di questa tecnologia, tra cui la californiana Intel Corporation, la coreana Samsung, l'italo-francese STMicroelectronics, la coreana Hynix Semiconductor e la tedesca Qimonda tramite i brevetti Ovonyx. Nel febbraio 2008 Intel e STMicroelectronics hanno annunciato di aver iniziato la distribuzione dei primi prototipi di memoria da 128 Mbit a cambiamento di fase.\nNel marzo 2008 nasce Numonyx, multinazionale operante nel settore delle memorie non volatili, dichiarando un ingente impegno verso la spinta alla commercializzazione della tecnologia PCM. Numonyx \u00e8 stata acquisita dalla Micron Technology nel febbraio del 2010."}
{"id": "899727", "revid": "827882", "url": "https://it.wikipedia.org/wiki?curid=899727", "title": "Pram", "text": "Pram (\"carrozzina\" in lingua inglese) pu\u00f2 indicare:"}
{"id": "899728", "revid": "1652635", "url": "https://it.wikipedia.org/wiki?curid=899728", "title": "Donkey Kong (personaggio)", "text": " \u00e8 un personaggio immaginario creato da Shigeru Miyamoto. \u00c8 protagonista della saga di videogiochi omonima ed \u00e8 un personaggio ricorrente nella serie \"Mario\".\nDonkey Kong \u00e8 un enorme e muscoloso gorilla che vive in una giungla al centro di un'isola. Va pazzo per le banane e, a partire dal videogioco \"Donkey Kong\" (1994), indossa una cravatta rossa su cui sono stampate le sue iniziali \"DK\".\nOrigine.\nLa trama del videogioco \"Donkey Kong\" \u00e8 basata sulla serie \"Braccio di Ferro\". I personaggi di Braccio di Ferro e Olivia vengono sostituiti da Jumpman (che in seguito diventer\u00e0 Mario) e Pauline, mentre per il ruolo di Bluto sar\u00e0 scelto un animale: un enorme gorilla, omaggio sia al film \"King Kong\" che alla fiaba \"La bella e la bestia\". Il suo nome deriva dal fatto che Miyamoto era convinto che la parola inglese \"donkey\" (asino) significasse \"testardo\".\nApparizioni.\nVideogiochi.\nDonkey Kong appare per la prima volta nel videogioco \"Donkey Kong\" del 1981. In questo titolo lo scimmione rapisce una ragazza di nome Pauline, portandola in cima a un palazzo in costruzione. Sar\u00e0 Jumpman a salvare la fidanzata dalle grinfie di Donkey Kong, scalando l'edificio ed evitando gli oggetti lanciati dal gorilla.\nIn \"Donkey Kong Jr.\" appare il figlio di Donkey Kong. In questo titolo il personaggio giocante \u00e8 proprio il piccolo gorilla a dover salvare Donkey Kong, intrappolato da Mario all'interno di una gabbia.\nDonkey Kong torna nuovamente a vestire i panni del cattivo in \"Donkey Kong 3\". Sebbene sia il terzo capitolo della serie \"Donkey Kong\", sono presenti numerose differenze sia nel gameplay che nel protagonista: il personaggio di Mario viene infatti sostituito da Stanley, giardiniere gi\u00e0 apparso da solo in \"Greenhouse\". Stanley affronta Donkey Kong all'interno di una serra utilizzando come arma uno spray insetticida. Dopo questo capitolo, Donkey Kong non apparir\u00e0 pi\u00f9 come protagonista della serie, ma collezioner\u00e0 cameo in \"Donkey Kong Country\" e nei rispettivi sequel ed in vari titoli tra cui \"Donkey Kong 64\", \"Donkey Kong Jet Race\", \"\" e \"Super Smash Bros. Melee\".\nNel 1994 Donkey Kong passa dalla giapponese software house Nintendo alla britannica Rare. La software house sviluppa \"Donkey Kong Country\" per Super Nintendo Entertainment System. Sebbene alcune fonti riportino mancanza di supporto e contrariet\u00e0 da parte di Shigeru Miyamoto, Miyamoto ha affermato di aver seguito tutta la fase dello sviluppo del titolo, che si riveler\u00e0 un successo commerciale, con oltre 9 milioni di copie vendute. La serie introduce nuovi personaggi tra cui Diddy Kong, Dixie Kong e Funky Kong. Seguiranno ' e ' in cui tuttavia il gorilla non riveste il ruolo di personaggio giocante.\nLa serie \"Donkey Kong Country\" \u00e8 stata seguita dalla trilogia di giochi per Game Boy \"Donkey Kong Land\" composta da \"Donkey Kong Land\" (1995), \"Donkey Kong Land 2\" (1996) e \"Donkey Kong Land III\" (1997). Escludendo i remake per Game Boy Advance di Donkey Kong Country e sequel, l'ultimo titolo pubblicato dalla Rare sar\u00e0 \"Donkey Kong 64\" (1999) per Nintendo 64. Nel 2003 la Nintendo produce con Namco una trilogia di titoli musicali, il cui primo titolo \u00e8 \"Donkey Konga\" per Nintendo GameCube, in cui viene introdotto il controller DK Bongos. Altro titolo in cui ritorner\u00e0 la periferica \u00e8 \"Donkey Kong Jungle Beat\", disponibile anche per Wii.\nAltro titolo per Game Boy Advance dedicato a Donkey Kong \u00e8 \"Mario vs. Donkey Kong\" (2004) in cui il gorilla torna a ricoprire il ruolo di antagonista. I sequel del gioco saranno ' (per Nintendo DS) e ' (per Nintendo DSi). In \"DK King of Swing\" (2005), \"\" (2007) e \"Donkey Kong Country Returns\" (2010) Donkey Kong divide la scena con Diddy Kong.\nDonkey Kong appare in tutti i capitoli delle serie \"Super Smash Bros.\", \"Mario Kart\" e \"Mario Party\". \u00c8 presente in vari spin-off di Mario, compresi i titoli sportivi \"Mario Golf\", \"Mario Tennis\", \"Mario Slam Basketball\" e \"Mario Super Sluggers\". \u00c8 inoltre presente come pugile in \"Punch-Out!!\" (2009) per Wii..\nIn \"\" il gorilla festeggia il suo compleanno assieme alla sua famiglia, con la quale sar\u00e0 costretto a scacciare dalla sua isola il popolo nemico dei Nevichinghi. Fa inoltre un piccolo cameo come antagonista in \"Super Mario Odyssey\".\nFuori dalla serie, \u00e8 un personaggio utilizzabile nel gioco \"\".\nTelevisione.\nOltre alla serie di videogiochi, Donkey Kong \u00e8 apparso anche in televisione nella serie animata \"Saturday Supercade\", dedicata ad alcuni personaggi dell'et\u00e0 dell'oro dei videogiochi arcade e trasmessa dalla rete statunitense CBS. Infatti richiamando al primo videogioco arcade dedicato al gorilla, tenter\u00e0 di rapire la Principessa Peach, ma dovr\u00e0 vedersela col suo rivale Mario. \nAppare come cattivo minore nella serie \"Un videogioco per Kevin\".\nInoltre, egli \u00e8 il protagonista assoluto nella serie televisiva \"Donkey Kong Country\", una delle prime serie ad utilizzare l'animazione al computer e tratta dall'omonima serie videoludica. A prestargli la voce in queste occasioni \u00e8 Richard Yearwood nella versione inglese e K\u014dichi Yamadera in giapponese; nella versione italiana mai trasmessa, doveva essere doppiato da Simone D'Andrea."}
{"id": "899729", "revid": "842", "url": "https://it.wikipedia.org/wiki?curid=899729", "title": "C-RAM", "text": ""}
{"id": "899731", "revid": "101204868", "url": "https://it.wikipedia.org/wiki?curid=899731", "title": "Episodi di Raven (seconda stagione)", "text": "La seconda stagione della sit-com Raven \u00e8 andata in onda negli Stati Uniti d'America dal 3 ottobre 2004 al 24 settembre 2005 sul canale Disney Channel. In Italia \u00e8 andata in onda da gennaio 2005 a dicembre 2005 su Disney Channel e dal 25 luglio 2006 al 23 agosto 2006 su Italia 1.\nIl ristorante di pap\u00e0.\nTrama.\nVictor apre il suo nuovo ristorante, il \"Chill Grill\", e, all'insaputa di Raven, chiede ad Eddie e Chelsea di esibirsi in un ballo di coppia all'inaugurazione del locale.\nRaven ha una visione in cui i due amici si abbracciano e ha paura che si siano fidanzati: per controllare la situazione si presenta a casa di Chelsea camuffata da idraulico.\nMucche per una notte.\nTrama.\nRaven e Chelsea non sono state invitate al party di Halloween di Alana.\nLe due amiche trascorrono la serata nella soffitta di Raven, dove si imbattono in un libro di magie di nonna Baxter e fanno un incantesimo che realizza tutti i loro desideri.\nQuindi si fanno invitare da Alana alla festa, ma una spilla con disegnata una mucca cade dalla giacca di Chelsea nella pozione magica che avevano preparato per avere dei costumi irresistibili e le due ragazze iniziano una lenta metamorfosi.\nVictor si offende perch\u00e9 Cory vuole rompere la loro tradizione del \"dolcetto o scherzetto\" per andare con William.\nQuando vede che suo padre ha preso pi\u00f9 di dolci di lui, Cory gli chiede di tornare ad uscire insieme.\nCorri Raven Corri!\nTrama.\nRaven e Alana si contendono un ragazzo: Devon Carter, nuovo arrivato alla Bayside. Il giorno dopo, Raven ha una visione in cui un carrello TV investir\u00e0 Alana. La giovane veggente tenta di salvarla, ma nel farlo Alana si sporca i capelli di vernice blu. Nonostante i migliori motivi per chiederle scusa, Raven si finge una parrucchiera, ma la gomma da masticare che ha in bocca cadr\u00e0 nei capelli di Alana, che si rovineranno.\nLe divise della discordia.\nTrama.\nIl preside Lawler \u00e8 stanco dei modi di vestire degli studenti ed introduce l'obbligo della divisa: Raven aizza una rivolta, ma nessuno la segue e finisce in punizione.\nQui trova Alana e le sue amiche che decidono di vendicarsi piazzando una grossa balla di formaggio nel condotto di aerazione, il riscaldamento lo far\u00e0 sciogliere e la puzza si diffonder\u00e0 per tutta la scuola. Raven, pentita, tenta poi d'introdursi nel condotto per togliere il formaggio, ma rimane incastrata e, oltre a sopportarne la puzza, le tocca mangiarlo.\nAh, questi fratelli....\nTrama.\nRaven ottiene finalmente il suo primo appuntamento con Devon ad una pizzeria per bambini, chiamata \"Pizza Party\".\nPoi ha una visione in cui Devon la bacer\u00e0, per\u00f2 alla pizzeria Raven sar\u00e0 alle prese con Nadine, la sorellina di Devon, che non sopporta che suo fratello presti pi\u00f9 attenzione alle ragazze che a lei.\nTattiche del cuore.\nTrama.\nPer San Valentino Raven aiuta Cory ad essere pi\u00f9 sciolto con le ragazze, ricorrendo alla musica hip-hop. Per\u00f2 Cory diventa talmente arrogante da trattare male Danielle, l'unica ragazza che gli interessava davvero.\nAstro Force 5.\nTrama.\nDevon invita Raven a una convention di una serie televisiva: \"Astro Force 5\".\nA Raven la serie televisiva non piace affatto e decide di declinare l'invito.\nMa poi ha una visione in cui Devon si abbraccia con un'altra e decide di infiltrarsi con Eddie e Chelsea nell'evento.\nIo sono fatta cos\u00ec.\nTrama.\nRaven vorrebbe sfilare ma ci\u00f2 le viene proibito per le sue forme non proprio magrissime.\nCory vuole a tutti i costi avere il nuovo videogioco \"Gameball 2\" e, con l'aiuto di William, cerca di convincere i suoi genitori.\nBlu in faccia.\nTrama.\nDevon invita Raven a uscire insieme per andare a vedere il concerto dei \"Blue Rain\" e la ragazza vorrebbe accettare ma i suoi genitori vogliono prima che si concentri seriamente sullo studio e sulla ricerca di scienze, in cui si far\u00e0 aiutare da William, l'amico di Cory. Raven si dimostra davvero ingrata non ricambiando il favore come promesso e, alla fine, combina solo guai alla presentazione della ricerca: non andr\u00e0 al concerto ma capisce finalmente quanto fosse importante ristabilire le sue priorit\u00e0.\nI giardini del silenzio.\nTrama.\nTonya invita Raven a trascorrere una giornata ai \"Giardini del slienzio\".\nAll'inizio Raven rifiuta, ma poi accetta perch\u00e9 ha avuto una visione dove c'\u00e8 Maisha, la sua cantante preferita.\nLa compagnia del guanto bianco.\nTrama.\nRaven si ammala di un raffreddore psichico che le permette di leggere nella mente delle persone.\nProprio in quel momento Raven riceve una proposta da sua nonna: entrare a far parte della \"Compagnia del guanto bianco\", un club di signore molto distinte.\nOggi sposi.\nTrama.\nChelsea da a Raven una brutta notizia che gli ha confessato Devon: suo padre si risposa e tutta la famiglia Carter si trasferir\u00e0 a Seattle.\nRaven decide di intrufolarsi al matrimonio vestita da sposa per cercare di non perdere il suo ragazzo.\nUn programma per due.\nTrama.\nLa senorita Rodriguez, dopo gli ascolti graditi da parte degli studenti, vuole che anche Raven entri a far parte del programma radiofonico della scuola condotto da Eddie.\nEddie \u00e8 geloso perch\u00e9 Raven dimostra di cavarsela meglio di lui e per questo vuole lasciare il programma.\nLa capra.\nTrama.\nLa squadra di basket della scuola ha rapito una capra, mascotte dei rivali.\nChelsea, animalista convinta, la libera e la porta a casa di Raven.\nEddie il sensitivo.\nTrama.\nUna stella cometa che passa ogni cinquant'anni colpisce Eddie e anche lui inizia ad avere le visioni.\nEddie si circonda di finti amici che lo sfruttano solo per il dono che ha acquisito.\nImpuzzolite.\nTrama.\nLa senorita Rodriguez organizza un campeggio e Chelsea \u00e8 entusiasta di andarci, mentre Raven no.\nRaven finisce per rovinare il campeggio perch\u00e9 porta oggetti tecnologici in mezzo al bosco e Chelsea non ne \u00e8 felice.\nLo stracciacuori.\nTrama.\nRaven e Chelsea partecipano ad un programma televisivo, lo \"Stracciacuori\", nel quale chi vince ottiene un appuntamento con il bellissimo Chad.\nPurtroppo l'amicizia tra le due ragazze sar\u00e0 messa a serio rischio, anche per colpa dei perfidi meccanismi televisivi.\nUna stella da scoprire.\nTrama.\nRaven ha una visione dove Tony, lo scout del talent show \"Una Stella da Scoprire\", sar\u00e0 infiltrato nella sua scuola.\nCos\u00ec tutti iniziano a fare audizioni.\nChe cosa far\u00f2 da grande?\nTrama.\nRaven, Chelsea e Eddie fanno un test che dir\u00e0 loro quale lavoro faranno da grandi.\nRaven risulta essere insegnante, cos\u00ec \u00e8 costretta ad andare alla scuola di Cory, Eddie un venditore di divani e Chelsea una poliziotta. Alla fine si scopre che i risultati dei test non erano corretti; infatti a Raven risulta stilista di moda, Eddie un musicista mentre Chelsea una biologa ambientalista.\nCory dal dentista.\nTrama.\nRaven deve accompagnare Cory dal dentista, ma il fratellino ha molta paura.\nIntanto, Eddie e Chelsea aiutano Victor a registrare uno spot pubblicitario per il \"Chill Grill\"\nLa mia grossa grassa festa all'italiana.\nTrama.\nPer tenersi un po' di soldi da parte, Chelsea e Raven cominciano a lavorare come cameriere al \"Chill Grill\".\nMa combinano un disastro dopo l'altro, tra cui prenotare il locale per pi\u00f9 feste la stessa sera.\nPigiama party.\nTrama.\nDopo l'ennesimo screzio in classe, il preside avverte Raven e Alana: o vanno d'accordo oppure saranno sospese entrambe.\nPer cercare di recuperare l'amicizia con Alana, Raven la invita, assieme a Chelsea, Muffy e Loca, ad un pigiama party a casa sua. Qui ha una visione in cui ci sar\u00e0 un terremoto. Intanto Victor da lezioni di guida ad Eddie."}
{"id": "899734", "revid": "123200780", "url": "https://it.wikipedia.org/wiki?curid=899734", "title": "Bubble Bobble II", "text": "Bubble Bobble II, noto anche come , \u00e8 il primo seguito \"ufficiale\" del celebre platform game \"Bubble Bobble\", nel senso che personaggi, ambientazioni e gameplay si rifanno direttamente ad esso, ma in realt\u00e0 \u00e8 il quarto gioco della serie, dopo \"Rainbow Islands\" e \"Parasol Stars\".\nIl gioco \u00e8 gremito di numerosissimi omaggi e citazioni ad altri famosi giochi della Taito, talora omaggiati con l'apparizione dei loro protagonisti a mo' di \"guest star\".\nTrama.\nI protagonisti del sequel sono quattro: Bubblun e Bobblun (figli rispettivamente di Bub e Bob, i due eroi di \"Bubble Bobble\"), con le amichette Kululun e Cororon.\nUn giorno i quattro bambini trovano un libro magico e lo aprono, senza sospettare che si tratti di una trappola ordita da Super Drunk (il nemico finale del primo \"Bubble Bobble\"): per vendicarsi di Bub e Bob, che lo avevano sconfitto, Super Drunk fa in modo che i bimbi subiscano la loro stessa maledizione, trasformandoli in draghetti sparabolle (esattamente come capit\u00f2 a Bub e Bob). In \"Bubble Bobble II\", Super Drunk \u00e8 solo il primo di una serie di boss, molti dei quali gi\u00e0 apparsi in altri titoli Taito. Lo scontro conclusivo \u00e8 col boss Hyper Drunk, fratello gemello di Super Drunk. Dopo la morte del boss finale, i quattro draghetti vengono portati in trionfo dai nemici comuni sopravvissuti: si scopre dunque che questi erano stati costretti dai due gemelli Drunk a combattere contro la loro volont\u00e0. Nell'immagine conclusiva gli eroi hanno ripreso nuovamente aspetto umano.\nModalit\u00e0 di gioco.\nIl gameplay \u00e8 analogo a quello di \"Bubble Bobble\", con alcune piccole differenze. Innanzitutto, ora \u00e8 possibile scegliere tra i 4 personaggi disponibili il proprio preferito all'inizio della partita; le differenze tra di essi non sono soltanto cosmetiche, ma influenzano le abilit\u00e0 di ciascuno di essi, incluso l'attacco speciale, ottenuto tenendo premuto a lungo il pulsante di sparo.\nLivelli.\nA differenza degli altri giochi della saga, una volta sconfitto il boss di un livello si potr\u00e0 scegliere quale sia il successivo livello da affrontare, secondo uno schema ad albero simile a quello proposto in altri titoli Taito (ad es. \"Darius\"). Questo fa s\u00ec che in una stessa partita non sia possibile visitare tutte le aree di gioco.\nIl primo livello \u00e8 suddiviso in tre possibili zone, le quali portano tutte al boss Super Drunk: alla zona scelta corrisponde un'arma diversa per poter sconfiggere il boss in questione.\nIn ogni livello sono nascoste alcune note musicali e ce n'\u00e8 una per ogni sua zona. Trovando e raccogliendo tre note si ottiene una delle quattro chiavi d'oro presenti nel gioco. Bisogna cercare di prendere tutte le chiavi, in quanto esse serviranno per poter accedere al livello finale (privo di denominazione, come del resto il primo), ambientato in un palazzo Maya, dove si trova il boss Hyper Drunk.\nAlcuni dei livelli nel gioco sono basati su precedenti videogames Taito, come \"PuLiRuLa\", \"Space Invaders\", \"Darius II\".\nBonus speciali.\nTra i numerosi bonus speciali disponibili nel gioco, alcuni di essi hanno una particolarit\u00e0: evocano i personaggi di alcuni precedenti giochi Taito, i quali possono essere controllati con gli stessi comandi del giocatore, aiutandolo a eliminare tutti i nemici dello stage corrente. Da notare come i vari sprites di questi personaggi non siano stati rimodernati graficamente, ma siano quelli originali dei vari giochi in cui sono apparsi. Un altro particolare curioso \u00e8 che quando essi entrano in scena si odono degli applausi.\nColonna sonora.\nLe musiche si devono a Tamayo Kawamoto."}
{"id": "899737", "revid": "1305772", "url": "https://it.wikipedia.org/wiki?curid=899737", "title": "Fran\u00e7ois-Jo\u00ebl Thiollier", "text": "Biografia.\nNato a Parigi da una famiglia franco-americana di docenti universitari, \u00e8 stato un bambino prodigio e ha tenuto il primo concerto a New York a cinque anni. \nHa studiato in Francia con il celebre pianista e didatta Robert Casadesus e, in seguito, negli Stati Uniti presso la \"Juilliard School\" di New York con Sascha Gorodnitzki. Ha conseguito il \"Bachelor\" a diciotto anni e il \"master\" l'anno dopo, riportando il massimo dei voti in tutte le materie, accademiche e musicali. \nHa iniziato una brillante carriera che lo ha portato a suonare in pi\u00f9 di quaranta paesi e con le maggiori orchestre, comprese l'orchestra del Concertgebouw di Amsterdam, l'Orchestra filarmonica di Mosca e di Leningrado, e la London Symphony Orchestra.\nHa inciso pi\u00f9 di quaranta dischi, incluse due incisioni dell'integrale delle opere pianistiche di Sergej Rachmaninov, l'integrale pianistica di George Gershwin, Claude Debussy e Maurice Ravel. Il suo vasto repertorio include anche molti altri autori, tra cui Erik Satie, C\u00e9sar Franck, Manuel de Falla, Liszt, Scriabin, Mozart, Beethoven, Brahms, e Ferruccio Busoni, del quale ha inciso il monumentale \"Concerto per pianoforte\".\nPianista di cospicue doti tecniche e dal notevole volume sonoro, sfrutta spesso il suo virtuosismo in un repertorio a lui congeniale, che comprende anche pagine di alta spettacolarit\u00e0 tratte dal pianismo ottocentesco (Carl Czerny, Carl Tausig). Dotato di non comune cultura e capacit\u00e0 didattiche, tiene regolarmente masterclass di perfezionamento pianistico e spesso sfrutta la sua dialettica in concerti-lezioni a tema (per esempio, il ciclo sul valzer viennese, dalla sua nascita alla sua dissoluzione), in cui fa precedere ogni brano da una breve analisi del contesto storico-musicale e delle caratteristiche salienti del brano.\nVincitore di numerosi premi discografici, nel 2003 \u00e8 stato nominato \"Officier des Arts et des Lettres\".\nSua patria di elezione \u00e8 l'Italia dove trascorre lunghi periodi dell'anno per lavoro e per vacanza. La sua famiglia \u00e8 infatti proprietaria da anni di un'abitazione nel Cilento, a pochi passi dal centro abitato di Pollica. "}
{"id": "899738", "revid": "111835252", "url": "https://it.wikipedia.org/wiki?curid=899738", "title": "Ivan Zarevic", "text": "Ivan Zarevic (in russo \u0418\u0432\u0430\u043d \u0426\u0430\u0440\u0435\u0432\u0438\u0447 o \u0418\u0432\u0430\u043d-\u0426\u0430\u0440\u0435\u0432\u0438\u0447, letteralmente \"Ivan lo Zarevic\") \u00e8 uno dei principali eroi del folklore russo. Si tratta di una figura generalmente positiva, normalmente impegnata a confrontarsi con il crudele Ko\u0161ej.\nIvan \u00e8 spesso, ma non sempre, indicato come il pi\u00f9 giovane di tre figli, un personaggio tipo comune nella rappresentazione archetipica dell'eroe. Dotato di poteri magici, il giovane principe possiede una spada magica chiamata \"Kladene\u010d\". \nNella fiaba \"\u00abI tre reami\u00bb\", il principe Ivan \u00e8 detto essere il figlio di Nastassja dalla treccia d'oro. Diversi racconti della tradizione popolare russa ascrivono a Ivan diverse mogli tra cui \"Yelena la Bella\" protagonista di \"\u00abIvan Zarevic, l'uccello di fuoco e il lupo grigio\u00bb\", \"Vasilisa la Saggia\" della favola \"\u00abLa principessa rana\u00bb\" e \"Marya Morevna\".\nFiabe.\nTra le pi\u00f9 note:"}
{"id": "899740", "revid": "181699", "url": "https://it.wikipedia.org/wiki?curid=899740", "title": "Ivan Tsarevich", "text": ""}
{"id": "899746", "revid": "1149807", "url": "https://it.wikipedia.org/wiki?curid=899746", "title": "Tiny Kong", "text": ""}
{"id": "899751", "revid": "287204", "url": "https://it.wikipedia.org/wiki?curid=899751", "title": "Basilica dei Santi Bonifacio e Alessio", "text": "La basilica dei Santi Bonifacio e Alessio \u00e8 una delle chiese di Roma, nel rione Ripa. Dedicata ai santi Bonifacio di Tarso e Alessio di Roma, fu costruita tra il IV e il V secolo sull'Aventino. Ha la dignit\u00e0 di basilica minore.\nStoria.\nLa data di fondazione non \u00e8 certa, e si colloca tra il IV e il V secolo: nel 1216 papa Onorio III ordin\u00f2 la ricostruzione del complesso; al restauro del 1582 segu\u00ec il rifacimento degli anni 1750, opera di Tommaso De Marchis, e quella del 1852-1860 del Somaschi.\nLa chiesa moderna conserva elementi di tutte queste epoche. Il campanile \u00e8 romanico, alcune colonne della chiesa onoriana sono presenti nell'abside orientale della chiesa moderna, il portico \u00e8 medioevale; la facciata cinquecentesca, rielaborata dal De Marchis, insiste sul portico medioevale; del De Marchis \u00e8 l'altare maggiore.\nIl lato meridionale della chiesa ospita il monumento funerario di Eleonora Boncompagni Borghese, del 1693, mentre il transetto meridionale contiene la cappella di Carlo IV di Spagna. Degna di nota, l'icona Madonna dell'Intercessione (Madonna di Sant'Alessio, Madonna dell'Intercessione), datata tra il XII-XIII secolo e ritenuta portata da sant'Alessio dall'oriente.\nSotto la chiesa \u00e8 una cripta romanica; l'altare maggiore della cripta contiene le reliquie di Tommaso Becket. Le pareti ospitano un affresco del XII secolo dell\"Agnus Dei\" e dei simboli degli evangelisti, mentre la parete settentrionale \u00e8 decorata dal \"San Girolamo Emiliani introduce gli orfani alla Vergine\" di Jean-Fran\u00e7ois de Troy, e al termine della navata c'\u00e8 \"La Scala Santa e la chiesa titolare di sant'Alessio\", in legno e stucco, di Andrea Bergondi.\nNel giugno 2019, in un'intercapedine del campanile, \u00e8 stato rivenuto un affresco del 1100 raffigurante sant'Alessio e il Cristo pellegrino. La sua esistenza fu annunciata per la prima volta nel 1965 dal Genio Civile durante i lavori di consolidamento del campanile, finch\u00e9 nel 2006 fu proposta su \"Arte medioevale\" l'identificazione con i Santi Bonifacio e Alessio, dopo quantant'anni di oblio. Dopo un lungo restauro terminato nel 2018, \u00e8 stata proposta una nuova identificazione con Alessio e il Cristo Pellegrino, mentre la notizia ha raggiunto il grande pubblico tramite la stampa non scientifica. La riscoperta \u00e8 importante e unica, perch\u00e9 l'affresco conserva intatta la cornice e l'ottimo stato di conservazione permette di studiarne le tecniche di realizzazione."}
{"id": "899755", "revid": "1272592", "url": "https://it.wikipedia.org/wiki?curid=899755", "title": "Chiesa di Santa Maria in Aquiro", "text": "La chiesa di Santa Maria in Aquiro \u00e8 un luogo di culto cattolico di Roma. Dedicata alla Madonna, si trova in piazza Capranica.\nStoria.\nLa chiesa \u00e8 antica: \u00e8 noto che papa Gregorio III (731-741) la fece restaurare assai incisivamente, quindi il precedente piccolo oratorio deve essere anteriore alla met\u00e0 dell'VIII secolo. Secondo alcune teorie sarebbe stata l'antico \"titulus Equitii\", anche se gli studiosi preferiscono attribuirlo a San Martino ai Monti. \nNel 1389 papa Urbano VI si riferisce alla chiesa come a Santa Maria della Visitazione.\nNel XVI secolo fu affidata alla Confraternita degli orfani, e fu ricostruita in forme rinascimentali e allargata intorno al 1590 dal cardinal Anton Maria Salviati. Annesse alla chiesa furono create due nuove strutture assistenziali, l'Orfanotrofio di Santa Maria in Aquiro e Collegio Salviati, fondato dallo stesso cardinale.\nLa facciata fu ultimata nel 1774 da Pietro Camporese.\nTra il 1861 e il 1866 la chiesa fu interamente restaurata dall'architetto Gaetano Morichini.\nCaratteristiche.\nPrima del restauro del 1590 la chiesa aveva un solo abside e due altari minori (consacrati nel 1179 e nel 1295), con navate divise da sedici colonne: sotto di esso vi era un \"disegno bizantino, composto . . . di pietruzze porfido e serpentino a rettangoli di volgari lineamenti\" (riscoperto nel XIX secolo) ed un muro laterale \"in opus vittatum\".\nL'opera d'arte pi\u00f9 importante \u00e8 un dipinto della \"Madonna con bambino e santo Stefano\", del XIV secolo."}
{"id": "899756", "revid": "287204", "url": "https://it.wikipedia.org/wiki?curid=899756", "title": "Chiesa di Santa Maria di Loreto", "text": ""}
{"id": "899759", "revid": "767487", "url": "https://it.wikipedia.org/wiki?curid=899759", "title": "The Pillows", "text": "I The Pillows (reso graficamente come the pillows) sono una band giapponese di rock alternativo, formata nel 1989 e tuttora in attivit\u00e0. Sono noti in Occidente soprattutto per aver composto la colonna sonora dell'anime di culto \"FLCL\", prodotto dalla Gainax nel 2000."}
{"id": "899761", "revid": "287204", "url": "https://it.wikipedia.org/wiki?curid=899761", "title": "Museo storico nazionale dell'artiglieria", "text": "Il Museo Storico Nazionale d'Artiglieria \u00e8 un polo museale di storia delle tecnologie militari ubicato a Torino nel Mastio della Cittadella (angolo fra Corso Galileo Ferraris e Via Cernaia).\nLe sue preziose e ampie collezioni comprendono armi da fuoco portatili, artiglierie dal Trecento in poi, armi bianche, uniformi, bandiere dal Settecento in poi, raccolte archeologiche, modelli d'arsenale in scala, dipinti e incisioni, una Biblioteca ricca di oltre 10.000 volumi, un Archivio storico, un Fondo fotografico.\nIl Mastio della Cittadella \u00e8 chiuso per restauri e le collezioni sono provvisoriamente depositate nella Caserma Carlo Amione di piazza Rivoli, in Torino.\nStoria.\nIl Museo fu istituito a Torino nel 1843 su proposta del Generale Vincenzo Morelli di Popolo approvata dal Re di Sardegna Carlo Alberto, presso il Regio Arsenale di Torino.\nLa sede originaria del Museo ospitava una raccolta di armi e modelli a fini didattici per il personale militare, non aperta al pubblico. Si trovava in alcuni locali dell'Arsenale.\nPeraltro gi\u00e0 verso la fine del XVIII secolo varie raccolte avevano raggiunto, nell'ambito dell'Arsenale, una notevole estensione e qualit\u00e0 ma, a causa dell'occupazione delle truppe rivoluzionarie francesi (1798), gran parte degli oggetti era stata inviata a Parigi.\nParte degli oggetti venne poi recuperata mentre altri via via si accumularono permettendo l'istituzione del \"Museo d'Artiglieria\". Nel 1861 venne aggiunta alla denominazione precedente del Museo l'aggettivo \"Nazionale\" e la sua raccolta si ampli\u00f2 con armi degli Stati pre-unitari (in particolare preziosi cannoni dal Trecento all'inizio dell'Ottocento), armi raccolte dai campi di battaglia del 1848-1849 e 1859-1861 ed infine con acquisti dall'estero e donazioni di privati cittadini e vari Comuni d'Italia.\nNel 1885 nuove esigenze di impiego dell'edificio dell'Arsenale imposero la temporanea chiusura del Museo in attesa del reperimento di una nuova sede. Questa venne individuata nel Mastio della Cittadella e nel 1893 il Comune di Torino, dopo averlo appositamente adattato a destinazione museale, lo cedette in uso all'amministrazione militare che vi trasfer\u00ec tutte le collezioni e pot\u00e9 aprirlo al pubblico.\nNel 1961, per il centenario dell'Unit\u00e0 d'Italia, il Museo fu ingrandito, ricavando un ulteriore ampio locale dal terrapieno della superstite cortina nord, accanto al Mastio. Questo salone \u00e8 comunemente conosciuto come \"Italia '61\"."}
{"id": "899829", "revid": "765341", "url": "https://it.wikipedia.org/wiki?curid=899829", "title": "Episodi di Raven (terza stagione)", "text": "La terza stagione di \"Raven\" \u00e8 stata messa in onda per la prima volta negli USA su Disney Channel, dal 1\u00ba ottobre 2004 al 16 gennaio 2006.\nIn Italia \u00e8 stata trasmessa da Disney Channel (anteprima pay tv) da marzo 2005 ad aprile 2006, e poi su Italia 1 (in chiaro) dal 24 agosto 2006 al 13 settembre 2006.\nOcchio veggente vede poco e niente.\nTrama.\nRaven, Chelsea ed Eddie aiutano Tyler, loro compagno di scuola, a migliorare il suo look. Il ragazzo diventer\u00e0 talmente bello che Raven se ne innamorer\u00e0, ma lui preferisce un'altra.\nFuori di testa.\nTrama.\nRaven \u00e8 al settimo cielo perch\u00e9 far\u00e0 una ricerca di scienze insieme al bellissimo Jalen.\nTuttavia, avr\u00e0 una seccatura: Sierra, una bambina impertinente che si \u00e8 appena trasferita vicino a casa sua.\nOpportunit\u00e0 di shock.\nTrama.\nIl famoso uomo di affari Presto Jones cener\u00e0 al \"Chill Grill\" e tutta la famiglia Baxter si ingegna per trovare un'invenzione da vendere sul mercato.\nRaven sta lavorando ad un vestito, ma \u00e8 continuamente disturbata da Sierra e da una nuova seccatura: Stanley.\nLa lista delle cose da fare.\nTrama.\nRaven ha il vizio di non ascoltare quello che i genitori le dicono.\nUn giorno rischia di combinare un pasticcio con il professore di Tonya consegnandogli, al posto di un esame, un biglietto pieno di insulti che non dovrebbe leggere.\nLo sconto delle cinque dita.\nTrama.\nTonya ha ripreso gli studi e Victor chiede un aiuto ai figli nelle faccende domestiche, cos\u00ec da alleviarla nella gestione della casa. Cory inizia a frequentare Daryl e il suo \"Gruppo di giusti\", una combriccola poco raccomandabile che si dedica al Taccheggio nei centri commerciali, definito \"Sconto delle cinque dita\". Cory viene costretto da Daryl a rubare un oggetto di sua scelta per restare nel gruppo e il ragazzino obbedisce, prendendo un portachiavi a forma di scimmia. I rimorsi lo attanagliano e Cory si sveglia di notte urlando, spaventato da Raven che \u00e8 accorsa con una maschera di bellezza sul viso. Il mattino seguente Cory \u00e8 ancora visibilmente scosso, a maggior ragione quando Tonya \u00e8 contenta perch\u00e9 all'esame ha risposto giusto alla domanda su un caso di furto. Raven ha capito tutto e, rimasta sola con Cory, lo induce a confessare il furto e lo costringe a tornare al centro commerciale e rimettere il portachiavi al suo posto. Non appena Cory esce, Raven ha una visione in cui il fratello \u00e8 sorpreso da una guardia, probabilmente mentre \u00e8 intento a rubare qualcos'altro. Raven si precipita al centro commerciale e vede Cory rimettere a posto il portachiavi, ma arrivano Daryl e i ragazzi che ricominciano a taccheggiare. Raven si traveste da guardia giurata per portare via Cory, ma arriva una guardia vera che vuole scoprire la verit\u00e0. Alla fine risulta che Cory ha le tasche vuote, mentre Daryl e gli altri restituiscono tutto ci\u00f2 di cui si sono indebitamente appropriati.\nRaven, Eddie e Chelsea hanno vinto un misterioso premio a un concorso. Tuttavia, tra un'incombenza e l'altra, Raven non riuscir\u00e0 a goderselo, fino a quando Eddie e Chelsea non le comunicano che il premio si \u00e8 rotto proprio quando toccava a lei tenerlo. \nSpazzacamini.\nTrama.\nIl quartiere organizza la recita annuale che sar\u00e0 incentrata sulla storia di un gruppo di poveri spazzacamini e a Raven viene affidato il comando dello spettacolo.\nCon il suo solito modo di fare imperioso e arrogante, Raven finisce per far andare via tutti ed \u00e8 costretta a mandare in scena lo spettacolo da sola!\nCoppia di veggenti.\nTrama.\nChelsea \u00e8 innamorata di Ben, un ragazzo della scuola, che per\u00f2 confida a Raven di essere anche lui un veggente.\nI due devono baciarsi per poter capire dove si trova Rainbow, la cantante che Chelsea ha invitato per il concerto organizzato dal club dei vegetariani.\nSii te stesso.\nTrama.\nRaven si spaccia per Natasha, una fenomenale ginnasta russa, per far colpo su Eric.\nFingere di essere un'atleta non \u00e8 per niente facile e Raven se ne render\u00e0 conto!\nL'abito dell'anno.\nTrama.\nLa gara dell'abito dell'anno si avvicina e Raven, dopo tanti anni d'insuccessi, vuole vincere.\nCos\u00ec chiede aiuto alla consulente scolastica, la signorina Romano, per avere pi\u00f9 fiducia in s\u00e9 stessa\nLa storia dei neri.\nTrama.\nRaven e Chelsea sostengono un colloquio per lavorare come commesse nel negozio Sassy's. La proprietaria Chloe le sottopone ad alcune prove, dove Raven dimostra tutte le sue capacit\u00e0 nell'abbinare i vestiti e maneggiare la merce, mentre Chelsea \u00e8 parecchio in difficolt\u00e0 e non sufficientemente portata per la moda. Raven \u00e8 convinta di aver ottenuto il posto, ma inspiegabilmente Chloe comunica a Chelsea che ha scelto lei. Raven \u00e8 sconvolta nello scoprire in una visione che Chloe non l'ha scelta perch\u00e9 afroamericana. La ragazza \u00e8 parecchio abbattuta, ma i suoi genitori la spingono a lottare per non buttare via decenni di lotte sociali. Raven si mette in contatto con una famosa giornalista di colore che sposa la sua causa e insieme organizzano una messinscena per smascherare pubblicamente la razzista Chloe. Raven si traveste da uomo per impersonare il general manager di Sassy's e chiedere a Chloe come mai non ci sono commesse nere. La proprietaria non si sbilancia, ma alla fine \u00e8 Chelsea che riesce a farla confessare registrandola attraverso una telecamera nascosta nel cappello. Chloe \u00e8 licenziata e Sassy's si scusa pubblicamente per l'episodio discriminatorio.\nCory deve scrivere una tesina sulla storia dei neri, ma non riesce a trovare l'ispirazione. Mentre si appisola sul foglio, Cory sogna che tutti i grandi afroamericani della storia sono nel suo salotto e gli raccontano l'orgoglio di essere neri e le fatiche compiute per ottenere pari diritti con i bianchi.\nFiocco di neve.\nTrama.\nChelsea lavora come dog-sitter di Fiocco di Neve, un cagnolino che deve partecipare a un concorso di bellezza.\nRaven ed Eddie, senza lavoro, si fanno assumere anche loro, ma combinano un disastro: colorano Fiocco di Neve di rosa.\nUn trattamento reale.\nTrama.\nRaven \u00e8 corteggiata da Tendaji, un ragazzo straniero della sua scuola, che le fa dei doni: una piuma, una conchiglia e un abito da sera.\nRaven non sa che accettare quei regali equivale a voler diventare la moglie di Tendaji.\nIl becco dell'arte.\nTrama.\nChelsea ha una nuova passione, la scultura, e realizza una statua a grandezza naturale di Raven.\nAlla ragazza per\u00f2 non piace per un dettaglio: Chelsea l'ha ritratta con becco e piume.\nRaven, accidentalmente, rompe la statua ed \u00e8 costretta a sostituirsi ad essa.\nI Boyz 'N Motion.\nTrama.\nRaven aiuta i \"Boyz 'N Motion\", un famoso gruppo musicale, a scappare da un gruppo di fan scatenate e offre loro ospitalit\u00e0 a casa sua.\nA scuola Raven inizia a vantarsi e organizza un concerto ai Boyz per il festival musicale della scuola, senza per\u00f2 averlo chiesto prima a loro.\nIntanto a scuola di Raven arriva Bianca, il nuovo capo di Muffy e Loca, la quale non crede che Raven conosca davvero i Boyz 'N Motion.\nPalla avvelenata.\nTrama.\nRaven colpisce Bianca con una pallonata e la ragazza ha uno shock tale da diventare buona.\nMuffy e Loca quindi, rimaste senza un capo, decidono di diventare le scagnozze di Raven e questo porter\u00e0 alla sensitiva un sacco di guai!\nSalvate la vecchia quercia.\nTrama.\nChelsea \u00e8 delusa perch\u00e9 nessuno studente si interessa alla sua campagna contro l'abbattimento della quercia della scuola.\nL'unico ad interessarsi \u00e8 Jake, un nuovo studente, ma Raven scopre che ha secondi fini.\nTanta fatica per il suo tesoro.\nTrama.\nLa prof. De Paulo nomina Eddie capo del chiosco scolastico.\nA Raven e Chelsea per\u00f2 non va gi\u00f9 la decisione di Eddie di assumere la sua fidanzata Chantelle a lavorare con loro.\nMarketing che passione.\nTrama.\nRaven, Eddie e Chelsea si iscrivono ad un club di marketing e vincono la sfida contro i loro avversari.\nLa prof. Rodriguez decide per\u00f2 di metterli uno contro l'altro e lo spirito di competizione rischia di prevalere sulla loro amicizia, intanto Cory monta una vasca idromassaggio in camera sua, Victor chiede lui di smontarla o usarla dopo aver fatto i compiti ma inizia a usarla anche lui e non riesce pi\u00f9 a farne a meno.\nPrendi la festa per le corna.\nTrama.\nTonya e Victor sono fuori e Cory vuole organizzare una festa, ma Raven \u00e8 contraria.\nAllora Cory fa rompere a Raven una lampada molto cara cos\u00ec da poter avere una scusa per fare la festa e racimolare la somma necessaria per ricomprare la lampada.\nMontagne russe.\nTrama.\nEddie si lascia con Chantelle e rischia di non avere l'accompagnatrice per una cena in onore della squadra di basket.\nRaven cos\u00ec si traveste da una sua ipotetica cugina per non far andare Eddie da solo alla festa.\nChef Man e Raven.\nTrama.\nLeonard Stevenson, ex compagno di universit\u00e0 di Victor, sfida lui e Raven ad una gara di cucina.\nLeonard \u00e8 imbattuto, ma Victor vuole vincere, soprattutto dopo che all'universit\u00e0 Leonard lo aveva umiliato.\nLa biocupola.\nTrama.\nJennifer, l'amica del campeggio di Chelsea, viene a trovarla in citt\u00e0.\nPer\u00f2 tra Raven e Jennifer i rapporti non sono affatto buoni perch\u00e9 cercheranno di rubarsi a vicenda l'amicizia di Chelsea.\nChi la fa l'aspetti.\nTrama.\nRaven vuole partecipare con Chelsea al video di \"Gotta Get You Back\", nuovo singolo del cantante Pressure. Per poter entrare nel cast del video per\u00f2, Raven deve iscrivere Cory ad un corso di ballo yack e per convincerlo gli fa credere che le ragazze impazziscono per i ragazzi che sanno ballare bene.\nIl Grill della porta accanto.\nTrama.\nLeonard Stevenson vuole rovinare Victor ed apre il suo locale, l'Hill Grill, proprio vicino al locale del pap\u00e0 di Raven.\nCos\u00ec la veggente organizza uno spettacolo per cercare di rubare i clienti a Leonard e ingaggia Stanley per l'intrattenimento.\nCory all'estremo.\nTrama.\nCory vorrebbe fare skateboard e Raven lo aiuta ad acquistare sicurezza. Quando per\u00f2 ha una visione in cui Cory precipita dalla tavola, Raven accorre in suo aiuto.\nShopping consapevole.\nTrama.\nVictor da 100$ a Raven per poter comprare una calcolatrice che le ha chiesto la scuola per un corso di trigonometria.\nRaven per\u00f2 spende i soldi per comprare un vestito per un party, ma la sera della festa lo macchia con il rossetto e lo deve restituire.\nCugini di campagna (prima parte).\nTrama.\nRaven scopre che la sua famiglia \u00e8 in lite da anni con i cugini che vivono in campagna.\nQuindi decide che \u00e8 giunto il momento di riappacificare la famiglia, cos\u00ec va con Chelsea in vacanza da loro.\nCugini di campagna (seconda parte).\nTrama.\nRaven e Chelsea non riescono ad adeguarsi alla vita di campagna e, per di pi\u00f9, i cugini le vogliono mandare via.\nIntanto, Eddie deve coprire Cory che \u00e8 uscito con i suoi amici, quando i genitori gli avevano detto di no.\nCibo per la mente.\nTrama.\nLa vecchia mensa scolastica viene modernizzata con cibi provenienti direttamente dai migliori fast food. Raven e Chelsea per\u00f2 iniziano a preoccuparsi nel vedere gli effetti che il cibo non salutare ha sugli studenti.\nMister perfezione.\nTrama.\nRaven si \u00e8 fidanzata con Andre, un giovane aitante che incarna il modello del ragazzo perfetto. Tuttavia, una visione la mostra mentre lo sta lasciando per una cosa brutta che ha combinato. Raven inizia a pedinare Andre per scoprire cosa nasconde, ma causa una serie di equivoci in cui lo scambia per un graffitaro, un giocatore d'azzardo e un traditore. Deluso per la mancanza di fiducia da parte di Raven, Andre decide di lasciarla, invertendo la visione. Raven si rende conto di aver esagerato e tenta di riconciliarsi con Andre aiutandolo nella sua attivit\u00e0 di volontario al centro diurno per bambini, dove assolda Eddie e Chelsea per inscenare la favola di \"Cappuccetto rosso\", mentre Andre deve accompagnare gli ispettori che dovranno decidere se rinnovare i fondi. Purtroppo, tra i bambini del centro c'\u00e8 anche Stanley che si ingelosisce quando scopre che Raven si \u00e8 fidanzata con Andr\u00e9, scatenando una baraonda che si conclude con il bambino legato alla sedia. Proprio in quel momento entrano gli ispettori e Raven teme di aver combinato un guaio, ma una di loro si complimenta perch\u00e9 sa quanto Stanley possa essere un bambino terribile e annuncia la riconferma del programma. Comunque, Raven sente di non essere all'altezza di Andre e lo vuole lasciare, confermando la sua visione. Andre per\u00f2 le chiede di restare insieme, dicendole che \u00e8 sufficiente essere s\u00e9 stessa.\nA Cory viene un'idea per potenziare il business di suo padre: creare il \"Chill Grill su due ruote\", servendo pasti caldi e succulenti ai muratori che non possono pranzare nei ristoranti. Victor \u00e8 entusiasta e scambia l'interessamento del figlio come volont\u00e0 di intraprendere il suo stesso mestiere, cos\u00ec affitta una camionetta che chiama \"Baxter e figlio\". I ritmi di lavoro molto frenetici mettono in seria difficolt\u00e0 Cory che, in un momento di sconforto, rivela al padre il malinteso e che non vuole seguire le sue orme. Victor lo capisce e si scusa per essersi fatto prendere la mano, chiedendo a Cory di concludere almeno il primo giorno.\nHollywood.\nTrama.\nCory vince un concorso per poter comparire nel serial televisivo \"Better Days\".\nA Hollywood conosce Ally, l'attrice protagonista, una ragazza che vorrebbe vivere una vita normale.\nL'ultimo ballo.\nTrama.\nRaven ha una visione in cui \u00e8 al ballo scolastico, ma non vede il suo accompagnatore perch\u00e9 \u00e8 di spalle.\nNon immaginer\u00e0 mai di chi si tratta!\nTutto per una torta.\nTrama.\nVictor chiama la signorina Patterson, la vecchia baby-sitter di Raven e Cory, per badare a loro mentre lui \u00e8 fuori citt\u00e0.\nI due ragazzi pensano di approfittarsene perch\u00e9 la chiamavano \"La Tenerona\", ma la donna sembra misteriosamente cambiata.\nVisioni impossibili.\nTrama.\nNegli ultimi tempi Raven ha delle visioni assurde, cos\u00ec chiama il Dottor Sleevmore per cercare di capire quale sia il problema.\nIl sogno si avvera.\nTrama.\nRaven lavora al centro anziani e le viene affidata Ronnie Wilcox, una donna dal carattere molto difficile.\nRaven scopre che la sig.ra Wilcox era una cantante jazz di successo, ma non ha mai potuto esibirsi nel locale di suo padre: i \"Quattro Assi\", ovvero l'attuale \"Chill Grill\"."}
{"id": "899832", "revid": "124913866", "url": "https://it.wikipedia.org/wiki?curid=899832", "title": "Il giovane Holden", "text": "Il giovane Holden (\"The Catcher in the Rye\") \u00e8 un romanzo del 1951 scritto da J. D. Salinger.\nTitolo originale.\nL'opera viene pubblicata negli Stati Uniti con il titolo di \"The Catcher in the Rye\" e allude a una strofa di una nota canzone in lingua scots attribuita a Robert Burns, \"Comin' Through the Rye\":\nIl titolo nasce dalla storpiatura del secondo verso della strofa che il protagonista opera involontariamente in uno dei passaggi pi\u00f9 importanti del romanzo quando, interrogato dalla sorella Phoebe su cosa voglia veramente fare da grande, risponde, ispirandosi alla scena evocata dalla poesia di Burns, \"colui che salva i bambini, afferrandoli un attimo prima che cadano nel burrone, mentre giocano in un campo di segale\". In inglese, l'espressione suona bizzarra per l'immagine che evoca ma \u00e8 formata da termini comuni: \"catcher\" indica anche il ruolo del ricevitore nelle squadre di baseball, mentre \"rye\" \u00e8 popolare quanto il rye whiskey, un distillato che, secondo le leggi degli USA, deve essere prodotto impiegando almeno il 51% di segale.\nLa difficolt\u00e0 della traduzione del titolo \u00e8 stata risolta in vari modi; se le edizioni in lingua tedesca o portoghese hanno la possibilit\u00e0 di tradurre alla lettera senza impiegare termini goffi o inusuali (\"Der F\u00e4nger im Roggen\", \"O Apanhador no Campo de Centeio\"), in francese la scelta cade su un elegiaco \"L'Attrape-Coeurs\", traducibile letteralmente come \"il rubacuori\". Nei paesi di lingua spagnola l'opera \u00e8 invece nota con il titolo \"El Guardi\u00e1n entre el Centeno\", che ha il pregio di mantenere in \"guardi\u00e1n\" l'idea che il protagonista associa alla parola \"catcher\". In italiano, con una traduzione letterale il titolo sarebbe risultato \"Il prenditore nel campo di segale\", \"Il prenditore nella segale\" o alternativamente, \"Il prenditore nella segale da whiskey\" (altre possibili traduzioni sono \"Il terzino nella grappa\", \"L'acchiappatore nella segale\" o \"Il salvatore sul precipizio\"). Alla fine il primo traduttore italiano opt\u00f2 per \"Vita da uomo\", poi cambiato in \"Il giovane Holden\" nelle successive riedizioni, anche se il titolo originale resta comunque conosciuto anche fuori dal mondo anglosassone.\nCopertina.\nSalinger desiderava che il libro venisse scelto per il contenuto e non per la copertina, per cui chiese all'editore che facesse uscire il libro con la copertina completamente bianca, ad eccezione del titolo e del suo nome: nonostante le richieste l'edizione originale presenta un'illustrazione che ritrae un cavallo della giostra citata nel romanzo; solamente in seguito (nel 1991) si giunger\u00e0 ad una copertina bianca. Anche la copertina dell'edizione italiana Einaudi, nella collana Tascabili, \u00e8 bianca e non riporta neanche la trama o la biografia dell'autore.\nPeriodo storico e ambientazione.\nLe vicende narrate in prima persona dal giovane Holden Caulfield si verificano, con ogni probabilit\u00e0, nelle settimane immediatamente precedenti il Natale del 1949. Pur non essendo esplicitamente indicato, \u00e8 possibile dedurre l'anno da alcuni riferimenti temporali che l'autore introduce nel racconto, quali ad esempio l'et\u00e0 del ragazzo al momento in cui scrive (16 anni), la data della morte di Allie, suo fratello minore (morto il 18 luglio 1946) e al fatto che in quel giorno aveva 13 anni, quindi tre in meno rispetto all'epoca dei fatti narrati. \nI fatti si sviluppano nell'arco di un solo fine settimana e prendono via al sabato, giorno in cui Holden decide di abbandonare l'istituto dove studiava, per concludersi il luned\u00ec mattina successivo quando il ragazzo si reca allo zoo con sua sorella. Il momento della narrazione deve essere riferito invece a qualche mese successivo, probabilmente in estate, ma dobbiamo tener conto che aveva 16 anni quando \u00e8 avvenuto e 17 quando lo racconta.\nIl testo ha inizio in un'ipotetica cittadina della Pennsylvania, Agerstown, dove ha sede la scuola di preparazione al college alla quale Holden \u00e8 stato iscritto dai suoi genitori, la Pencey. Salinger, che in giovent\u00f9 aveva frequentato un college militare a Wayne, Pennsylvania, La narrazione si trasferisce poi definitivamente a New York, dove, nell'area metropolitana di Manhattan compresa tra la parte sud di Central Park e il Greenwich Village, hanno luogo tutte le vicende successive.\nTrama.\nIl protagonista del romanzo \u00e8 Holden Caulfield, un sedicenne statunitense proveniente da una famiglia benestante che scrive dall'ospedale in cui \u00e8 ricoverato per tubercolosi. Il romanzo si apre con la sua figura solitaria che, su una collinetta, assiste ad una partita di football della squadra delle superiori, sebbene la sua mente sia completamente altrove. Quella che sta vedendo sar\u00e0 la sua ultima partita in quella scuola, giacch\u00e9 \u00e8 stato espulso per non esser riuscito a superare abbastanza esami. Prima di tornare in camera decide di passare a trovare il suo ormai ex professore di storia Spencer, uomo che nonostante la sua et\u00e0 avanzata ha suscitato in lui un sentimento di simpatia. Ma non appena mette piede in casa del professore capisce che la sua non \u00e8 stata una buona mossa e sente subito un forte odore di ramanzina, che naturalmente non si fa attendere. Il professore per\u00f2 \u00e8 seriamente preoccupato dell'atteggiamento di Holden, ma non si rende conto che umiliandolo e con altri atteggiamenti, odiati da Holden, non fa altro che accrescere la rabbia del ragazzo, che perde ogni simpatia che prima nutriva verso il proprio insegnante.\nTornato nel dormitorio incontra i suoi compagni di stanza Ackley e Stradlater. Non appena viene a sapere che quella sera Stradlater sarebbe uscito con una sua amica d'infanzia di cui era innamorato, sapendo che aveva gi\u00e0 fatto molte volte l'amore con altre ragazze con cui era uscito e temendo che potesse provarci anche con lei, esce di senno e inizia ad insultarlo pesantemente. Egli allora gli sferra un pugno in viso e Holden, traboccante d'odio verso il suo compagno, il suo professore e l'intera scuola, prende le sue valigie e con 3 giorni di anticipo decide di tornare a New York, non senza aver prima lasciato testimonianza della sua partenza urlando nel cuore della notte: \"Sogni d'oro, imbecilli!\". Una volta arrivato a New York si ritrova senza un tetto dove alloggiare, dal momento che i genitori non hanno ancora appreso la notizia della sua espulsione. Decide allora di trovarsi un alloggio provvisorio e di rimanere l\u00ec finch\u00e9 non arrivino le vacanze di Natale: soggiorna quindi nell'albergo Edmond, un hotel di infima categoria.\nNon avendo sonno, decide di entrare nel night club annesso nell'albergo, dove trova tre ragazze, di et\u00e0 molto maggiore della sua, con cui decide di intrattenersi un poco e di ballare. Queste per\u00f2 dopo poco se ne vanno e Holden, per non restare da solo, decide di cercare un altro locale aperto che serva alcolici ai minorenni. Decide allora di andare nel locale di Ernie, un pianista che gode di buona fama nella Grande Mela. Una volta entrato, una vecchia amica del fratello chiede a Holden di sedere al suo stesso tavolo, ma l'adolescente, poich\u00e9 riteneva che la ragazza stesse soltanto approfittando di lui per entrare nelle grazie del fratello, declina l'invito e barcollante ritorna in albergo. In ascensore, mentre sta risalendo nella sua camera, viene contattato da Maurice, un inserviente dell'albergo, che gli propone quindici minuti di piacere con una prostituta per soli 5 dollari. Holden, un po' ubriaco e molto depresso, senza pensarci su accetta la proposta di Maurice, cosa di cui dopo si pente amaramente. Una volta conosciuta la meretrice, Sunny, \u00e8 sbigottito e si rende conto dell'errore che ha commesso e cos\u00ec le dice di rivestirsi, perch\u00e9 non se la sente.\nPassati i quindici minuti Sunny se ne va e Holden le d\u00e0 i cinque dollari che le spettano. Nel cuore della notte per\u00f2 bussa alla porta della sua camera Maurice, che con una certa insistenza chiede al ragazzo altri cinque dollari, oltre a quelli pattuiti, affermando che lui aveva richiesto fin dall'inizio 10 dollari. Holden per\u00f2 oppone resistenza e cos\u00ec facendo riceve un ennesimo pugno nello stomaco e perde altri 5 dollari. Il mattino successivo abbandona la stanza dell'hotel e si reca in stazione, dove lascia al deposito tutte le sue cose. Dopodich\u00e9 decide di chiamare una sua vecchia amica, Sally Hayes. Nel pomeriggio i due assistono ad uno spettacolo intellettuale e raffinato; Sally infatti \u00e8 un po' snob, e Holden sapeva che avrebbe gradito lo spettacolo. Insieme vanno poi a pattinare sul ghiaccio. Dopo aver trascorso un bel pomeriggio, mentre stanno facendo una piccola sosta in un bar, Holden inizia a chiedere ripetutamente a Sally di scappare insieme a lui e vivere in qualche posto isolato lontano dal caos urbano di New York. Sally per\u00f2 presta poche attenzioni ad Holden e risponde con superficialit\u00e0 che le sue sono soltanto idee strampalate ed impraticabili. Lui per\u00f2, prendendosi troppo sul serio, si lascia scappare una frase che urta talmente la sensibilit\u00e0 di Sally da farla piangere.\nHolden si allontana e allora decide di chiamare un'altra sua vecchia conoscenza, Carl Luce. Insieme si danno appuntamento al Wicker Bar. Carl Luce \u00e8 stato un suo vecchio amico di scuola pi\u00f9 grande di lui e adesso frequenta il college. \u00c8 un tipo intellettuale e perci\u00f2 piace ad Holden; inoltre conosce molte storie di sesso, tanto da poter sembrare quasi un pervertito, motivo in pi\u00f9 perch\u00e9 ad Holden stesse simpatico. Holden immaginava di trovare lo stesso Carl Luce dei tempi della scuola, senza rendersi conto che ormai era quasi un adulto, tanto che il protagonista pi\u00f9 volte chiede a Carl qualche storiella sul genere di quelle che raccontava a scuola, ma Carl pi\u00f9 volte gli raccomanda di abbassare la voce per non farsi sentire da tutti, molto imbarazzato. Carl se ne va quasi subito quasi snobbando Holden: anzi, gli consiglia, con una nota di disprezzo, di rivolgersi ad uno psicanalista. Una volta che Carl se ne \u00e8 andato, non sapendo che fare, esagera ancora una volta con l'alcool e uscito dal bar inizia a girovagare per New York. Ripresosi dalla sbornia, non avendo la minima idea di dove andare, decide di andare a casa dei suoi genitori, per incontrare la sorellina. Entra in casa e si dirige cautamente nella camera della sorella, la sveglia e le parla a lungo.\nLei gli dice che i genitori non sono in casa e che nell'appartamento ci sono soltanto lei e la governante sorda; poi capisce che il fratello \u00e8 stato ancora una volta espulso da scuola. Inizialmente si arrabbia molto per questo fatto, ma poi si mette a ballare con lui. Ad un tratto per\u00f2 entrano in casa i genitori, quindi Holden si nasconde nell'armadio, mentre la sorella distrae la madre per non farlo scoprire. Esce dall'armadio cercando di muoversi quanto pi\u00f9 silenziosamente. Uscito di casa decide di chiedere ospitalit\u00e0 ad uno dei pochi professori per cui nutre una profonda stima: il professor Antolini, insegnante di letteratura inglese. Nonostante l'ora tarda, gli telefona per chiedere di dormire per una notte e sorprendentemente il suo insegnante gli offre piena ospitalit\u00e0. Una volta arrivato, il professore cerca di farlo ravvedere con un serio discorso, non la solita ramanzina, e nonostante avesse precedentemente bevuto un po', riesce a far presa sulla coscienza del ragazzo che inizia a rimuginare sulle parole dette dal suo professore e cos\u00ec si addormenta. Ad un certo punto per\u00f2 si sveglia di soprassalto e si accorge che il professore gli sta accarezzando la testa, cosa che legge come un tentativo di approccio sessuale: cos\u00ec, sudando freddo per lo spavento e l'imbarazzo, dice al professore di doversi recare alla stazione per andare a riprender le valigie, con la finta promessa di tornare subito.\nA questo punto il ragazzo, pi\u00f9 scoraggiato e depresso che mai, decide di fuggire da New York e dalla societ\u00e0. Prima di far ci\u00f2 per\u00f2, decide di salutare per l'ultima volta la sua sorellina. Il giorno seguente si reca a scuola e chiede alla bidella di riferire un messaggio alla piccola: di andare, all'ora di pranzo, al museo di storia naturale. Dopo Holden passa la mattinata nel museo dove l'avrebbe dovuta incontrare rimuginando sul suo passato da bambino e di tutto il tempo speso in quel luogo negli anni della sua infanzia. Verso mezzogiorno la sua sorellina si presenta con una grande valigia, avendo capito le intenzioni del fratello. Si trova molto spaesato e cos\u00ec, del tutto involontariamente, finisce con il litigare con la sorellina, che in un primo momento si allontana stizzita, ma poi si riappacifica con lui, dopo che lui le ha comprato dei biglietti per la giostra dei cavalli. Con la figura di Holden felice, che, sotto la pioggia, guarda la sorellina sulla giostra, si chiude il romanzo. Nelle ultime pagine si comprende anche che Holden viene seguito da uno psicanalista."}
{"id": "899833", "revid": "287204", "url": "https://it.wikipedia.org/wiki?curid=899833", "title": "Jay Roberts", "text": "Biografia.\nDivenne molto famoso in Italia perch\u00e9 suonava il basso con tre corde; come ha spiegato spesso Mal, tutti pensavano che questo fatto fosse voluto, e invece non era proprio cos\u00ec: all'inizio della loro carriera i soldi scarseggiavano, cos\u00ec in uno dei primi spettacoli di successo Jay dovette esibirsi con le uniche tre corde sane che aveva. Visto per\u00f2 il successo dell'esibizione, decise di suonare sempre in questo modo. Jay era l'elemento del gruppo che pi\u00f9 faceva l'istrione durante gli spettacoli; rimase in Italia dal 1966 al 1973, suonando sempre con Mal e gli altri Primitives fino allo scioglimento del gruppo nel 1970, dopodich\u00e9 si trasfer\u00ec a Riccione ed entr\u00f2 nel gruppo progressive Forum Livii, dove oltre al basso suoner\u00e0 anche le tastiere; ma ai primi del 1973 decise di abbandonare il gruppo e, dopo una breve collaborazione con Simon Luca, ritornare in Inghilterra dove abiter\u00e0, per circa un anno, con due musicisti inglesi che avevano suonato in Italia; Roger Warwick e Carl Daykin.\nDopo un incidente al nervo della mano ed altre traversie, nel 1995 decise di togliersi la vita.\nDiscografia.\n45 giri.\nIn Inghilterra.\nCon i Primitives:\nIn Italia.\nCome Mal &amp; i Primitives:\nCome Mal dei Primitives:\nCon i Forum Livii:"}
{"id": "899835", "revid": "767487", "url": "https://it.wikipedia.org/wiki?curid=899835", "title": "The Primitives", "text": "The Primitives sono un gruppo musicale britannico fondato nel 1965 che durante gli anni sessanta fu prevalentemente attivo in Italia. Il gruppo venne riformato nel 2010 da Dave Sumner.\nStoria del gruppo.\nThe Primitives si erano formati ad opera del bassista Geoffrey Robert Farthing, soprannominato Jay Roberts, e del chitarrista Geoff Eaton, ma il primo contratto discografico fu firmato dopo l'incontro con il cantante degli Spirits, Paul Bradley Couling, noto con lo pseudonimo di Mal Ryder e, pi\u00f9 tardi, di Mal. Con questa prima formazione incidono un 45 giri per la Pye, \"Every minute of every day\". Il disco riscuote un successo modesto. Il gruppo sta vivendo un momento di crisi, cos\u00ec Mal chiama il chitarrista Dave Sumner a sostituire Eaton. Mal ha conosciuto Sumner durante un tour in Germania e gli propone di entrare nei Primitives: Dave accetta, Mal porta anche il batterista degli Spirits, Mick Charleton, che completa la nuova formazione.\nDurante un'esibizione in un locale di Soho tra il pubblico sono presenti due italiani in vacanza, Gianni Boncompagni ed Alberigo Crocetta, (proprietario del Piper), che propongono al gruppo una scrittura per alcuni spettacoli in Italia. Mick Charleton, per\u00f2, decide di restare in Inghilterra, e viene sostituito da Pick Withers, un giovane batterista che Mal ha conosciuto in Galles e che dieci anni dopo diventer\u00e0 famosissimo in tutto il mondo come batterista dei Dire Straits. Nel 1966 partecipano alla realizzazione di un video musicale nel film \"Passeggiando per Subiaco\" di Tullio Piacentini con la canzone \"Yeeeeh\" insieme ad altri cantanti come Patty Pravo, Lucio Dalla ed altri ancora.\nCominciano alla fine del 1966 i primi spettacoli al Piper di Roma, il locale pi\u00f9 di tendenza in quegli anni per il beat italiano, dove si esibiscono anche altri artisti che riscuoteranno successo negli anni successivi, come Patty Pravo o un altro complesso sempre inglese, The Rokes: \u00e8 il successo, che porta il gruppo ad incidere un album per l'etichetta Piper Club (distribuita dalla ARC, casa discografica satellite della RCA Italiana), intitolato \"Blow Up\", con alcune delle canzoni che suonano dal vivo, come la gi\u00e0 citata \"Every minute of every day\", \"Gimme some loving\" degli Spencer Davis Group, la band del giovanissimo Stevie Winwood, \"Standing in the shadows of love\", ed anche due traduzioni di Luigi Tenco e Sergio Bardotti di \"Thunder'n lightnin\"' (che diventa \"Johnny no\") e di \"I ain't gonna eat out my heart anymore\", che con il titolo di \"Yeeeeeeh!\" esce anche su 45 giri, riscuotendo un grande successo, bissato qualche mese dopo da \"L'incidente\", inedita su LP.\nIl cantante Mal riscuote molto successo personale, specialmente presso il pubblico femminile, e per questo motivo la casa discografica impone di pubblicare i dischi da l\u00ec in poi con il nome \"Mal e i Primitives\": di fatto quindi comincia la carriera solista di Mal, anche se il gruppo lo accompagna ancora, specialmente negli spettacoli dal vivo. Il gruppo suona ancora in alcuni dischi successivi di Mal, con un cambio di formazione nel 1969: Pick Withers decide di ritornare in Inghilterra, suonando in alcuni gruppi blues, (prima di fondare i Dire Straits con Mark Knopfler) e viene sostituito da Robby McIntosh, uno scozzese arrivato alcuni anni prima in Italia da Glasgow con il suo gruppo, The Senate, insieme a Tony Mimms.\nEntra nello stesso periodo Roger Peacock, proveniente dai Moods, come voce solista: \u00e8 questa la formazione che registra il brano \"Mama rock\", che compare nella colonna sonora del film \"Terzo Canale - Avventura a Montecarlo\" e anche sul promozionale \"Piper 2000\", album pubblicato a dicembre 1969 dalla ARC, ma \u00e8 questa l'unica incisione del gruppo in questa formazione. L'anno dopo il gruppo si scioglie, e McIntosh decide di tornare nel Regno Unito, dove entrer\u00e0 come batterista negli Average White Band; morir\u00e0 nel 1974 per overdose da sostanze stupefacenti.\nJay Roberts invece si trasferisce a Riccione ed entra nel gruppo progressive Forum Livii, dove oltre al basso suoner\u00e0 anche le tastiere; ma ai primi del 1973 decide di abbandonare il gruppo e ritornare in Inghilterra dove abiter\u00e0, per un anno, assieme ad altri due musicisti inglesi che avevano suonato in Italia; Roger Warwick e Carl Daykin. Dave Sumner, che aveva gi\u00e0 lasciato i Primitives nel 1967 ed era stato sostituito da Ray Martines, resta in Italia, dove suoner\u00e0 nei Sopworth Camel, in seguito divenuti semplicemente Camel, poi nei Cyan Three (partecipando anche all'incisione di \"Theorius Campus\", il primo disco di Antonello Venditti e Francesco De Gregori), poi nei Camaleonti ed infine dal 2006 nei riformati Primitives, che accompagnano Mal in tour con i due musicisti torinesi Silvano Borgatta alle tastiere e Valerio Liboni (ex membro, tra i tanti gruppi, de La Strana Societ\u00e0 e i Nuovi Angeli) alla batteria.\nNel 2001 \u00e8 stato pubblicato un cd, \"Maladjusted\", contenente tutto l'album \"Blow up\", un EP con quattro canzoni uscite solo in Francia, il 45 giri inglese ed alcuni inediti. Nel 2010 viene pubblicato un nuovo album Primitive Instinct (Interbeat)\nIl gruppo venne riformato nel 2010 da Dave Sumner e venne pubblicato un nuovo album, \"Primitive Instinct\", prodotto da Massimo Pennisi e Luigi Piergiovanni per la Interbeat."}
{"id": "899837", "revid": "79227", "url": "https://it.wikipedia.org/wiki?curid=899837", "title": "Noemi Batki", "text": "Biografia.\nNata a Budapest da genitori ungheresi, all'et\u00e0 di tre anni si trasferisce in Italia, a Belluno, con la madre Ibolya Nagy, gi\u00e0 rappresentante della nazionale ungherese di tuffi alle Olimpiadi di Barcellona del 1992.\nA Belluno, allenata dalla madre, prende avvio la sua carriera sportiva, che ben presto la porta ad essere convocata nella nazionale italiana juniores e successivamente nella nazionale italiana maggiore.\nI primi risultati di rilievo vengono dagli Europei Juniores di Aquisgrana, Germania, del 2004, dove conquista la medaglia d'argento dal trampolino sincronizzato dai 3 metri in coppia con la tuffatrice trentina Francesca Dallap\u00e9 e il bronzo individuale dalla piattaforma.\nNella primavera del 2005 la Batki lascia Belluno per trasferirsi a Trieste, dove entra a far parte della Trieste Tuffi. Nell'estate 2005, a quasi 18 anni, partecipa ai mondiali di Montr\u00e9al, Canada, dove, alla prima esperienza mondiale, raggiunge un eccellente e sorprendente quinto posto dal trampolino sincronizzato dai 3 metri, sempre in coppia con Francesca Dallap\u00e9, oltre a buoni piazzamenti individuali dal trampolino di 1 metro e 3 metri. Sempre nel 2005, a Elektrostal, in Russia, conquista la sua terza medaglia iridata juniores, ottenendo l'argento dai 3 metri.\nNel 2006, agli Europei di Budapest, in coppia con la Dallap\u00e8 nel sincronizzato dai 3 metri, Noemi Batki ottiene nuovamente un buon piazzamento con un sesto posto, oltre ad ottenere un'altra medaglia, l'argento, in Coppa Europa a Stoccolma.\nAll'inizio del 2007 arriva un'altra medaglia europea a livello assoluto, con la conquista della medaglia di bronzo in Coppa Europa a Stoccolma, nel trampolino sincronizzato dai 3 metri, e si laurea campionessa italiana assoluta nel trampolino sincronizzato dai 3 metri e campionessa italiana di categoria dalla piattaforma e dal trampolino dai 3 metri ai Campionati Italiani Indoor di categoria di Trieste.\nAi Mondiali di Melbourne 2007, Australia, la Batki ottiene buoni risultati, raggiungendo la semifinale nella gara dal trampolino da 1 metro e ottenendo l'undicesimo posto finale, oltre ad un ventesimo posto nella gara dal trampolino dai 3 metri e al nono posto nella gara di sincro dal trampolino dei 3 metri.\nNel maggio 2007 Noemi Batki, in coppia con Tania Cagnotto, ottiene la medaglia d'argento nel sincro da 10 metri al Grand Prix FINA di Montr\u00e9al, mentre in coppia con Francesca Dallap\u00e9, da sempre sua compagna di sincro dal trampolino, vince la medaglia d'oro con record di punti nella tappa a Roma sempre del circuito internazionale Grand Prix Fina di tuffi.\nAlle Universiadi svoltesi nell'agosto 2007 a Bangkok, Thailandia, conquista il suo primo oro assoluto dal trampolino da un metro, oltre ad ottenere due quinti posti nelle gare dei 3 metri, in singolo e in sincronizzato, sempre a brevissima distanza dal podio.\nDall'estate 2007 entra a far parte del gruppo sportivo dell'Esercito Italiano.\nIl 2008 per la Batki inizia con la conquista di 2 medaglie, un oro in coppia con Francesca Dallap\u00e9 nel sincro da 3 metri e un argento in coppia con Tania Cagnotto nel sincro da 10 metri, all'Arena Diving Champions Cup, anche nota come Coppa Europa, disputatasi a Stoccolma, Svezia, nel primo weekend di febbraio.\nA met\u00e0 febbraio, conquista la qualificazione alle Olimpiadi estive in programma a Pechino grazie al quinto posto, ottenuto nella Coppa del Mondo in programma proprio nella capitale cinese, nel sincro da 3 metri, con la compagna di sempre Francesca Dallap\u00e9. Agli Europei di Eindhoven del 2008 arriva anche la prima medaglia in carriera ai campionati europei, di bronzo, questa volta in coppia con Tania Cagnotto nella piattaforma sincro da 10 metri, la medaglia sicuramente pi\u00f9 importante fino a quel momento nella sua carriera e che la iscrive nella storia dei tuffi italiani come quarta atleta azzurra di sempre a salire sul podio in un campionato europeo. Un'altra medaglia viene sfiorata anche nel sincro da 3 metri, dove la coppia Batki-Dallap\u00e8 giunge quarta a brevissima distanza dal podio.\nAlle Olimpiadi di Pechino 2008 la coppia Batki-Dallap\u00e8, esordiente ai giochi olimpici, rappresenta l'Italia nella gara del sincro da 3 metri ottenendo un buon sesto posto nella finale.\nAgli Europei di Tuffi disputatisi nel marzo 2009 a Torino, per la prima volta in un contesto indipendenti dagli altri sport acquatici, Noemi raggiunge il decimo posto nella piattaforma femminile, disciplina nella quale prende parte anche ai campionati mondiali in programma nel luglio dello stesso anno a Roma, fermandosi per\u00f2 nelle eliminatorie con il 25\u00ba punteggio.\nL'anno successivo, ai Campionati europei di nuoto 2010 di Budapest, sua citt\u00e0 natale, arriva la conquista di un insperato argento dalla piattaforma da 10 metri, con 343,80 punti, alle spalle solo della tedesca Christin Steuer, medaglia d'oro con 354,50 punti, dopo aver completato un'incredibile rimonta, essendo addirittura dodicesima e ultima dopo l'esecuzione dei primi due tuffi.\nL'inizio del 2011 segna la definitiva consacrazione sulla scena europea: ai Campionati europei di tuffi 2011 di Torino, Noemi conquista infatti la medaglia d'oro dalla piattaforma da 10 metri, ottenendo il record personale di punti, 346,35. Con il titolo di campionessa europea della specialit\u00e0, si qualifica di diritto nella stessa gara per le Olimpiadi di Londra 2012 dove raggiungendo la finale, ottiene l'ottava posizione con il punteggio di 350,05 battendo il proprio record personale.\nDopo un periodo interlocutorio, nel 2014 Noemi Batki conquista nuovamente l'argento nella gara dalla piattaforma 10\u00a0m (346.40 punti) ai Campionati europei di nuoto 2014 di Berlino.\nAgli europei di nuoto di Glasgow 2018 ha vinto la medaglia d'argento nella piattaforma 10 metri, chiudendo alle spalle dell'olandese Celine van Duijn. L'anno successivo, agli Europei di tuffi di Kiev, a quasi 32 anni conquista la sua seconda medaglia d'oro, nel sincro 10 m, in coppia con la 16enne Chiara Pellacani.\nNel 2019 si \u00e8 laureata in Scienze della Comunicazione all'Universit\u00e0 di Trieste. "}
{"id": "899839", "revid": "810736", "url": "https://it.wikipedia.org/wiki?curid=899839", "title": "Nuova cronologia", "text": "La nuova cronologia \u00e8 una teoria pseudostorica, elaborata da Anatolij Timofeevi\u010d Fomenko, che si pone l'obiettivo di riscrivere l'intera cronologia della storia mondiale, basandosi sull'ipotesi che quella che conosciamo oggi sia fondamentalmente sbagliata.\nLe idee della nuova cronologia sono una continuazione diretta delle idee iniziali di Nikolaj Aleksandrovi\u010d Morozov. La nuova cronologia \u00e8 associata comunemente con il nome di Fomenko, anche se \u00e8, in effetti, il risultato di una collaborazione di Fomenko con parecchi altri matematici russi, tra i quali Gleb Vladimirovi\u010d Nosovskij.\nLa nuova cronologia \u00e8 radicalmente pi\u00f9 breve della cronologia convenzionale, perch\u00e9 tutta la storia dell'Antico Egitto, quella della Grecia antica e la storia romana vengono comprese nel Medioevo, e l'Alto medioevo viene eliminato. Secondo Fomenko, la storia dell'umanit\u00e0 risale solo fino all'anno 800: a suo dire, non avremmo quasi informazioni sugli eventi fra l'800 ed il 1000, e la maggior parte degli eventi storici che conosciamo sarebbero avvenuti tra il 1000 ed il 1500.\nQuesta teoria \u00e8 rifiutata dal mondo accademico ed \u00e8 ritenuta in contrasto con tutte le tecniche di datazione assoluta e relativa. Sebbene qualcuno abbia provato a rivisitare le cronologie riviste dell'antichit\u00e0 classica e della storia biblica che ne accorciano effettivamente la durata eliminando varie \"epoche oscure\", nessuna di queste revisioni \u00e8 tanto radicale quanto quella di Fomenko. Gli eventi che si assume tradizionalmente siano avvenuti prima dell'1 d.C. sono comunque considerati come avvenuti migliaia di anni fa, non centinaia come nella visione di Fomenko.\nStoria.\nL'idea di cronologie differenti dalla cronologia convenzionale pu\u00f2 essere riportata almeno ai primi del XVII secolo. Jean Hardouin sugger\u00ec che molti degli antichi documenti storici fossero molto pi\u00f9 recenti di quanto comunemente ritenuto. Nel 1685 pubblic\u00f2 una versione della \"Naturalis historia\" di Plinio il Vecchio nella quale asseriva che molti tra i testi greci e romani erano stati falsificati dai monaci benedettini. Quando pi\u00f9 tardi gli fu richiesto di argomentare queste teorie, Hardouin asser\u00ec che avrebbe rivelato le ragioni dei monaci in una lettera che sarebbe stata resa pubblica solo dopo la sua morte. L'esecutore del testamento fu incapace di trovare tale documento tra le carte di Hardouin.\nNel XVIII secolo Isaac Newton, esaminando la cronologia comunemente accettata di Grecia antica, Antico Egitto ed antico Medio Oriente, espresse il proprio disaccordo con le teorie prevalenti e ne propose un'alternativa, la quale, basandosi sulle \"Argonautiche\" di Apollonio Rodio, cambi\u00f2 la datazione tradizionale della spedizione degli Argonauti, della guerra di Troia e della fondazione di Roma.\nNel 1887 Edwin Johnson disse che la storia delle prime comunit\u00e0 cristiane era stata in gran parte inventata o corrotta nel II e III secolo.\nNel 1909 Otto Rank evidenzi\u00f2 le varie duplicazioni nella storia letteraria di una variet\u00e0 di culture:\n...quasi tutte le genti civilizzate hanno tessuto miti e glorificato con la poesia i propri eroi, re mitici e principi, fondatori di religioni, di dinastie, di imperi e citt\u00e0 - in breve, i loro eroi nazionali. Specialmente la storia della loro nascita e dei loro primi anni di vita \u00e8 guarnita con tratti fantastici; la sorprendente similitudine, anzi l'identit\u00e0 letteraria, di queste storie, anche se si riferiscono a diversi popoli, completamente indipendenti, alcune volte geograficamente lontani uno dall'altro, \u00e8 ben risaputa ed ha colpito pi\u00f9 di uno studioso.\nNel 1939 Sigmund Freud prov\u00f2 a ricostruire la storia biblica in relazione al suo contributo dato alla psicologia sociale.\nNikolaj Aleksandrovi\u010d Morozov descrisse una correlazione tra le dinastie dei re del vecchio testamento e gli imperatori romani e sugger\u00ec che l'intera cronologia prima del I secolo fosse sbagliata.\nFomenko si interess\u00f2 nelle Teorie problematiche di Nikolaj Morozov durante il 1973. Nel 1980 assieme ad alcuni colleghi del dipartimento di matematica dell'Universit\u00e0 statale di Mosca, pubblic\u00f2 alcuni articoli sui \"nuovi metodi matematici nella storia\" in riviste dedicate. Gli articoli suscitarono molte controversie e Fomenko non convinse gli storici. Nei primi del 1990, Fomenko smise di scrivere articoli su riviste storiche e inizi\u00f2 a pubblicare libri.\nNel 2005 ampli\u00f2 la sua teoria, che adesso riguarda tutto il Vecchio Mondo, dall'Inghilterra all'Irlanda, alla Cina.\nLe affermazioni di Fomenko.\nRiassunto generale.\nFomenko afferma:\nDescrizione approfondita.\nLa teoria di Anatolij Fomenko vuole che la cronologia tradizionale consista in realt\u00e0 di quattro copie della \"vera\" cronologia (ossia ci\u00f2 che secondo questa teoria \u00e8 veramente accaduto) che si sovrappongono, spostate indietro nel tempo di intervalli significativi (da 300 a 2000 anni), con alcune revisioni. Tutti gli eventi e personaggi convenzionalmente datati prima dell'XI secolo o sono fittizi, o pi\u00f9 comunemente rappresentano \"immagini riflesse fantasma\" di eventi e personaggi medievali, trasportati da errori intenzionali o errate datazioni accidentali di documenti storici. Prima dell'invenzione della stampa, resoconti degli stessi eventi da differenti testimoni erano ripetuti talvolta centinaia di volte prima di essere riportati su scritti, poi spesso attraversavano molti processi di traduzione, rifacimenti, ecc.; i nomi erano tradotti, pronunciati non correttamente o graficamente errati, fino al punto da sembrare simili all'originale solo di poco. Secondo la teoria di Fomenko, questo ha portato i primi studiosi di cronologia a credere o a scegliere di credere che questi resoconti si riferissero a diversi eventi, anche a diverse nazioni e a diversi periodi. Fomenko giustifica questo approccio con il fatto che, in molti casi, i documenti originali sono semplicemente non pi\u00f9 reperibili: la maggior parte della storia del mondo antico \u00e8 conosciuta da noi tramite manoscritti che sono datati convenzionalmente secoli, se non millenni, dopo l'evento che riportano.\nPer esempio Fomenko asserisce che il Ges\u00f9 storico sia un'immagine della stessa persona del profeta Eliseo (850-800 a.C.), cos\u00ec come gli corrispondono anche papa Gregorio VII (1020?-1085), San Basilio Magno di Cesarea (330-379), e anche Li Yuanhao (anche conosciuto come l'Imperatore Jingzong o \"figlio del cielo\" - imperatore dello Xia Occidentale, che regn\u00f2 nel 1032-1048), e l'imperatore bizantino Andronico I Comneno.\nInoltre Giovanni Battista battezz\u00f2 Ges\u00f9, qualcuno di nome Massimo battezz\u00f2 San Basilio Magno, il profeta Elia fu il predecessore di Eliseo, e Giovanni Crescenzio fu in qualche modo il predecessore di Gregorio VII; di conseguenza, secondo il ragionamento di Fomenko, sono tutte immagini riflesse della stessa persona. Fomenko spiega la grande differenza nella biografia di queste figure come il risultato di differenza di linguaggio, punti di vista e distanza temporale tra gli autori di questi avvenimenti ed il lavoro dei biografi.\nLa confusione delle biografie delle persone sopramenzionate richiede anche la confusione di \"citt\u00e0\", perch\u00e9 la storia convenzionale le posiziona attraverso l'intero mondo antico, da Gerusalemme a Roma. Fomenko identifica tutte queste citt\u00e0 come: \"Nuova Roma\" = Yoros = Gerusalemme (\u2248periodi dal 1000 fino al 1261) = Troia. A sud dal castello Yoros c'\u00e8 Collina Yu\u015fa (che secondo la teoria corrisponderebbe al Golgota).\nIl biblico Tempio di Salomone non fu completamente distrutto, dice Fomenko, ed \u00e8 ancora conosciuto a noi come l'Hagia Sophia a Costantinopoli - Gerusalemme (\u2248periodi dal 1261 fino al 1600). Il Ges\u00f9 storico sarebbe nato nel 1152 e crocefisso attorno al 1185 su un colle che sovrastava il Bosforo.\nLa citt\u00e0 comunemente nota come Gerusalemme era conosciuta prima del XVII secolo come il non meglio identificato villaggio palestinese di Al-Quds.\nD'altra parte, secondo Fomenko, la parola \"Roma\" pu\u00f2 intendere una serie di differenti citt\u00e0 e regni. La \"prima Roma\" o \"Antica Roma\" o \"Mizraim\" \u00e8 un antico regno Egiziano nel delta del Nilo, con la sua capitale in Alessandria d'Egitto. La seconda e pi\u00f9 famosa \"Nuova Roma\" \u00e8 Costantinopoli. La Roma italiana \u00e8 almeno la terza nella lista delle citt\u00e0 conosciute come \"Roma\": essa si presume essere fondata attorno al 1380 d.C. da Enea. Similmente, la parola \"Gerusalemme\" \u00e8 un concetto, pi\u00f9 che un luogo fisico, e pu\u00f2 riferirsi a diverse citt\u00e0 in diversi tempi.\nIl parallelismo tra Giovanni Battista, Ges\u00f9 ed i profeti dell'Antico Testamento implica che il Nuovo Testamento sia stato scritto prima del Antico Testamento. Fomenko crede che la Bibbia sia stata stilata fino al Concilio di Trento (1545-1563), quando fu stabilita la lista dei libri canonici, e tutti i libri apocrifi vennero distrutti.\nCome altro esempio, secondo Fomenko, Platone, Plotino e Giorgio Gemisto Pletone sono un'unica persona - secondo lui, alcuni testi scritti da Pletone o riguardanti Pletone sono stati affetti da una datazione errata e sono creduti oggi essere di Plotino o di Platone.\nI metodi di Fomenko.\nCorrelazione statistica dei testi.\nUno dei metodi pi\u00f9 semplici usati da Fomenko \u00e8 la correlazione statistica dei testi. Il suo punto di partenza \u00e8 che un testo che descrive una sequenza di eventi dedicher\u00e0 pi\u00f9 spazio ad eventi importanti (per esempio, un periodo di guerra o una rivolta avranno pi\u00f9 spazio di un periodo di pace, o di anni senza eventi particolari), e che questa irregolarit\u00e0 rimarr\u00e0 visibile in altre descrizioni dell'evento. Per ogni testo analizzato, \u00e8 sviluppata una funzione matematica che mappa ogni anno menzionato nel testo con il numero di pagine (o righe, o lettere) dedicate nel testo alla sua descrizione, che potrebbe anche essere zero, se ad esempio nel confronto tra due testi l'avvenimento \u00e8 descritto in un testo e nell'altro no. Le funzioni di due testi sono poi confrontate tra di loro.\nPer esempio Fomenko compara la storia contemporanea di Roma scritta da Tito Livio con la moderna \"Storia di Roma\" scritta dallo storico russo Vladimir Sergeyevi\u010d Sergeyev, calcolando che entrambe hanno un'alta correlazione, poich\u00e9 descrivono lo stesso periodo di storia, non creando alcuna disputa. Compara anche testi moderni che descrivono periodi differenti, e calcola una bassa correlazione come ci si aspetta. Tuttavia, quando compara, per esempio, la storia antica di Roma e la storia medievale di Roma, ottiene un'alta correlazione e conclude che la storia antica di Roma \u00e8 solo una copia della storia medievale di Roma, il che stride con la concezione storica comune.\nLa correlazione statistica delle dinastie.\nCon un metodo praticamente simile, Fomenko compara due dinastie di governanti usando i metodi statistici. Fomenko crea dapprima un database di governanti, che contiene informazioni rilevanti su ciascuno di essi; in seguito, crea dei codici di mappatura per ciascuna coppia di governanti, che contiene un numero che descrive la percentuale di similitudine tra i due. Per esempio, uno dei fattori discriminanti \u00e8 il modo in cui \u00e8 avvenuta la morte: se due governanti sono stati entrambi avvelenati, essi guadagnano un valore di +1 nella voce \"modi di morte\"; se un governatore \u00e8 stato avvelenato e l'altro ucciso in combattimento, la funzione di similitudine ottiene un valore di -1; se uno \u00e8 stato avvelenato e l'altro morto di malattia, essi ottengono un valore 0 (c'\u00e8 la possibilit\u00e0 che gli estensori delle cronache non siano stati imparziali e che le differenti descrizioni descrivano comunque la stessa persona). Una propriet\u00e0 importante \u00e8 la lunghezza del periodo di governo.\nFomenko abbina coppie di dinastie apparentemente scollegate - per esempio, le dinastie dei Re dell'Antico Israele e gli imperatori del tardo Impero Romano d'Occidente (300 - 476 d.C.) - ed afferma che il suo metodo dimostra correlazioni tra i loro regni. I grafici che mostrano solo la lunghezza del periodo di governo nelle due dinastie sono i pi\u00f9 ampiamente conosciuti, tuttavia le conclusioni di Fomenko si basano anche su altri parametri, come descritto prima. Afferma anche che la storia dei regni tra il XVI secolo ed il XX secolo non mostra alcuna relazione con tutti gli altri \"flussi dinastici\", quindi Fomenko insiste che la storia \u00e8 stata moltiplicata ed adattata, fino a costruire una sorta di antichit\u00e0 immaginaria, per giustificare queste o altre pretese \"regali\".\nPresunta evidenza astronomica.\nFomenko esamina eventi astronomici descritti in testi antichi e suggerisce che la cronologia sia medievale. Ad esempio:\nIl rifiuto dei moderni metodi di datazione.\nLa dendrocronologia \u00e8 rifiutata sulla base che, quando viene usata per datare oggetti pi\u00f9 vecchi dei pi\u00f9 antichi alberi esistenti, risulta essere non un metodo assoluto di datazione, ma un metodo relativo, e per questo \u00e8 dipendente dalla datazione tradizionale; Fomenko mira ad interrompere la verificabilit\u00e0 della scala dendrocronologica attorno all'anno 1000 d.C.\nFomenko cita anche un numero di casi di datazione al carbonio-14 che portava a false datazioni di oggetti risalenti a periodi invece accertati, prima della calibrazione con la scala cronologica. Cita anche la strana cooperazione tra fisici ed archeologi nell'ottenere le date, poich\u00e9 la maggior parte di laboratori di datazione accetta solo campioni con una data gi\u00e0 stimata da storici o archeologi. Fomenko asserisce anche che la datazione al Carbonio 14 su un campo che va dall'anno 0 al 2000 d.C. manca di accuratezza perch\u00e9 ha troppi possibili errori che sono o volutamente nascosti o semplicemente ignorati, e che la calibrazione \u00e8 compiuta con un numero statisticamente insignificante di campioni.\nDi conseguenza Fomenko conclude che la datazione al carbonio-14 non \u00e8 abbastanza accurata per essere usata con un elevato margine di precisione.\nFomenko sostiene che quando non smaccatamente false, le monete greche, romane e persiane sono di origine medievale, e la loro abbondanza \u00e8 dovuta alla capillare diffusione del diritto di conio tipica del feudalesimo. La datazione numismatica sarebbe sia soggettiva che circolare come quella basata sulla cronologia tradizionale.\nConcorda coi metodi di datazione assoluta per le tavolette di argilla o le monete, come la termoluminescenza, la luminescenza ottica e i metodi archeomagnetici o metallografici, ma sottolinea che la loro precisione sia insufficiente per tracciare punti fermi nell'arco del tempo.\nFomenko condanna nel complesso la pratica archeologica comune di sottoporre alla datazione campioni accompagnati da stime sull'et\u00e0, sostenendo che la concordanza fra metodi di datazione di per s\u00e9 incerti non prova nulla, anzi, si riduce a una profezia che si auto-avvera: anche se la somma S delle probabilit\u00e0 di veridicit\u00e0 di un evento prodotta da N metodi di datazione \u00e8 superiore a 1, ci\u00f2 non significa che l'evento sia avvenuto con il 100% di probabilit\u00e0.\nCritiche.\nFomenko non tiene assolutamente conto di resti archeologici quali opere d'arte, strade, templi o persino citt\u00e0: li considera dei falsi, o dei soggetti geografici non corrispondenti con quelli storici.Non si tiene nemmeno conto dell'immensa mole di documenti e dei riscontri che hanno le antiche cronache con la realt\u00e0 (ad esempio Pompei o le corrispondenze linguistiche dovute a migrazioni o conquiste). \nFomenko fornisce anche una datazione alternativa per la nascita della Pompei romana, fornendo come \"prova\" il fatto che il canale Conte di Sarno, risalente al Regno di Napoli, si integra bene con la citt\u00e0 antica: egli conclude quindi che canale e citt\u00e0 siano stati costruiti nello stesso periodo, e che l'eruzione del 79 d.C. riportata nei documenti antichi sia una copia fantasma di quella del 1631. In realt\u00e0, fu proprio durante la costruzione del canale che si ritrovarono le prime tracce della Pompei sepolta, per cui il relativo percorso fu riadattato in modo da non danneggiare gli scavi, ed \u00e8 questa la vera causa del fatto che il canale vi \u00e8 cos\u00ec ben integrato, non il fatto che canale e citt\u00e0 antica fossero stati costruiti nello stesso periodo.\nSebbene Fomenko sia abbastanza rispettato come matematico, le sue teorie storiche sono state universalmente rifiutate dagli studiosi, che le definiscono pseudostoria. I critici gli rimproverano di scegliere solo i fatti e le fonti convenienti per la propria teoria e di ignorare il resto."}
{"id": "899845", "revid": "298055", "url": "https://it.wikipedia.org/wiki?curid=899845", "title": "Blow Up (The Primitives)", "text": "Blow up (sottotitolo L'irresistibile complesso inglese dal magico suono) \u00e8 un album del gruppo inglese dei The Primitives, pubblicato in Italia nel 1967.\nIl disco.\n\u00c8 un disco che fa seguito ad un 45 giri uscito poche settimane prima e subito di gran successo, contenente la cover di un brano dei Young Rascals, \"I Ain't Gonna Eat My Heart Anymore\", a cui Sergio Bardotti e Luigi Tenco hanno scritto un testo in italiano, intitolato \"Yeeeeeeh!\": questa diventa una di quelle canzoni che segnano un'epoca, in questo caso gli anni sessanta del beat italiano, e da essa non si pu\u00f2 prescindere quando si traccia la storia di questo genere musicale.Ma \u00e8 tutto il disco \"Blow up\" che colpisce, per l'abilit\u00e0 tecnica dei quattro ragazzi inglesi, che si mettono in evidenza nelle proprie canzoni (\u00e8 contenuto nell'album anche \"Every Minute of Every Day\", 45 giri uscito in Inghilterra l'anno prima) ed anche come esecutori di cover: la loro versione di \"Gimme Some Lovin\"' degli Spencer Davis Group, la band del giovanissimo Steve Winwood, non ha nulla da invidiare alla versione originale.Il disco \u00e8 molto vario dal punto di vista stilistico, e spazia dal beat al rock and roll, dal rhythm'n'blues di \"Gira gira\" (cover di \"Reach out I'll Be There\" dei Four Tops al rock duro di \"L'ombra di nessuno\" (cover di \"Standing in the Shadows of Love\", sempre dei Four Tops).La copertina raffigura una foto dei 4 ragazzi con il bassista Jay con una scopa in mano; la foto \u00e8 riprodotta in vari formati sovrapposti, su sfondo rosso.La produzione del disco \u00e8 di Alberico Crocetta, mentre gli arrangiamenti sono degli stessi Primitives.Il disco, stampato dalla Piper Club (distribuita dalla ARC, casa discografica satellite della RCA Italiana \u00e8 stato ristampato nel 1989 dalla Contempo."}
{"id": "899854", "revid": "36426", "url": "https://it.wikipedia.org/wiki?curid=899854", "title": "Chiesa di San Saba", "text": ""}
{"id": "899855", "revid": "231633", "url": "https://it.wikipedia.org/wiki?curid=899855", "title": "Santi Alessio e Bonifacio", "text": ""}
{"id": "899856", "revid": "36426", "url": "https://it.wikipedia.org/wiki?curid=899856", "title": "Santa Maria in Aquiro", "text": ""}
{"id": "899857", "revid": "36426", "url": "https://it.wikipedia.org/wiki?curid=899857", "title": "Chiesa dei Santi Ambrogio e Carlo al Corso", "text": ""}
{"id": "899858", "revid": "123315372", "url": "https://it.wikipedia.org/wiki?curid=899858", "title": "Chiesa di Sant'Anastasia", "text": ""}
{"id": "899859", "revid": "36426", "url": "https://it.wikipedia.org/wiki?curid=899859", "title": "Chiesa di Sant'Andrea delle Fratte", "text": ""}
{"id": "899861", "revid": "1702319", "url": "https://it.wikipedia.org/wiki?curid=899861", "title": "Chiesa dei Santi Cosma e Damiano", "text": ""}
{"id": "899862", "revid": "36426", "url": "https://it.wikipedia.org/wiki?curid=899862", "title": "Chiesa dei Santi Cosma e Damiano (Roma)", "text": ""}
{"id": "899863", "revid": "439868", "url": "https://it.wikipedia.org/wiki?curid=899863", "title": "Chiesa dei Santi Giovanni e Paolo", "text": ""}
{"id": "899864", "revid": "36426", "url": "https://it.wikipedia.org/wiki?curid=899864", "title": "Chiesa di San Lorenzo in Damaso", "text": ""}
{"id": "899865", "revid": "36426", "url": "https://it.wikipedia.org/wiki?curid=899865", "title": "Chiesa di San Lorenzo in Lucina", "text": ""}
{"id": "899866", "revid": "36426", "url": "https://it.wikipedia.org/wiki?curid=899866", "title": "Chiesa di San Lorenzo fuori le mura", "text": ""}
{"id": "899868", "revid": "52076", "url": "https://it.wikipedia.org/wiki?curid=899868", "title": "Chiesa di San Marco (Roma)", "text": ""}
{"id": "899869", "revid": "36426", "url": "https://it.wikipedia.org/wiki?curid=899869", "title": "Chiesa di Santa Maria in Cosmedin", "text": ""}
{"id": "899870", "revid": "36426", "url": "https://it.wikipedia.org/wiki?curid=899870", "title": "Chiesa di San Paolo fuori le mura", "text": ""}
{"id": "899871", "revid": "322321", "url": "https://it.wikipedia.org/wiki?curid=899871", "title": "Basilica dei Santi Pietro e Paolo", "text": ""}
{"id": "899872", "revid": "228587", "url": "https://it.wikipedia.org/wiki?curid=899872", "title": "Chiesa di San Pietro in Vincoli", "text": ""}
{"id": "899873", "revid": "1728", "url": "https://it.wikipedia.org/wiki?curid=899873", "title": "Chiesa di Santa Prassede", "text": ""}
{"id": "899874", "revid": "1745361", "url": "https://it.wikipedia.org/wiki?curid=899874", "title": "Christian rock", "text": "Il christian rock \u00e8 una forma di musica rock suonata da gruppi apertamente cristiani. Esso si suddivide a sua volta in diversi altri generi che coniugano le inclinazioni musicali alle tematiche cristiane: si hanno quindi christian metal, contemporary, christian punk, gospel e molti altri generi paralleli a quelli della musica secolare. Il fatto che i testi dei brani siano pi\u00f9 o meno esplicitamente riferimenti a temi cristiani varia da gruppo a gruppo.\nStoria.\nL'iniziatore del rock cristiano fu Larry Norman, un musicista statunitense che negli anni settanta sfid\u00f2 la visione che avevano alcuni cristiani conservatori che la musica rock fosse anti-cristiana, con il brano \"Why Should The Devil Have All The Good Music\". Uno dei gruppi Christian Rock pi\u00f9 famosi al giorno d'oggi \u00e8 il gruppo degli Skillet.\nIl fenomeno \u00e8 molto diffuso negli Stati Uniti e in diversi stati dell'America Latina dove i gruppi di rock cristiano che dichiarano esplicitamente il loro Credo e utilizzano l'immaginario cristiano nei testi delle loro canzoni, tendono ad essere considerati come una parte della musica cristiana contemporanea e suonano prevalentemente per un pubblico cristiano. Altri gruppi scrivono musica influenzata dal loro Credo, ma vedono il loro pubblico come un pubblico generale. Questi ultimi possono generalmente evitare menzioni specifiche a Dio o a Ges\u00f9. \nIn Italia il rock cristiano \u00e8 stato per molti anni riconducibile solo alle performance del Gen Rosso e del Gen Verde o alle apparizioni sanremesi dei vari frate Giuseppe Cionfoli o padre Alfonso Maria Parente, mentre \u00e8 in aumento il fenomeno delle rock band che si orientano a questo genere, tanto che il 2012 ha visto entrare nella classifica ufficiale Fimi-GfK degli album pi\u00f9 venduti in Italia \"Luce\" dei The Sun e \"La voce di Assisi\" di frate Alessandro. In diversi casi ne sono coinvolti direttamente sacerdoti, frati e consacrati, ma ci sono anche diverse realt\u00e0 musicali completamente a carico dei laici."}
{"id": "899875", "revid": "287204", "url": "https://it.wikipedia.org/wiki?curid=899875", "title": "Chiesa di Santa Pudenziana", "text": ""}
{"id": "899876", "revid": "36426", "url": "https://it.wikipedia.org/wiki?curid=899876", "title": "Chiesa dei Santi Quattro Coronati", "text": ""}
{"id": "899877", "revid": "547034", "url": "https://it.wikipedia.org/wiki?curid=899877", "title": "Anassibia", "text": ""}
{"id": "899878", "revid": "1645873", "url": "https://it.wikipedia.org/wiki?curid=899878", "title": "H\u016dngnam", "text": "H\u016dngnam (chos\u014fng\u016dl \ud765\ub0a8\uad6c\uc5ed, hanja \u8208\u5357\u5340\u57df, McCune-Reischauer: H\u016dngnam-kuy\u014fk, latinizzazione riveduta: Heungnam-guyeok; gi\u00e0 in giapponese \u8208\u5357\u5e02, \"K\u014dnan-shi\") \u00e8 una citt\u00e0 della Corea del Nord, porto sulla costa orientale della provincia del Sud Hamgyong, sul mar del Giappone (mar orientale di Corea). \u00c8 a soli 8 miglia dalla citt\u00e0 isola di Hamh\u016dng.\nStoria.\nDurante la seconda guerra mondiale la citt\u00e0 di H\u016dngnam fu centro di ricerche del programma nucleare giapponese."}
{"id": "899880", "revid": "147370", "url": "https://it.wikipedia.org/wiki?curid=899880", "title": "Anasibia", "text": ""}
{"id": "899882", "revid": "36426", "url": "https://it.wikipedia.org/wiki?curid=899882", "title": "Chiesa di San Sebastiano fuori le mura", "text": ""}
{"id": "899885", "revid": "36426", "url": "https://it.wikipedia.org/wiki?curid=899885", "title": "Chiesa di San Sisto Vecchio", "text": ""}
{"id": "899886", "revid": "131962", "url": "https://it.wikipedia.org/wiki?curid=899886", "title": "Chiesa di Santo Stefano Rotondo", "text": ""}
{"id": "899888", "revid": "36426", "url": "https://it.wikipedia.org/wiki?curid=899888", "title": "Chiesa di San Vitale (Roma)", "text": ""}
{"id": "899900", "revid": "599013", "url": "https://it.wikipedia.org/wiki?curid=899900", "title": "Tickling", "text": "Il tickling, termine della lingua inglese ormai entrato a far parte della nostra dizione a causa della sua esportazione ed ampia diffusione nel gergo mondiale (la cui traduzione letterale significa \"fare solletico\", \"solleticando\"), \u00e8 una pratica erotica e preliminare sessuale in cui i partecipanti fanno o ricevono il solletico.\nIl tickling nell'erotismo.\nil tickling \u00e8 un ramo a livello \"torture medievali\" come categoria, esistono legature con corde anche per il tickling ma sono poco usate, quasi tutti usano strutture o contenzioni proprio per evitare danni alla persona.\nIl tickling pu\u00f2 essere praticato nel Bondage ed esiste come pratica nel BDSM. \nil tickling \u00e8 sia un ramo del bdsm che del fetish, consiste nell'iperstimolazione del sistema nervoso periferico attraverso specifiche zone sensibili, c'\u00e8 tutta una sub cultura intorno a questa pratica, pu\u00f2 essere usata come forma di tortura, come sistema per \"spezzare\" la resistenza (sempre in un contesto rack), in alcuni casi anche per provocare involontarie perdite urinarie, come tutti i rami ha diversi sottorami a seconda della parte del corpo interessata, ogni parte ha poi una serie di strumenti che possono essere utilizzati per la stimolazione.\nLo si pu\u00f2 praticare anche dopo una legatura dolce , in particolare queste pratiche possono portare a battiti maggiori di certi livelli del cuore o variazioni del respiro vanno fatte conoscendo bene le condizioni del soggetto che lo riceve.\nIl tickling \u00e8 strettamente collegato alla Knismolagnia o Titillagnia, termine che indica il piacere sessuale per il solletico. Alcune persone possono sperimentare questo tipo di eccitazione quando subiscono il solletico od osservando qualcun altro che viene solleticato\nStoria.\nStoricamente il tickling trova una prima affermazione come \"metodo di tortura\", praticato in virt\u00f9 del fatto che non lascia segni o ferite sul corpo, ma provoca un insopportabile fastidio ai soggetti maggiormente sensibili al solletico. In alcuni momenti storici fu utilizzato come tortura leggera e punizione per reati lievi.\nNell'antico Giappone, coloro che occupavano posizioni di autorit\u00e0 potevano infliggere punizioni a persone condannate per reati al di fuori del codice penale: erano chiamate \"shikei\", che si traduce come \"punizione privata\". Una di queste era \"Kusuguri-Zeme\" letteralmente \"solletico spietato\"\nAi tempi dell'Antica Roma e durante il Medioevo, veniva utilizzata una tortura detta \"lingua di capra\". Questa tortura consisteva nell'imprigionare alla \"gogna\" i piedi nudi del malcapitato, cospargerli \"accuratamente\" sulle piante e tra le dita di miele o sale, per poi farli leccare per ore da due o pi\u00f9 capre affamate, in modo tale che la lingua degli animali provocasse alla vittima una sgradevole sensazione di solletico.\nHeinz Heger, un uomo perseguitato nel campo di concentramento di Flossenb\u00fcrg durante la seconda guerra mondiale, ha visto le guardie carcerarie naziste eseguire la tortura del solletico su un suo compagno di prigionia. Heger descrive questo episodio nel suo libro \"Gli uomini con il triangolo rosa\":"}
{"id": "899901", "revid": "104066", "url": "https://it.wikipedia.org/wiki?curid=899901", "title": "Operazione R\u00f6sselsprung 2", "text": ""}
{"id": "899931", "revid": "228587", "url": "https://it.wikipedia.org/wiki?curid=899931", "title": "Enis", "text": ""}
{"id": "899932", "revid": "7336", "url": "https://it.wikipedia.org/wiki?curid=899932", "title": "Stornelli", "text": ""}
{"id": "899933", "revid": "1776051", "url": "https://it.wikipedia.org/wiki?curid=899933", "title": "Trasporti in Turkmenistan", "text": "Questa voce raccoglie le principali tipologie di Trasporti in Turkmenistan.\nTrasporti su rotaia.\nRete ferroviaria.\nIn totale: 2.187\u00a0km di linee ferroviarie pubbliche (dati 1996).\nReti metropolitane.\nNon sono presenti aziende di trasporto che utilizzano la metropolitana.\nReti tranviarie.\nAnche il servizio tranviario \u00e8 assente.\nTrasporti su strada.\nRete stradale.\nStrade pubbliche: in totale 24.000\u00a0km (dati 1996)\nReti filoviarie.\nI filobus sono presenti soltanto a Ashgabat dal 1964.\nAutolinee.\nNella capitale del Turkmenistan, Ashgabat, ed in tutte le zone abitate sono presenti \naziende pubbliche e private che gestiscono trasporti urbani, suburbani ed interurbani esercitati con autobus.\nIdrovie.\nSono ascrivibili in maggior parte al fiume Amu Darya.\nTrasporti aerei.\nAeroporti.\nIn totale: 64 (dati 1994)\na) con piste di rullaggio pavimentate: 22\nb) con piste di rullaggio non pavimentate: 42"}
{"id": "899940", "revid": "399", "url": "https://it.wikipedia.org/wiki?curid=899940", "title": "Altamura", "text": "Altamura (: ; \"Ialtam\u00f9re\" in dialetto locale) \u00e8 un comune italiano con abitanti della citt\u00e0 metropolitana di Bari in Puglia.\nIl pane di Altamura DOP, la lenticchia IGP, il ritrovamento di \"Homo neanderthalensis\", la cava dei dinosauri e la cattedrale di Santa Maria Assunta ne costituiscono i principali prodotti tipici e attrazioni turistiche.\nGeografia fisica.\nTerritorio.\nParte del territorio di Altamura \u00e8 incluso nel parco nazionale dell'Alta Murgia. Delle doline carsiche si rileva il Pulo di Altamura, essa si apre tra le colline dell'altopiano murgiano a circa 477 .\nIn una grotta in localit\u00e0 \"Lamalunga\", nell'ottobre del 1993, fu ritrovato dagli speleologi del \"CARS\" uno scheletro di Homo neanderthalensis, noto come Uomo di Altamura, oltre a vari resti fossili di altri animali.\nIn una cava dismessa in localit\u00e0 \"Pontrelli\" sono state rinvenute impronte impresse da dinosauri vissuti nel Cretacico Superiore, circa 80 milioni di anni fa.\nGrazie alla presenza di questi due siti, la Murgia di Altamura fu candidata per la \"lista propositiva\" dell'UNESCO il 1\u00ba giugno 2006, ma senza successo. L'altitudine del territorio comunale varia da 351 a 671 .\nClima.\nIl clima \u00e8 di tipo submediterraneo (classificazione dei climi di K\u00f6ppen Cfsa), con inverni moderatamente freddi ed estati calde e asciutte. La temperatura media del mese pi\u00f9 freddo (gennaio) \u00e8 di 6.5\u00b0, quella del mese pi\u00f9 caldo (luglio) \u00e8 di 25.3\u00b0. Le precipitazioni annuali si attestano attorno ai 550\u00a0mm, con maggiore frequenza nei mesi pi\u00f9 freddi e pochi episodi (talvolta violenti) nei mesi estivi. La neve si presenta sporadicamente nel periodo tra dicembre e marzo, in genere associata a irruzioni di aria fredda dai quadranti nord-orientali. Da segnalare la nevicata avvenuta nel gennaio 2017, con accumuli oltre il metro anche in citt\u00e0. Nei mesi autunnali sono piuttosto frequenti le nebbie.\nGli estremi termici dal 1925 al 2013 sono stati di -8.7\u00b0 (14 gennaio 1968) e di 43.3\u00b0 (10 settembre 1946).\nDi seguito sono riportate le medie climatiche e i valori massimi e minimi assoluti relativi al trentennio 1981-2010 registrati dalla stazione meteo gestita dalla Protezione Civile.\nDi seguito sono riportati i valori massimi e minimi assoluti registrati dalla stessa stazione dalla sua attivazione nel 1925 al 2020.\nStoria.\nTestimonianze archeologiche.\nL'area di Altamura \u00e8 stata agli inizi abitata dai Peuceti, di cui sono stati ritrovati solo alcuni reperti archeologici di patrimonio locale o nazionale, a causa di una commercializzazione illegale di essi, e con conseguente perdita, testimoniata da autori e documenti del Settecento e dell'Ottocento.\nDomenico Santoro, ad esempio, afferma che almeno fino al 1688 c'erano, sulla via Tarantina (via Carpentino), molte urne funerarie vicino a una fonte detta \"Putida\" (che conserva tale nome). Di queste urne non vi \u00e8 pi\u00f9 traccia, secondo quanto riportato dagli studiosi Tommaso Berloco ed Elena Silvana Saponaro. Ci\u00f2 conferma l'esistenza di una sorta di mercato nero durante il XIX secolo, e che i reperti (vasi, monete o medaglioni) non erano sufficientemente tutelati. Anche Pietro Viti fornisce informazioni dettagliate su tali ritrovamenti. Cesare Orlandi (1770) parla di ritrovamenti archeologici sia nelle vicinanze sia all'interno del perimetro delle mura megalitiche di Altamura.\nI toponimi \"Petilia\", \"Altilia\" e \"Murum\".\nNon vi sono documenti storici che indichino con sicurezza il nome originario della citt\u00e0 di Altamura prima dell'anno 1000. Nei secoli passati si sono tramandate informazioni fuorvianti che attribuivano ad Altamura gli antichi nomi di \"Petilia\" e \"Altilia\". Tali ipotesi sono state difese da Domenico Santoro (1688) e dal sacerdote D. Vitangelo Frizzale (1755), mentre sono state in seguito del tutto rigettate da Ottavio Serena (1880) in quanto infondate, ergo esse non trovano ancora oggi conferma. La principale ragione dietro la confutazione risiede nell'assenza di fonti attendibili, quali ad esempio nomi su mappe oppure documenti commerciali relativi all'alto medioevo, che attestino uno dei suddetti toponimi per Altamura.\nNella tavola peutingeriana compare solo il toponimo \"Sublupatia\", che presuppone l'esistenza di una citt\u00e0 chiamata \"Lupatia\".\nI toponimi \"Sublupatia\" o \"Lupatia\" potrebbero essere validamente attribuiti anche alla citt\u00e0 di Altamura. Alcuni studiosi hanno desunto che potesse esserci stata anche una \"Lupatia\", essendo riportata la \"Sublupatia\", sebbene il toponimo \"Lupatia\" non sia riportato. Secondo altri studiosi il toponimo \"Sublupatia\" (o \"Lupatia\") si riferirebbe invece alla limitrofa citt\u00e0 di Santeramo in Colle oppure all'antico insediamento di Jesce, che verosimilmente era vicino al tracciato della via Appia.\nL'itinerario antonino riporta, invece, a SE di Silvium, oltre a \"Sublupatia\", anche la stazione di Blera, un luogo \"di incerta identificazione\".\nSebbene il toponimo \"Lupatia\" non sia riportato nei due itinerari sopracitati, il toponimo \u00e8 citato dall'Anonimo ravennate (et\u00e0 bizantina) e dal cosmografo Guidone nella sua opera \"Geographica\" (pieno medioevo).\nNel corso del Novecento, lo studioso Giuseppe Lugli rintracci\u00f2, utilizzando la tecnica allora innovativa della fotogrammetria, quello che probabilmente era il percorso della via Appia da Gravina in Puglia fino a Taranto. In precedenza era infatti noto e studiato solo il percorso che si svolgeva sugli attuali Lazio e Campania. Lugli, analizzando le fotogrammetrie della zona, not\u00f2 il tragitto di un tratturo chiamato la \"Tarantina\", il cui percorso portava i segni di una precedente centuriazione e che, secondo Lugli, era ci\u00f2 che restava della via Appia (considerato che i percorsi delle antiche arterie romane continuarono a essere usati nel corso del Medioevo). A conferma di ci\u00f2, vi \u00e8 anche la presenza di ingenti ritrovamenti archeologici in quella zona (tra i quali l'antico insediamento di Jesce).\nAnalizzando le distanze riportate nell'Itinerario antonino, Lugli ha anche assegnato i toponimi Blera e Sublupatia rispettivamente a Murgia Catena e a Taverna (tra masseria S. Filippo e masseria S. Pietro). Cionondimeno, il toponimo Murgia Catena definiva un'area molto vasta, tale da non consentire una definizione univoca della stazione della via Appia. Luciano Piepoli, in seguito, sempre basandosi sulle distanze fornite nell'Itinerario antonino e su recenti rinvenimenti archeologici, ha proposto di assegnare al toponimo \"Silvium\" la zona \"Santo Staso\", prossima a Gravina in Puglia, a Blera l'area di Masseria Castello e a Sublupatia l'area di masseria Caione.\nPetilia.\nDomenico Santoro (1688) document\u00f2, nella sua opera, l'attribuzione del toponimo \"Petilia\" ad Altamura sulla base di alcune testimonianze di autori latini e di traduttori del suo periodo, che tuttavia non lasciavano identificare correttamente la posizione dell'abitato. Vi \u00e8 anche una citazione dello storico Strabone, il quale la defin\u00ec \"posta a capo dei Lucani\".. Lo storico greco, nella sua opera Geografia, confonde spesso la Petilia lucana con la Petelia situata nell'odierna Calabria (forse l'odierna Petilia di Policastro, anche detta Belcastro, oppure Strongoli). Secondo gli studiosi moderni, la Petilia lucana (quella tra le due che si credeva essere Altamura) andrebbe pi\u00f9 propriamente identificata con i ritrovamenti archeologici rinvenuti sul Monte della Stella.\nOttavio Serena, nella sua \"Storia di Altamura\" (rimasta incompiuta), rigetta il toponimo \"Petilia\", e rintraccia in Raffaele Maffei il primo autore di una certa autorevolezza che ipotizz\u00f2 che Petilia potesse essere stato l'antico nome di Altamura, non essendoci fonti precedenti che attestino il toponimo. L'ipotesi sul toponimo Petilia sarebbe stata poi ripresa come verit\u00e0 da altri scrittori per via dell'autorevolezza di cui Maffei godeva ai suoi tempi.\nNelle traduzioni latine del Quattrocento e Cinquecento veniva spesso fatto riferimento ad Altamura nelle note quando si parlava di Petilia. Nella traduzione della Geografia di Claudio Tolomeo di quel periodo (tradotto da Girolamo Ruscelli), il termine Petilia era tradotto in Italiano con \"Petilia, oggi Altamura\", nonostante le coordinate fornite da Tolomeo puntassero inequivocabilmente verso la Calabria (riferendosi quindi a Petelia e da identificarsi forse con Petilia di Policastro oppure Strongoli), come anche Vitangelo Frizzale (1755) fece notare.\nLeandro Alberti fu il primo a confutare l'ipotesi che Petilia fosse Altamura nella sua \"Decrittione [sic] di tutta Italia\" (1550).\nAltilia.\nLa ricerca di origini mitologiche per una citt\u00e0 era molto comune nell'antichit\u00e0 e nell'alto medioevo e da questo sarebbero scaturite le leggende sui mirmidoni e sulla sua regina Altea, fondatrice della citt\u00e0, chiamata Altilia. Secondo un'antica leggenda, il primo nucleo abitativo fu fondato col nome di \"Altilia\" o \"Alter Troia\". Tale leggenda ha avuto una vasta fama nelle epoche successive (ad esempio, l'appellativo \"Altiliensis\" era usato per altamurani illustri, come ad esempio Massimo Santoro Tubito) e la si ritrova in iscrizioni e testi latini.\nL'iscrizione sul portale della chiesa di San Lorenzo sembrava essere la pi\u00f9 antica prova della validit\u00e0 storica della leggenda, dal momento che conteneva esplicito riferimento ai mirmidoni, la cui regina era Altea. Domenico Santoro (1688) fu il primo autore che addusse l'iscrizione sul portale a sostegno della validit\u00e0 del nome Altilia, affermando che la chiesa e l'iscrizione risalivano a prima dell'anno Mille e pertanto anche la leggenda doveva essere antica. Ottavio Serena confut\u00f2 le osservazioni di Domenico Santoro e postdat\u00f2 di molti secoli la costruzione della chiesa e l'iscrizione.\nIl toponimo Altilia compare per la prima volta in un atto del 1299 ove vi \u00e8 la testimonianza di un ottantenne di nome \"Sire Mundea di Gravina\", il quale afferma di aver sentito dai suoi avi che la citt\u00e0 si chiamava anticamente Altilia quando era occupata dai Saraceni.\nA tal proposito, Ottavio Serena riconduce la nascita della leggenda e del toponimo Altilia all'opera di qualche erudito \"de' mezzi tempi\" (Alto Medioevo), il quale, forse sulla base dei reperti archeologici ritrovati nell'area, avrebbe fatto risalire la citt\u00e0 ai leggendari mirmidoni e alla sua leggendaria regina Altea e la chiam\u00f2 Altilia forse rifacendosi al toponimo Altamura. A conferma di ci\u00f2, il diploma del 1243 della fondazione di Altamura afferma che quella terra si sarebbe chiamata \"ab antico\" Altamura, ossia gi\u00e0 si chiamava Altamura da parecchio tempo. Purtuttavia Ottavio Serena sembra riconoscere una certa validit\u00e0 al toponimo Altilia, riconoscendo che non ci sarebbe contraddizione tra l'informazione di Sire Mundea e il diploma del 1243, la prima facendo riferimento a un tempo pi\u00f9 antico della seconda.\nLo storico locale Tommaso Berloco (1985) accetta pienamente la confutazione fatta da Ottavio Serena per il toponimo \"Petilia\", ma sembra anche mostrare delle riserve per quanto riguarda il toponimo \"Altilia\". Tommaso Berloco elogia il lavoro critico di Ottavio Serena, frutto della nuova mentalit\u00e0 positivista e scientifica dell'Ottocento, ma sulla questione del toponimo \"Altilia\" Tommaso Berloco sembra rimproverare a Ottavio Serena un \"eccesso di positivismo\" dato che il toponimo \"Altilia\" avrebbe delle basi un po' pi\u00f9 solide e potrebbe essersi tramandato oralmente attraverso i secoli, sebbene le narrazioni di Altea e dei Mirmidoni siano puramente leggendarie e da rigettare.\nA tal proposito, il cronista di corte Pseudo Jamsilla (1258-1266) nel narrare le gesta di Federico II di Svevia cita le citt\u00e0 da lui fondate e, tra queste, cita una certa \"Alitea\", posta dall'autore in Calabria. Non avendo l'autore citato Altamura ed essendo Altamura stata fondata da Federico II di Svevia, \u00e8 stato ipotizzato che \"Alitea\" potrebbe riferirsi alla citt\u00e0 di Altamura, oppure potrebbe trattarsi di un'altra citt\u00e0 calabrese, come ad esempio Altilia.\nMurum.\nDa alcuni documenti notarili della citt\u00e0 di Gravina dell'inizio del XIII secolo, si evince l'esistenza, nella zona interessata dall'attuale Altamura, di un piccolo centro chiamato \"Murum\". Detto toponimo si riferiva alla cinta muraria della citt\u00e0 (mura megalitiche), i cui ruderi sono oggi visibili ed integrati nei vari edifici..\nFederico II e i feudatari altamurani (1232-1799).\nL'imperatore Federico II nella visita del 1232 vide i ruderi di una citt\u00e0 antica e decise di rifondarla costruendovi anche una basilica dedicata a Santa Maria Assunta, la cui facciata originaria si rivolgeva verso Gravina. La rifondazione di citt\u00e0 dell'antichit\u00e0 abbandonate \u00e8 un motivo ricorrente nelle citt\u00e0 di nuova fondazione di Federico II di Svevia.\nLa citt\u00e0 fu ripopolata con gente che fu costretta a trasferirsi da altre regioni, e lo stesso Sire Mundea de Gravina racconta di aver visto piangere molti di coloro che vi si trasferirono. Inoltre, nei primi anni, la citt\u00e0 era costantemente presidiata da ufficiali e uomini d'armi del re per assicurarsi che i nuovi abitatori vi restassero e soprattutto per proteggerli dalle incursioni frequenti dei vicini, che avendo perso la loro terra intendevano riprendersela.\nFederico II chiam\u00f2, per abitare la citt\u00e0, gente anche dai paesi vicini, compresi greci ed ebrei delle zone del suo regno, concedendo franchigie e privilegi speciali ovvero la facolt\u00e0 di coltivare la terra e ricostruire le case senza pagare le tasse, dividendo di fatto la citt\u00e0 in quattro quadranti: greco, saraceno a est e latino e ebraico a ovest. Assegn\u00f2 alla nuova citt\u00e0 territorio separato e disgiunto dalle diocesi confinanti, con privilegio spedito in Melfi nel settembre 1232. Confer\u00ec il titolo di arciprete a Riccardo da Brindisi. In seguito fu emanata anche una bolla del papa Innocenzo IV ad Avignone nel 1248. Ferdinando Ughelli nel Seicento dubitava su questa fondazione, attribuendola piuttosto al vescovo di Gravina tra il 1300 e il 1301. In realt\u00e0 tra i vescovi di Gravina e gli arcipreti di Altamura ci sono sempre state profonde controversie, poich\u00e9 i primi volevano esercitare giurisdizione su Altamura, che invece \u00e8 stata esentata da Federico II. Infatti Clemente V nella bolla del 1307 conferm\u00f2 l'unione che gi\u00e0 il re Carlo II aveva operato, dell'arcipretura di Altamura con la tesoreria della Basilica di San Nicola di Bari. La chiesa fu successivamente distrutta da un incendio e la successiva ricostruzione ne modific\u00f2 la posizione della facciata, che fu rivolta verso est.\nIl re Carlo I d'Angi\u00f2 nel 1271 concedette Altamura a Ludovico de Bellojoco, e poi al giurista Sparano da Bari. Fu feudo di Errico de Poheriis o de Poherio e poi del conte di Minervino Giacomo Arcuzio di Capri alla fine del Trecento. Nel 1463, lo stemma comunale fu sormontato dalla corona, per volere del re Ferrante d'Aragona; la citt\u00e0 successivamente divenne feudo di varie famiglie nobiliari, a partire dagli Orsini Del Balzo e dei Farnese (1538-1734), committenti di numerosi palazzi e chiese. Gli Orsini del Balzo la ottennero nel 1482. Fu concessa a Pirro del Balzo duca di Venosa dal re Ferrante il 16 ottobre 1482, divendendo primo Principe di Altamura. Con ogni probabilit\u00e0 Pirro fu presente a Melfi, nella primavera del 1485, al matrimonio di Troiano Caracciolo con Ippolita Sanseverino, a quello che fu il primo atto della congiura dei baroni contro il re. Nell'autunno anzich\u00e9 recarsi in Abruzzo a fronteggiare Giovanni della Rovere, che aveva invaso le terre del Regno, rimase in Puglia, dove si impadron\u00ec di Spinazzola, Genzano, Barletta; ma Ferrandino d'Aragona riusc\u00ec a recuperare le terre perdute ed anche Acerra ai danni di Pirro. Nei primi di settembre del 1486 Pirro si sottometteva formalmente al re, ma subito dopo fu tra i baroni che giurarono di continuare la lotta contro il sovrano. Alfonso II d'Aragona allora conquist\u00f2 Venosa e Pirro prese la dura decisione di sottomettersi a Ferrante (18 dicembre 1486). Ma i baroni continuavano a tramare contro il sovrano. Pirro si sentiva forte del legame con la corte (la figlia Isabella aveva appena sposato Federico d'Aragona, fratello del re) e si accord\u00f2 con Roberto Sanseverino, principe di Salerno, per un complotto decisivo che avrebbe preso le mosse da Roma. Ma la mancanza di determinazione gli imped\u00ec di partire: Pirro fu arrestato insieme con numerosi altri baroni il 4 luglio 1487 e rinchiuso nel Castelnuovo di Napoli, da dove non usc\u00ec pi\u00f9. Tutte le sue propriet\u00e0 furono confiscate e finirono nelle mani del genero Federico d'Aragona, che si proclam\u00f2 Principe di Altamura. Essendo Isabella (1468-1533), figlia di Pirro, divenuta moglie del re di Napoli Federico, alla morte del padre nel 1491 divenne 3\u00aa principessa di Altamura, dopo che lo era gi\u00e0 stata la sorella Isotta Ginevra (1460-1530) prima di lei. Nel 1506 Ferdinando il Cattolico, subentrato re di Napoli durante le Guerre d'Italia, la don\u00f2 a Onorato Gaetano.\nNel 1531, dopo la conquista spagnola della Puglia, i cittadini ne riscattarono l'autonomia amministrativa, pagando alla Corona di Spagna la somma di 20.000 ducati.. Nel 1538, ridotta sul lastrico per i debiti, la Citt\u00e0 si vendette a Ottavio Farnese, duca di Camerino, genero di Carlo V. Fu poi dote di matrimonio di Margherita d'Austria, e in questo periodo si registr\u00f2 una notevole espansione al di fuori delle mura cittadine.\nNel 1647 l'insurrezione di Masaniello a Napoli coinvolse molte altre citt\u00e0 del regno in un moto contro la feudalit\u00e0; tra queste Altamura, che si era opposta con decisione ai tentativi di riconquista da parte di Giangirolamo II Acquaviva d'Aragona, il potente conte di Conversano. In quell'occasione, Altamura ader\u00ec alla Repubblica Napoletana e per un breve periodo si autogovern\u00f2. Nel 1748 Carlo VII di Napoli vi fond\u00f2 una universit\u00e0: un difficile percorso di affermazione, tra le prime in assoluto in tutta l'Italia Meridionale.\nAlla fine del XVIII secolo, e per quasi tutti gli anni novanta, l'antica nobilt\u00e0 di Altamura era ancora molto potente, sia come censo che per la notevole influenza che aveva alla corte di Napoli; illuminante \u00e8 l'episodio dell'aprile del 1797. I rappresentanti dei nobili altamurani, con le loro sollecitazioni riuscirono a modificare il programma del Re, allora in visita a Gravina, quasi costringendolo ad una imprevista permanenza a Altamura. La citt\u00e0 fu per l'occasione non solo riccamente addobbata, ma sistemata anche nell'accesso e rifacendo larghi tratti di strada.\nDalla Rivoluzione altamurana al Regno d'Italia (1799-1861).\nMa i tempi mutano rapidamente; nel 1799, solo 10 anni dopo l'accendersi della Rivoluzione francese, venne piantato l'Albero della libert\u00e0 e proclamata la repubblica.\nAltamura accolse con entusiasmo le nuove idee giacobine, con sporadiche manifestazioni di diseredati; l'antica nobilt\u00e0 fu facilmente isolata e in parte incarcerata, tuttavia anche se assai scarsi nel numero i rappresentanti della vecchia classe dirigente conservavano la loro potenza economica e politica. La citt\u00e0 divenne il secondo cantone del dipartimento del Bradano, amministrato dai commissari governativi Don Nicola Palomba e Felice Mastrangelo. Il sogno di libert\u00e0 dur\u00f2 perci\u00f2 molto poco: giunsero le truppe della Santafede, guidate dal cardinale Fabrizio Ruffo, alla riconquista della citt\u00e0. Il 10 maggio dello stesso anno, l'esercito filoborbonico entr\u00f2 in citt\u00e0, saccheggiandola e ristabilendo al potere la nobilt\u00e0.\nI corpi dei malcapitati furono gettati nei sepolcreti della chiesa, tra i gemiti dei moribondi e le grida dei feriti, tanto che, alcuni di loro furono salvati il giorno seguente dall'arrivo dei vincitori.\nDa allora Altamura ebbe il nome \"Leonessa di Puglia\" per il coraggio dimostrato durante la ribellione contro i Borboni.\nPalazzo Viti ospit\u00f2, dal 1808 al 1817, la Corte d'Appello di Altamura, che serviva i territori di Terra di Bari, Basilicata e Terra d'Otranto.\nNel 1848 scoppiarono rivolte sotto la guida di Domenico Tranaso, notaio a favore dell'Unit\u00e0 d'Italia. La Guardia Nazionale fu espulsa dalla citt\u00e0 e le truppe della vicina Bari furono schierate per riprendere il controllo di Altamura. Tranaso fu arrestato e le rivolte furono represse.\nSociet\u00e0.\nEvoluzione demografica.\nPrima del 1800, la popolazione della citt\u00e0 di Altamura \u00e8 cresciuta secondo il seguente andamento:\nEtnie e minoranze straniere.\nGli stranieri residenti ad Altamura al 31 dicembre 2019 erano , pari al 4,96% della popolazione complessiva. Le comunit\u00e0 pi\u00f9 numerose sono:\nCultura.\nCinema.\nSono stati girati ad Altamura alcuni lungometraggi, quali:\nCucina.\nLa cucina altamurana offre diversi piatti, quali:\nPaste fresche e prodotti della panetteria, pasticceria.\nIl pane di Altamura \u00e8 prodotto solo all'interno della zona d'origine con grano raccolto esclusivamente dai dintorni. Ogni forma \u00e8 garantita dal Consorzio di Tutela.\nDurante gli anni del dopoguerra, il pane veniva preparato dalle massaie nelle proprie case (con dosi settimanali di diversi kg) e consegnato ai fornai, che passando casa per casa, raccoglievano le pagnotte. Prima di cuocerle ad ogni pagnotta veniva impresso il marchio della famiglia che aveva preparato il pane e una volta cotto veniva caricato su un carretto trainato da un mulo e riconsegnato.\nCarni fresche.\n\"U cutturidde\" e la pecora alla \"rezzaule\" sono due piatti tipici a base di carne ovina. \"U cuttur\u00ecdde\" \u00e8 un lesso di agnello e varie erbe selvatiche, come il finocchietto selvatico, e piselli. Un piatto simile viene anche fatto a Venosa e a Tricarico dove si suole, per questa preparazione, usare carne di pecora condendola anche con salsa di pomodoro e peperoncino piccante. \"La p\u00e9chere alla rezzaule\" \u00e8, invece, composta da carne pecorina con aromi e verdure selvatiche, cotta lentamente in anfore di terracotta e in forno a legna.\nBevande alcoliche, distillati, liquori.\nAll'olfatto meno esperto \u00e8 possibile riconoscere solo una parte di tutti questi profumi, tra i quali spicca la cannella. Si abbina molto bene con la tradizionale pasticceria secca altamurana, a base di mandorle.\nDialetto.\nAd Altamura si parla uno dei dialetti pugliesi centrali. Tratti distintivi del dialetto sono:\nHa ricevuto molte influenze dal vicino dialetto di Matera e dalla vicina Gravina in Puglia e pi\u00f9 in generale dalla fascia del dialetto barese.\nUn poemetto del Seicento in questo dialetto, con elementi dell'italiano arcaico, \u00e8 il \"Capitolo di S. Iacopo\".\nGeografia antropica.\nUrbanistica.\nAll'interno della cinta muraria si sviluppa il centro storico, avente una forma circolare, con strade e vicoli stretti che si incontrano alla Cattedrale, situata al centro della citt\u00e0. La strada principale che \"taglia\" il centro in due parti, delimitate da Porta Matera e Porta Bari, \u00e8 detta Corso Federico II di Svevia.\nGli interventi urbanistici pi\u00f9 significativi, che caratterizzano la citt\u00e0 oltre le mura, sono viale Martiri 1799, via Vittorio Veneto, corso Vittorio Emanuele e il collegamento, dopo la costruzione della ferrovia, del centro storico con la stazione.\nLa strada principale per le entrate \u00e8 la SS96, che funge da parziale circonvallazione (oggi allargata parzialmente a quattro corsie e comunicante con la SS99 che porta a Matera); altre strade principali sono via San Pio da Pietrelcina, che collega via Gravina a via Corato, via Mura Megalitiche che collega via Santeramo a via Bari incrociando via Cassano, e strade di recente costruzione che collegano via Corato a via Vecchia Buoncammino passando dalla Stazione Ferroviaria.\nEconomia.\nL'economia della Puglia tocca la citt\u00e0 di Altamura, che presenta un'economia sviluppata e diversificata.\nL'agricoltura \u00e8 sempre stata una delle attivit\u00e0 principali della citt\u00e0: infatti il paese \u00e8 noto per la produzione di cereali. Di pari passo alla produzione di cereali si \u00e8 sviluppata una ricca industria di trasformazione del grano testimoniata dalla presenza di molini di medie e grosse dimensioni che fanno di Altamura uno dei poli nazionali della produzione di semole e farine.\nLa qualit\u00e0 del grano, unita alla tradizione cittadina per la produzione del pane e dei prodotti da forno, hanno reso la citt\u00e0 famosa in Italia. Infatti il pane di Altamura \u00e8 stato il primo prodotto in Europa riconosciuto col marchio DOP nella categoria merceologica Panetteria e prodotti da forno.\nDi grande rilievo \u00e8 l'industria del salotto che per anni \u00e8 stato il settore trainante dell'economia altamurana. Infatti la citt\u00e0 di Altamura, assieme a Santeramo e Matera, fa parte del \"triangolo del salotto\". Nonostante la crisi degli ultimi anni, dovuta essenzialmente alla delocalizzazione della produzione in paesi in via di sviluppo, il salotto rappresenta ancora uno dei settori pi\u00f9 importanti per il territorio.\nDa segnalare anche le potenzialit\u00e0 del settore turistico, che nonostante la presenza di siti importanti notevoli quali le orme dei dinosauri, l'uomo arcaico di Lamalunga e il borgo medievale della citt\u00e0 antica, stenta a decollare e a trovare spazio tra le attrattive turistiche regionali, sebbene Altamura sia riconosciuto quale comune ad economia prevalentemente turistica dalla regione Puglia.\nInfrastrutture e trasporti.\nStrade.\nAltamura \u00e8 crocevia di molte strade provinciali e statali; tra le pi\u00f9 importanti:\nFerrovie.\nLa stazione RFI era toccata dalla linea Rocchetta Sant'Antonio-Gioia del Colle; la limitrofa stazione FAL \u00e8 punto di incontro tra la tratta Bari-Matera e la tratta Altamura-Potenza.\nAltre fermate della FAL sono la Stazione di Pescariello e la stazione di Marinella.\nMobilit\u00e0 urbana.\nIl trasporto pubblico all'interno della citt\u00e0 \u00e8 gestito dalle societ\u00e0 Autolinee Marino, STP e principalmente FAL; si articola su quattro linee circolari, che toccano tutti i punti pi\u00f9 importanti della citt\u00e0, comprese le periferie.\nAmministrazione.\nStemma.\nDescrizione con il rosso, sormontato da una corona regia in oro, con il sottostante motto di Federico II di Svevia: \"Federicus me reparavit\".\nSport.\nCalcio.\nLa squadra calcistica storica della citt\u00e0 \u00e8 stata l'Unione Sportiva Altamura, che milit\u00f2 per cinque anni nel professionismo negli anni novanta e fu sciolta nel 2015. Attualmente, nella stagione 2021-2022 gioca in serie D l'ASD \"Team Altamura\". Le altre formazioni calcistiche sono il \"Football Altamura\", che disputa il campionato di Seconda Categoria Puglia (girone B), e l'ASD \"New Sport Altamura\", militante in Terza Categoria Puglia.\nL'ASD \"Pellegrino Sport Altamura\" \u00e8 una societ\u00e0 attiva nel calcio A5 e al momento disputa il campionato di Serie C2 (girone A).\nPallacanestro.\nLe societ\u00e0 di pallacanestro che hanno sede nel comune sono l'ASD \"Libertas Basket Altamura\", militante nel Campionato di Serie C Gold 2021-22, l'ASD \"Federiciana Pallacanestro Altamura\" e l'ASD \"Virtus 1987 Pallacanestro Altamura\", attive a livello dilettantistico e giovanile.\nAltri sport.\nTra le squadre di pallavolo si citano l\"'Enfoservice Altamura\", militante durante la stagione 2021-22 nel girone B di Serie C maschile, e la \"Bisc\u00f2 Leonessa Altamura\", che gioca nel campionato di Serie C femminile 2021-22 (girone B). Invece, la Jogging Volley Altamura \u00e8 stata attiva dal 1996 al 2008.\nL'ASD Pallamano Altamura \u00e8 una societ\u00e0 che nella stagione 2021-22 disputa il campionato di Serie B di pallamano. Nella stagione 2009-10 ha raggiunto la serie A1.\nTra le societ\u00e0 di atletica attive ci sono l'ASD \"Atletic Club Altamura\", fondata nel 1993, e la \"Futur Atletica Altamura\", fondata nel 2011.\nImpianti sportivi.\nTra i principali impianti sportivi ci sono:"}
{"id": "899943", "revid": "80565", "url": "https://it.wikipedia.org/wiki?curid=899943", "title": "CD-Text", "text": ""}
{"id": "899945", "revid": "1968719", "url": "https://it.wikipedia.org/wiki?curid=899945", "title": "Isabella di Baviera", "text": "Appartenente al casato dei Wittelsbach, era la secondogenita di Stefano III di Baviera-Ingolstadt e di Taddea Visconti, figlia di Bernab\u00f2. Divenne regina di Francia come moglie di Carlo VI di Valois, sposato il 17 luglio 1385, tre giorni dopo il loro primo incontro.\nIsabella fu onorata di una grandiosa cerimonia di incoronazione a Parigi nel 1389. Nel 1392, il marito ebbe il primo attacco di quella che sarebbe divenuta una malattia mentale permanente e progressiva, con conseguente ritiro periodico dalle mansioni governative. Gli squilibri mentali verificandosi in frequenza crescente e sempre pi\u00f9 intensa, portarono la corte a dividersi in fazioni politiche.\nLa regina divenuta suo malgrado reggente del regno per conto del marito e dell'erede al trono, dovette destreggiarsi durante la guerra civile tra Armagnacchi e Borgognoni, tra i sostenitori del cognato Luigi d'Orl\u00e9ans e i duchi di Borgogna. Cercando di mantenere il potere per l'erede al trono, la regina cambi\u00f2 varie volte alleanze tra le due fazioni. Quando si schier\u00f2 con gli Armagnacchi, i Borgognoni l'accusarono di adulterio con Luigi d'Orl\u00e9ans, quando pass\u00f2 dalla parte dei Borgognoni, gli Armagnacchi l'arrestarono e la imprigionarono a Tours.\nNel 1407 Giovanni, duca di Borgogna, fece assassinare il duca d'Orl\u00e9ans, scatenando le ostilit\u00e0 armate tra le fazioni. Nel 1419, il Delfino Carlo fece uccidere il duca di Borgogna, azione che lo fece diseredare dal padre. Malvista tra la gente nel 1420, Isabella sostitu\u00ec il re nella firma del trattato di Troyes con gli inglesi, riconoscendo re Enrico V d'Inghilterra come erede alla corona di Francia. La sovrana visse nella Parigi occupata dagli inglesi fino alla morte, sopraggiunta nel 1435.\nNella storiografia e nella narrativa francese, Isabella di Baviera ha la reputazione di una delle regine pi\u00f9 malvagie della storia, tramandando di lei l'immagine di una donna lussuriosa, adultera, intrigante, dedita a mode costose e stravaganti. A partire dal tardo XX secolo gli studiosi hanno iniziato a mettere in discussione queste accuse ritenendole il risultato della propaganda misogina e xenofoba di cui la regina fu oggetto in vita.\nBiografia.\nGiovinezza (1370-1385).\nInfanzia.\nMolto probabilmente nacque a Monaco di Baviera, dove fu battezzata nella chiesa di Nostra Signora (cattedrale romanica sul sito della Frauenkirche di oggi) con il nome di \"Elisabetta\", un nome tradizionalmente tedesco dai tempi di santa Elisabetta d'Ungheria. L'anno esatto di nascita \u00e8 sconosciuto. Fu la pi\u00f9 giovane dei due figli di Stefano III, duca di Baviera-Ingolstadt, e di Taddea Visconti (figlia maggiore del signore di Milano Bernab\u00f2 Visconti, che fu rovesciato e giustiziato dal nipote e co-reggente Gian Galeazzo Visconti).\nPoco si sa dell'infanzia della futura regina. \u00c8 accertato che ricevette l'educazione a casa e, tra le altre cose, le venne insegnato a leggere e scrivere in lingua latina, ottenendo tutte le competenze necessarie per il futuro matrimonio. All'et\u00e0 di undici anni, perse la madre. Si crede che suo padre l'avesse destinata al matrimonio con un principe tedesco di minore importanza, per cui quando lo zio del re di Francia, il reggente Filippo l'Ardito, chiese la sua mano per Carlo VI, la cosa risult\u00f2 inaspettata. Isabella aveva all'epoca quindici anni.\nMatrimonio.\nCarlo V, prima di morire, ordin\u00f2 al reggente di trovare per suo figlio \"una donna tedesca\" come moglie. In effetti, in termini puramente politici, la Francia avrebbe sicuramente vinto la guerra dei cent'anni, se i principi tedeschi avessero sostenuto la sua lotta contro l'Inghilterra. Anche i bavaresi avrebbero beneficiato da questo matrimonio. Evran von Wildenberg scrisse nella sua \"Chronik und der f\u00fcrstliche Stamm der Durchlauchtigen F\u00fcrsten und Herren Pfalzgrafen bey Rhein und Herzoge in Baiern\": \u00abElisabetta, figlia del duca di Stefano, si spos\u00f2 con il potente re Carlo di Francia, perch\u00e9 in quel momento, la Francia era molto ricca. Questo matrimonio fu anche un grande onore\u00bb.\nNonostante queste considerazioni, il padre di Elisabetta, Stefano III, reag\u00ec prudentemente all'offerta di matrimonio ed era peraltro preoccupato da alcune pratiche obbligatorie alla corte di Francia: sapeva, infatti, che prima del matrimonio era consuetudine che la sposa si spogliasse davanti alle dame di corte, in modo che esse potessero esaminarla a fondo e potessero formarsi un'opinione circa la capacit\u00e0 della futura regina di procreare. Su suggerimento di suo zio, Federico di Baviera, dopo aver incontrato i francesi nelle Fiandre, nel settembre 1383, nell'ottica della riconquista dei territori fiamminghi occupati dagli inglesi, concluse il fidanzamento fra la principessa con il diciassettenne re francese Carlo VI. Stefano III non sembra fosse molto propenso ad accettare, ma Federico insistette: anticip\u00f2 lui il denaro della dote e si occup\u00f2 lui del contratto matrimoniale.\nIl matrimonio fu preceduto da una \"parata\", come deciso dal re di Francia. Pur temendo un fallimento e la conseguente vergogna, Stefano III invi\u00f2 sua figlia verso la Francia, con la scusa di accompagnare lo zio in un pellegrinaggio ad Amiens, luogo in cui si trovavano le reliquie di San Giovanni Battista.\nIl percorso del corteo pass\u00f2 attraverso la Francia e il Brabante, governato dai rappresentanti del ramo cadetto della famiglia Wittelsbach. Il conte Alberto I di Baviera incontr\u00f2 la principessa a Gennegau e a Bruxelles dette una magnifica festa, offrendole la sua ospitalit\u00e0, in modo che potesse riposare un po' prima di continuare il viaggio. Sua moglie, Margherita, sinceramente affezionata a sua cugina, per un certo tempo riusc\u00ec a darle qualche lezione di etichetta e a migliorare il suo guardaroba per renderlo pi\u00f9 adatto alla corte di Francia. La ragazza impar\u00f2 velocemente, dimostrando di essere intelligente e arguta. Carlo, che giungeva da Parigi per incontrare la fidanzata, arriv\u00f2 ad Amiens il 6 luglio. Prima e durante il viaggio, il re, emozionato per la situazione, secondo il suo valletto La Riviere, la notte della vigilia dell'incontro, non gli permise di dormire, molestandolo con varie domande sulla fidanzata.\nIsabella arriv\u00f2 ad Amiens il 14 luglio, senza sapere il vero scopo del suo viaggio. Venne immediatamente portata dal re (vestita con un abito di manifattura francese). Jean Froissart descrivendo l'incontro narra che Carlo si accese d'amore a prima vista per \"Isabella\": \u00abQuando lei gli si avvicin\u00f2 timidamente, facendo un profondo inchino, il re le prese delicatamente il braccio e la guard\u00f2 negli occhi. Cap\u00ec che gli piaceva e che il suo cuore era pieno di amore per questa bella ragazza. Sognava una cosa sola: renderla al pi\u00f9 presto sua moglie\u00bb.\nIl 17 luglio 1385 venne celebrato il matrimonio ad Amiens, officiato dal giovane vescovo Jean de Roland. Poche settimane dopo il matrimonio, fu creata, in memoria del momento, una medaglia raffigurante due amorini con le torce in mano, simboleggianti il fuoco dell'amore tra i due sposi.\nPrimi anni di regno (1385-1392).\nAnni di celebrazioni.\nIl giorno dopo le nozze, Carlo fu costretto a lasciare Isabella per andare dalle sue truppe, che avevano combattuto contro gli inglesi conquistando il porto di Damme. Nel frattempo, la sposa visit\u00f2 la cattedrale di Amiens a cui aveva precedentemente donato un vassoio grande in argento, decorato con pietre preziose, che, secondo una leggenda, proveniva da Costantinopoli, e rimase fino a Natale al castello sotto la tutela di Bianca, vedova di Filippo d'Orleans, dedicandosi allo studio della lingua e della storia francese. Durante il periodo natalizio, la giovane coppia si incontr\u00f2 a Parigi e Isabella fu guidata nella residenza reale, all'Hotel Saint-Paul, occupando gli appartamenti precedentemente occupati da Giovanna di Borbone, la madre del re. Quell'inverno stesso, fu annunciata la gravidanza della regina. All'inizio dell'anno successivo Isabella insieme al marito partecip\u00f2 al matrimonio di sua cognata Caterina, che all'et\u00e0 di otto anni andava in sposa a Giovanni II di Berry.\nPi\u00f9 tardi la giovane coppia si stabil\u00ec nel castello di Beaute-sur-Marne, che Carlo VI aveva scelto come sua residenza permanente. Carlo, che stava preparando l'invasione dell'Inghilterra, si avvi\u00f2 con le truppe verso la costa della Manica, mentre la regina incinta fu costretta a tornare al castello, dove il 26 settembre 1386 diede alla luce il suo primo figlio, chiamato Carlo in onore del padre. In occasione del battesimo del Delfino, furono organizzate feste sontuose: come padrino fu scelto il conte Carlo de Dammartin. Il bambino ebbe vita breve e mor\u00ec nel dicembre dello stesso anno. Per distrarre la moglie da suo dolore, Carlo dette feste sontuose per il capodanno del 1387.\nIl 7 gennaio 1387, Luigi d'Orleans si fidanz\u00f2 con Valentina, la figlia di Gian Galeazzo Visconti. Successivamente, Isabella, insieme alla propria corte, venne accompagnata dal coniuge a Senlis (in luglio), poi a Chartres (in agosto). A Chartres entr\u00f2 con grande solennit\u00e0 e, in onore della giovane regina, fu organizzato un concerto d'organo. In quel periodo, secondo la storica Marie-Veronique Clin, la vita di Isabella era una \u00abfesta senza fine\u00bb.\nAll'inizio del 1388, venne ufficializzata la seconda gravidanza della regina. Per festeggiare il bambino non ancora nato, fu introdotto un apposito decreto per una nuova tassa che port\u00f2 alla vendita di 31\u00a0000 barili di vino, con il guadagno di 4000 franchi. Isabella, in stato di gravidanza, rimase a Parigi presso il castello di Saint-Ouen, che apparteneva all'Ordine della Stella, mentre il re and\u00f2 a caccia nelle vicinanze di Gisors. La coppia si scrisse continuamente. Il 14 giugno 1388, alle dieci del mattino, la regina partor\u00ec una bambina di nome Giovanna, che visse per\u00f2 solamente due anni.\nIl 1\u00ba maggio 1389 la regina e suo marito parteciparono ad una sontuosa cerimonia di iniziazione a cavalieri dei cugini reali: Luigi e Carlo d'Angi\u00f2. I festeggiamenti in onore di questo evento durarono sei giorni, durante i quali alle gare seguirono cerimonie religiose. Michel Pintoin (detto il \"monaco di Saint Denis\") ha scritto nella sua cronaca: \u00abCome si \u00e8 saputo per certo, l'intrattenimento ha provocato la disgrazia di un adulterio, che poi ha portato ad un sacco di guai\u00bb.\nPintoin non scrisse i nomi degli amanti, ma gli studiosi moderni sono propensi a credere che avesse in mente la regina e Luigi d'Orleans. Infatti, il fratello del re in quel momento godeva la reputazione di uomo dissoluto; come disse sprezzantemente Tom Bazin, il duca andava \u00abnitrendo come un cavallo intorno alle belle donne\u00bb. Altri hanno fatto notare per\u00f2 che la regina in quel momento era incinta di quattro mesi e che prendeva molto seriamente la sua posizione, mettendo cos\u00ec in discussione l'ipotesi del suo adulterio. C'\u00e8 infatti un'altra interpretazione della frase di Pintoin: la donna che avrebbe commesso l'adulterio non sarebbe stata Isabella, bens\u00ec Margherita di Baviera, moglie di Giovanni Senza Paura duca di Borgogna.\nSolenne entrata a Parigi e incoronazione.\nIl 22 agosto 1389 si decise di organizzare una grande entrata della regina nella capitale francese. Isabella aveva una perfetta familiarit\u00e0 con Parigi, dove aveva abitato costantemente per quattro anni durante l'inverno, ma il re, che amava sontuose feste e cerimonie, insistette nell'organizzazione di una parata. La regina, che era allora incinta di sei mesi, venne portata in un baldacchino, accompagnata a cavallo da sua cognata Valentina, moglie di Luigi d'Orleans.\nPer l'entrata ufficiale della sovrana, Parigi era stata riccamente decorata e nelle piazze erano state portate fontane di vino. Una ragazza, raffigurante Maria con il Ges\u00f9 bambino in braccio, accolse e benedisse la regina. In seguito i ragazzi, che rappresentavano gli angeli, scesero da un arco con una macchina teatrale e misero in testa ad Isabella una corona d'oro. Successivamente la sovrana partecip\u00f2 alla messa nella cattedrale di Notre-Dame, e don\u00f2 la corona alla Vergine, mentre dei cortigiani le misero subito in testa una corona pi\u00f9 preziosa. Il giorno dopo, in presenza del re e dei suoi cortigiani, Isabella fu solennemente incoronata nella Sainte-Chapelle.\nIl matrimonio e il viaggio a Parigi sono gli episodi pi\u00f9 documentati della vita della regina e sono riportati nella maggior parte delle cronache dell'epoca.\nNel novembre dello stesso anno nacque il terzo figlio - Isabella, futura regina d'Inghilterra. Negli anni seguenti la regina accompagn\u00f2 il marito in un viaggio di ispezione per il sud della Francia e fece un pellegrinaggio all'abbazia cistercense di Maubuisson e poi a Melun, dove il 24 gennaio 1391 dette alla luce il suo quarto figlio - la principessa Giovanna.\nL'assunzione di un ruolo politico (1392-1407).\nMoglie di un re pazzo.\nIl 5 agosto 1392, mentre stava attraversando la foresta di Le Mans assieme al suo esercito, inseguendo Pierre de Craon, attentatore alla vita del conestabile di Francia, re Carlo VI improvvisamente attacc\u00f2 i suoi uomini, uccidendone quattro. Dopo l'attacco, il sovrano venne disarcionato dal ciambellano e da altri uomini: nella caduta riport\u00f2 un trauma cranico, che lo fece entrare in coma, rimanendo per quattro giorni in tale stato.\nL'insorgenza improvvisa della follia del re fu vista da alcuni come un segno di punizione divina e da altri come il risultato di una stregoneria. Fu l'inizio di una malattia mentale che avrebbe accompagnato il re fino alla morte. Gli storici moderni ipotizzano che Carlo VI possa aver sofferto di schizofrenia paranoide.\nAll'epoca la regina, che aveva solo 22 anni, si trov\u00f2 totalmente impreparata davanti a questi fatti, che avrebbero cambiato totalmente la sua vita da quel momento: \u00abil principe azzurro si mut\u00f2 in una bestia\u00bb, afferma lo storico Yann Grandeau.\nIl re in stato comatoso fu riportato a Le Mans, dove Guillaume de Harsigny - un venerato e dotto medico novantaduenne - fu convocato per curarlo. Carlo riprese conoscenza e la sua febbre si calm\u00f2. Dopo qualche tempo, sembr\u00f2 che avesse pienamente recuperato la salute, sviluppando solo una certa \"pigrizia\" negli affari pubblici e una maggiore irritabilit\u00e0. \nNel gennaio 1393 la regina organizz\u00f2 una festa per celebrare il terzo matrimonio della sua dama di compagnia tedesca Caterina de Fastaverin. Un membro della corte sugger\u00ec a Carlo di sorprendere la regina e le altre dame unendosi ad un gruppo di cortigiani mascherati da uomini selvaggi e di invadere la festa. Durante la danza ci fu un incidente con il fuoco, a causa di una scintilla proveniente da una torcia avvicinata dal duca d'Orl\u00e9ans, che bruci\u00f2 il costume di un ballerino: Carlo VI rischi\u00f2 seriamente la vita e quattro dei danzatori arsero vivi. Questa tragica vicenda sar\u00e0 ricordata come il \"Bal des Ardents\".\nIl disastro min\u00f2 la fiducia nella capacit\u00e0 del re di poter governare. I parigini ritennero l'evento la prova della decadenza della corte e minacciarono una ribellione contro i pi\u00f9 potenti membri della nobilt\u00e0. L'indignazione del pubblico costrinse il re e il duca d'Orl\u00e9ans, che un cronista contemporaneo accus\u00f2 di tentato regicidio e di stregoneria, di fare penitenza per l'evento.\nNel giugno seguente, Carlo sub\u00ec un secondo e pi\u00f9 prolungato attacco di follia, della durata di circa sei mesi, che impost\u00f2 una situazione ingravescente che si sarebbe protratta nei tre decenni successivi. Durante le fasi pi\u00f9 acute della sua malattia, Carlo non era in grado di riconoscere Isabella, causandole grande angoscia dopo che la fece allontanare dalla sua stanza.\nQuando la malattia peggior\u00f2, Isabella fu accusata di aver abbandonato il sovrano, in particolare dopo il trasferimento all'H\u00f4tel Barbette dove, secondo la biografa Marie-V\u00e9ronique Clin, \u00abnon [aveva] paura di essere picchiata a sangue\u00bb dal marito. La storica Rachel Gibbons ipotizza che Isabella volesse prendere le distanze dal re e dalla sua malattia, affermando che \u00absarebbe ingiusto darle la colpa se non voleva vivere con un pazzo\u00bb.\nDal momento che il re spesso si dimostrava intollerante alla sua presenza durante i suoi episodi psicotici, alla fine si ritenne opportuno fornirgli un'amante, Odette de Champdivers, figlia di un \"ma\u00eetre de \u00e9curies\"; Odette si dice somigliasse a Isabella e venne chiamata la \"piccola regina\". Probabilmente assunse questo ruolo dal 1405 con il consenso della sovrana, ma durante i periodi di lucidit\u00e0 il re aveva ancora rapporti coniugali con sua moglie, la cui ultima gravidanza si \u00e8 verific\u00f2 nel 1407. In totale diede al marito dodici figli, anche se la paternit\u00e0 di alcuni di essi (iniziando dal quarto) \u00e8 stata nel tempo pi\u00f9 volte messa in discussione.\nNonostante prendesse le distanze dal marito durante gli attacchi della malattia, gli scambi di lettere e doni con il re durante i suoi periodi di lucidit\u00e0 testimoniano la presenza di un affetto reciproco. Tracy Adams scrive che l'attaccamento e la fedelt\u00e0 di Isabella \u00e8 evidente negli sforzi che fece per mantenere la corona per i suoi eredi nei decenni successivi.\nNel 1392, nacque il secondo Delfino, Carlo, seguito l'anno successivo da Maria, che la sovrana volle destinare alla vita monastica per un voto fatto a Dio per il recupero della salute del re. La salute di Carlo VI per\u00f2 non miglior\u00f2 e quando i medici ammisero infine la loro impotenza, Isabella si rivolse a guaritori e ciarlatani, emise un'ordinanza a Parigi per eseguire molte processioni religiose e cacci\u00f2 gli ebrei dai domini del marito.\nDurante uno dei brevi periodi di lucidit\u00e0, negli anni Novanta del 1300, Carlo VI prese accordi facendo di Isabella la \u00abprincipale custode del Delfino\u00bb, l'erede al trono, fino al raggiungimento dei 13 anni di et\u00e0, dandole un potere politico aggiuntivo sul Consiglio di Reggenza. Carlo VI nomin\u00f2 Isabella co-tutrice dei figli nel 1393, posizione condivisa con i duchi reali e il fratello della regina, Ludovico di Baviera, mentre dette al duca d'Orl\u00e9ans piena potenza della reggenza.\nIl ruolo di mediatrice.\nLa vita di Isabella \u00e8 ben documentata, molto probabilmente perch\u00e9, a causa della malattia del marito, fu costretta ad assumere un ruolo politico raro per le regine del periodo, al quale era verosimilmente impreparata, \u00abcome qualsiasi altra sposa proveniente da un casato ducale poco importante\u00bb afferma Rachel Gibbons. Obbligata ad assumere un'importante funzione per il mantenimento della pace in mezzo alla crescente lotta per il potere, Isabella riusc\u00ec nel suo ruolo di pacificatrice tra le diverse fazioni di corte. La sua biografa Tracy Adams la descrive come una diplomatica talentuosa capace di destreggiarsi nella politica di corte con facilit\u00e0, grazia e carisma.\nCarlo VI dette alla regina il pieno potere di proteggere ed educare l'erede al trono, seguendo le leggi emanate dal suo predecessore, Carlo V. Questa separazione dei poteri tra il duca d'Orl\u00e9ans e gli zii reali, aument\u00f2 i dissidi tra le fazioni, tanto che l'anno seguente, quando i disturbi mentali del re diventarono sempre pi\u00f9 grave e prolungati, Isabella fu nominata capo del Consiglio di reggenza, carica che le dette potere decisionale sui duchi reali e sul Conestabile di Francia, ma allo stesso tempo, la rese vulnerabile agli attacchi da varie fazioni di corte.\nA dimostrazione che Isabella avesse un'influenza diplomatica si pu\u00f2 citare la richiesta di intervento che le fu presentata dalla delegazione fiorentina, in cui faceva parte Bonaccorso Pitti, tra la fine degli anni '80 e i primi anni '90 del 1300, riguardo alla vicenda legata alla presa di potere di Gian Galeazzo Visconti a Milano. Il duca d'Orl\u00e9ans e il duca di Borgogna erano a favore di Visconti mentre la regina, suo fratello Ludovico e il duca d'Armagnac erano contrari (nonostante il fatto che Isabella fosse cugina di primo grado di Gian Galeazzo). A quel tempo essa non aveva ancora il potere politico decisivo per poter ottenere un cambiamento.\nAnche nel 1390, Jean Gerson della Universit\u00e0 di Parigi form\u00f2 un consiglio per eliminare lo Scisma d'Occidente a cui fece partecipare anche la sovrana, in riconoscimento alle sue abilit\u00e0 diplomatiche. I francesi volevano che sia il papa avignonese sia quello romano abdicassero in favore di un unico papa a Roma: ad Avignone Clemente VII ben accolse la presenza di Isabella, riconoscendola come un'efficace mediatrice. Tuttavia, gli sforzi diplomatici sfumarono alla morte di Clemente VII.\nIl 12 gennaio 1395 nacque il settimo figlio dei regnanti, Michela. L'anno seguente iniziarono i negoziati sul matrimonio della figlia maggiore del re, Isabella, di sei anni, con il re inglese Riccardo II, che port\u00f2 nuovi screzi tra il duca di Borgogna e il duca d'Orleans, che era contrario alle nozze. La regina si schier\u00f2 con Filippo l'Ardito e il matrimonio fu celebrato. Isabella di Valois torn\u00f2 in Francia nel 1401 dopo l'assassinio del marito e il rifiuto di sposare l'erede al trono del nuovo re, il futuro Enrico V d'Inghilterra.\nNel 1397 \u00e8 nacque l'ottavo figlio: Luigi, duca di Guyenna. L'8 settembre dello stesso anno, Maria, la sesta figlia del re, esaudendo il voto fatto dalla madre, divenne suora e poi badessa all'abbazia di Poissy, dove mor\u00ec durante un'epidemia peste a 47 anni. Nel 1398 nacque un altro figlio, Giovanni, duca di Turenne. L'anno seguente, il Delfino Carlo si ammal\u00f2 gravemente. Secondo le cronache, \u00aba dispetto delle preghiere in corso a Parigi e in altri luoghi, questo caro bambino, dopo due mesi di malattia grave \u00e8 caduto in estrema stanchezza, il suo corpo \u00e8 fatto solo da ossa ricoperte di pelle\u00bb. A Parigi si sparse la voce che il Delfino fosse stato avvelenato e che la regina non potesse o non volesse aiutarlo: pi\u00f9 volte la folla parigina volle che le fosse mostrato il bambino ad un balcone per dimostrare che fosse ancora vivo. Mor\u00ec 13 \u00b0 gennaio 1401 e il fu sepolto nella tomba reale di Saint-Denis. Gli studiosi moderni ritengono che il Delfino sia morto di tubercolosi. Con la sua morte, il titolo di erede al trono pass\u00f2 al fratello minore Luigi.\nDurante la malattia del re, il duca d'Orl\u00e9ans divenuto finanziariamente potente a causa della sua carica di esattore ufficiale delle tasse decise, assieme alla regina Isabella, di aumentare il livello di tassazione. Nel 1401, durante una crisi di salute del re, suo zio il duca Filippo l'Ardito si ribell\u00f2 al potere del duca d'Orl\u00e9ans e minacci\u00f2 di entrare a Parigi con 600 uomini d'arme e 60 cavalieri. Isabella intervenne come mediatrice tra i duchi d'Orl\u00e9ans e di Borgogna, evitando spargimenti di sangue e lo scoppio della guerra civile.\nNel mese di ottobre dello stesso anno la regina diede alla luce un'altra figlia, Caterina - futura moglie di Enrico V d'Inghilterra e poi di Owen Tudor, il cui nipote, Enrico Tudor, con un colpo di Stato avrebbe un giorno ottenuto il trono fondando una nuova dinastia.\nDal 1402, con il consenso del marito, Isabella arbitr\u00f2 la crescente controversia tra il partito orleanista e quello borgognone, prendendo il controllo della tesoreria. Il 22 febbraio 1403, nacque l'undicesimo figlio della coppia reale, Carlo, conte di Ponthieu.\nL'anno seguente, dopo la morte di Filippo l'Ardito nel 1404, suo figlio Giovanni divenne duca di Borgogna, che continu\u00f2 la lotta politica del padre nel tentativo di accedere al tesoro reale per gli interessi del proprio ducato. Il duca d'Orl\u00e9ans e gli altri duchi reali pensarono che Giovanni volesse usurpare il potere per i propri interessi. Isabella si schier\u00f2 al fianco del duca d'Orl\u00e9ans per proteggere gli interessi della corona e dei suoi figli, pensando che il nuovo duca di Borgogna stesse oltrepassato i suoi limiti di rango, essendo cugino del re, mentre Orl\u00e9ans ne era il fratello.\nL'ostilit\u00e0 popolare.\nLa regina inizi\u00f2 rapidamente a perdere popolarit\u00e0 tra i suoi sudditi. Inizi\u00f2 a circolare la voce di un relazione tra lei e il cognato, il duca d'Orl\u00e9ans - relazione che all'epoca era considerata incestuosa. Se i due fossero effettivamente amanti \u00e8 una questione dibattuta dagli storici contemporanei: Rachel Gibbons sostiene che l'accusa sia stata creata come propaganda contro la decisione che la regina e il duca d'Orl\u00e9ans avevano preso di aumentare le tasse nel 1405.\nUn frate agostiniano, Jacques Legrand, durante una predica denunci\u00f2 l'eccesso e la depravazione della corte, menzionando in particolare la moda seguita da Isabella e i vestiti che mettevano in bella vista collo, spalle e d\u00e9collet\u00e9. Il monaco present\u00f2 il suo sermone come un'allegoria, in modo da non offendere apertamente la regina, ma raffigur\u00f2 lei e le sue dame di compagnia come persone vendicative e furiouse. Accus\u00f2 la sovrana di aver perso il contatto con la gente comune e la corte. Nello stesso periodo, un pamphlet politico satirico, \"Songe Veritable\", ormai considerato dagli storici come la propaganda pro-borgognona, che accennava alla relazione tra la regina e il cognato, fu divulgato e ampiamente distribuito a Parigi.\nNel frattempo, Giovanni di Borgogna accus\u00f2 Isabella e il duca d'Orl\u00e9ans di cattiva gestione delle finanze dello Stato e si sollev\u00f2 contro di loro. Con un esercito di 1.000 cavalieri entr\u00f2 a Parigi per opposizione alla nuova imposta applicata ai suoi territori per rimettere in ordine le finanze del regno.\nIl duca e la sovrana ripararono al castello fortificato di Melun, dove dovevano essere raggiunti dal resto della famiglia dopo qualche giorno, ma il duca di Borgogna riusc\u00ec ad anticipare il gruppo in cui vi erano i bambini reali e i loro accompagnatori, prendendo in ostaggio il Delfino, con cui torn\u00f2 nella capitale occupata dalle forze borgognone.\nA Parigi, il duca di Berry riusc\u00ec a prendere rapidamente il controllo del Consiglio Reale e si occup\u00f2 del Delfino. In quei momenti, Carlo VI fu abbastanza lucido per circa un mese e fu in grado di aiutare la sovrana durante quel periodo di crisi. Il sequestro dell'erede al trono scaten\u00f2 quasi una guerra su vasta scala, che tuttavia venne scongiurata. Il duca d'Orl\u00e9ans riun\u00ec rapidamente un esercito, mentre Giovanni di Borgogna incoraggi\u00f2 i parigini alla rivolta, ma quest'ultimi rifiutarono per marcare la loro fedelt\u00e0 al re e al Delfino. Il duca di Berry fu nominato capitano generale di Parigi e le porte della citt\u00e0 vennero bloccate. Nel mese di ottobre Isabella fu nuovamente mediatrice della controversia, su richiesta di una lettera di Christine de Pizan e di un'ordinanza del Consiglio reale.\nLa guerra civile (1407-1422).\nL'omicidio del duca d'Orl\u00e9ans.\nPoco dopo la pacificazione, Giovanni di Borgogna ordin\u00f2 l'assassinio del duca d'Orl\u00e9ans. Il 23 novembre, dei sicari attaccarono il duca mentre tornava alla sua dimore parigina dopo un colloquio con la sovrana: gli venne mozzata la mano che teneva le redini del cavallo, e fu colpito \u00aba morte con spade, asce e mazze di legno\u00bb. Il cadavere fu lasciato in un canale di scolo. Giovanni inizialmente neg\u00f2 il proprio coinvolgimento nell'assassinio, ma rapidamente ammise che l'atto era stato compiuto per salvaguardare l'onore della regina, sostenendo di aver agito per vendicare la monarchia del presunto adulterio tra Isabella e il duca d'Orl\u00e9ans. I suoi zii reali, sconvolti dalla confessione, lo costrinsero a lasciare Parigi mentre il Consiglio Reale tent\u00f2 una riconciliazione tra le casate di Borgogna e d'Orl\u00e9ans.\nNel marzo 1408, Jean Petit present\u00f2 una lunga e ben argomentata giustificazione a palazzo reale davanti ad un folto pubblico di corte. Petit sostenne in maniera convincente che Luigi d'Orl\u00e9ans, in assenza del re era diventato un tiranno, guidato solo dalla sete di potere e dall'avidit\u00e0 aveva praticanto la stregoneria e la negromanzia, e aveva inoltre progettato un fratricidio al ballo degli ardenti. Petit sostenne che Giovanni doveva essere esonerato poich\u00e9 aveva difeso il re e la monarchia assassinando Orl\u00e9ans. Carlo VI che era \u00abfolle durante l'orazione\u00bb fu convinto dall'argomentazione e grazi\u00f2 il cugino Giovanni di Borgogna, per poi annullare il perdono il settembre seguente.\nScoppiarono nuovi screzi dopo l'assassinio e Isabella mise truppe a pattugliare Parigi e, per proteggere il Delfino Luigi, lasci\u00f2 la citt\u00e0 per Melun. Nel mese di agosto Isabella organizz\u00f2 l'entrata a Parigi per il Delfino, e all'inizio del nuovo anno Carlo VI firm\u00f2 un'ordinanza che dava al figlio tredicenne il potere di governare, in assenza della regina. In questi anni, la pi\u00f9 grande preoccupazione di Isabella fu la sicurezza del Delfino e la sua preparazione ad assumere i compiti del re: fu con questi obiettivi che form\u00f2 le sue alleanze. In quel momento, la regina e la sua influenza erano ancora cruciali per la lotta per il potere. Il controllo fisico della regina e dei suoi figli divenne importante per entrambe le parti e la sovrana fu spesso costretta a cambiare alleanze, per questo la politica di Isabella venne criticata e etichettata come \"instabile\". Isabella si schier\u00f2 con il partito borgognone tra il 1409-1413, e cambi\u00f2 bandiera formando un'alleanza con gli orleanisti dal 1413 a 1415.\nNel marzo 1409, Giovanni di Borgogna fu reintegrato nel Consiglio Reale, dopo una riconciliazione in pubblico alla cattedrale di Chartres con Carlo, il figlio del duca d'Orl\u00e9ans, anche se la faida continu\u00f2: sposando in seconde nozze la figlia del duca d'Armagnac, Carlo ader\u00ec al partito degli Armagnacchi che si contrapponevano ai Borgognoni, al seguito di Giovanni. Nel dicembre dello stesso anno Isabella confer\u00ec la tutela del Delfino al duca di Borgogna, facendo di lui il signore di Parigi e il mentore dell'erede al trono.\nA quel punto il duca ottenne essenzialmente il controllo sia del Delfino sia di Parigi, e acquist\u00f2 il favore della popolazione a causa della sua opposizione all'imposizione fiscale di Isabella e del duca d'Orl\u00e9ans. Le azioni di Isabella riguardo a Giovanni di Borgogna fecero insorgere gli Armagnacchi, che nell'autunno del 1410 marciarono su Parigi per \"salvare\" il Delfino dall'influenza del duca. A quel tempo i membri della Universit\u00e0 di Parigi, in particolare Jean Gerson, proposero che tutti i membri in lotta del Consiglio reale facessero un passo indietro dimettendosi immediatamente dal potere.\nPer allentare la tensione con i Borgognoni venne organizzato un doppio matrimonio nel 1409: Michela di Valois e il Delfino Luigi sposarono rispettivamente Filippo e Margherita, figli del duca di Borgogna. Prima del matrimonio, Isabella negozi\u00f2 un trattato con Giovanni di Borgogna in cui defin\u00ec chiaramente la gerarchia familiare e la sua posizione in relazione al trono.\nLo scontro armato.\nNonostante gli sforzi di Isabella per mantenere la pace, si arriv\u00f2 ad un confronto armato tra il partito degli Armagnacchi e Borgognoni che fece scoppiare una guerra civile nel regno. Il duca di Borgogna aveva il controllo di Parigi e l'appoggio delle grandi citt\u00e0 settentrionali, mentre gli Armagnacchi avevano il sostegno delle campagne e dei territori meridionali. Inizialmente Giovanni ebbe la meglio e non intervenne quando tra maggio e luglio del 1413, a Parigi scoppiarono dei disordini guidati dallo scuoiatore Simon Caboche: macellai, trippai, scuoiatori e conciapelli saccheggiarono e arrestarono parecchie persone, anche vicine alla corte, con l'accusa di malversazione; furono arrestate anche quindici dame di corte, vicine alla regina.\nIsabella, che in un primo momento era alleata al duca di Borgogna, si alle\u00f2 a Carlo d'Orl\u00e9ans, che aveva precedentemente negato i fondi del tesoro reale a tutti i membri della famiglia reale. Ai primi di agosto, Giovanni Jouvenel, magistrato di simpatie armagnacche, guid\u00f2 un movimento di reazione, che prometteva un'amnistia generale e la pace, guadagnando alla sua causa la maggioranza dei parigini che si schier\u00f2 per gli Armagnacchi. A settembre, il duca d'Orl\u00e9ans prese il controllo della capitale, rimise in carica tutti i funzionari deposti e inizi\u00f2 a perseguitare i rivoltosi dell'estate precedente. Il duca di Borgogna ripar\u00f2 a Lilla. Nel febbraio 1414 Giovanni, seguito da una grossa scorta, si present\u00f2 davanti alle mura di Parigi, ma non gli fu permesso di entrare, venendo bandito e dichiarato ribelle. \nApprofittando della guerra civile in corso, re Enrico V d'Inghilterra invase la costa nord-ovest del regno di Francia, e nel 1415 procur\u00f2 una pesante sconfitta ai francesi nella battaglia di Agincourt. Quasi un'intera generazione di capi militari morirono o furono fatti prigionieri in un unico giorno. Giovanni di Borgogna, ancora in lotta con la famiglia reale e gli Armagnacchi, rimase neutrale mentre l'esercito inglese continuava a conquistare la Francia settentrionale.\nIl 18 dicembre 1415 il Delfino Luigi mor\u00ec in seguito ad una grave infreddatura complicata da dissenteria, all'et\u00e0 di 18 anni, lasciando Isabella con un ruolo politico poco chiaro. Il titolo di erede al trono pass\u00f2 al fratello minore Giovanni di Turenne di 17 anni, simpatizzante per il partito dei Borgognoni. Fin da bambino, il nuovo Delfino era stato affidato alle cure del duca Guglielmo II di Baviera, ed era sposato con sua figlia Giacomina di Hainaut. Guglielmo rifiut\u00f2 di mandare il genero a Parigi, mentre i Borgognoni saccheggiavano la citt\u00e0 e i parigini si rivoltarono contro un'altra ondata di aumenti delle tasse avviate dal conte Bernardo VII d'Armagnac. Nel frattempo, in un periodo di lucidit\u00e0, Carlo VI tolse al conte la carica di Conestabile di Francia. Isabella tent\u00f2 di intervenire organizzando un incontro con Giacomina nel 1416, ma gli Armagnacchi non permisero alla regina di conciliarsi con il casato di Borgogna, mentre Guglielmo II continu\u00f2 a impedire al giovane Delfino di recarsi a Parigi.\nNel 1417 Enrico V invase la Normandia con 40.000 uomini. Nel mese di aprile dello stesso anno, il Delfino Giovanni mor\u00ec improvvisamente per un tumore dietro l'orecchio, probabilmente una mastoidite. Con la sua morte divenne Delfino il sesto e ultimo figlio di Isabella, Carlo, di 14 anni. Cresciuto alla corte angioina, il nuovo Delfino era favorevole al partito degli Armagnacchi. Questi ultimi imprigionarono Isabella a Tours, confiscandole i beni personali (vestiti, gioielli e denaro), separandola dalla famiglia, dai figli pi\u00f9 piccoli e dalle sue dame di compagnia. Fu liberata nel mese di novembre con l'aiuto del duca di Borgogna. Secondo Pintoin, il duca ne avrebbe negoziato il rilascio per ottenere il controllo dell'autorit\u00e0 di cui ancora la regina disponeva. Isabella mantenne la sua alleanza con i Borgognoni da quel momento fino al Trattato di Troyes.\nIn un primo momento Isabella assunse il ruolo di unica reggente, ma nel gennaio 1418 cedette la sua carica a Giovanni di Borgogna che, insieme alla sovrana, abol\u00ec il parlamento (\"Chambre des Comptes\") e cerc\u00f2 di assicurarsi il controllo di Parigi e del re. Giovanni ottenne il controllo di Parigi il 28 maggio 1418, ma non riusc\u00ec a impedire l'omicidio del duca d'Armagnac ad opera di rivoltosi. Il Delfino fugg\u00ec dalla citt\u00e0. Secondo la cronaca di Pintoin, il Delfino rifiut\u00f2 l'invito di Isabella a unirsi a lei, che entr\u00f2 in citt\u00e0 con Giovanni il 14 luglio.\nPoco dopo aver assunto il titolo di Delfino, Carlo negozi\u00f2 una tregua con Giovanni a Pouilly e gli chiese un incontro privato il 10 settembre 1419 su un ponte a Montereau, promettendo la sua garanzia personale. L'incontro si concluse tuttavia con l'uccisione di Giovanni, aggredito dagli accompagnatori del Delfino. A causa di questo crimine, il re Carlo VI disered\u00f2 suo figlio. Le azioni del Delfino alimentarono le voci circa la sua illegittimit\u00e0 e la sua diseredazione posero le basi per il Trattato di Troyes.\nIl Trattato di Troyes.\nNel 1419 Enrico V occup\u00f2 gran parte della Normandia e chiese un giuramento di fedelt\u00e0 da parte dei residenti. Il nuovo duca di Borgogna, Filippo \"il Buono\", alleato con gli inglesi, mise un'enorme pressione sulla Francia e su Isabella, che rimase fedele al sovrano. Nel 1420 Enrico V invi\u00f2 un emissario per conferire con la regina, dopo di che, secondo Tracy Adams, Isabella cedette \u00aba quello che doveva essere un argomento persuasivo posto dal messaggero di Enrico V\u00bb.\nEffettivamente il regno di Francia era senza un erede al trono, anche prima del trattato di Troyes. Carlo VI aveva infatti diseredato il Delfino, considerandolo responsabile di aver impedito la pace civile con il suo coinvolgimento nell'assassinio del duca di Borgogna, definito \u00abcrimine orribile e spaventoso\u00bb. Nel 1420 scrisse che il Delfino si era \u00abreso indegno di succedere al trono e di qualsiasi altro titolo\u00bb. Infine Carlo d'Orl\u00e9ans, l'erede successivo in linea secondo la legge salica, in quel momento era prigioniero a Londra, dopo essere stato catturato durante la battaglia di Agincourt.\nIn assenza di un erede ufficiale al trono, Isabella accompagn\u00f2 il marito alla firma del trattato di Troyes nel maggio 1420. Rachel Gibbons scrive che il trattato avrebbe solamente \u00abconfermato\u00bb lo stato di diseredazione del Delfino. La malattia mentale imped\u00ec al re di apparire al momento della firma del trattato, costringendo Isabella a sostituirlo, fatto che secondo Gibbons le dette la \u00abresponsabilit\u00e0 perpetua\u00bb di avere ceduto il regno di Francia al nemico inglese.\nPer molti secoli Isabella fu accusata di aver ceduto la corona a causa del trattato. Venne detto erroneamente che il Trattato confermava l'illegittimit\u00e0 del Delfino, ma in realt\u00e0 sanciva la creazione di una \u00abdoppia monarchia\u00bb: i due Paesi seppur governati da un'unica dinastia sarebbero rimasti separati a livello politico, economico e amministrativo. Enrico V d'Inghilterra, che nel frattempo aveva sposato Caterina di Valois, figlia dei sovrani di Francia, avrebbe mantenuto il controllo dei territori conquistati in Normandia, avrebbe governato la Francia con il duca di Borgogna e sarebbe diventato il successore di Carlo VI alla sua morte. Isabella continu\u00f2 a vivere nella Parigi occupata dagli inglesi.\nUltimi anni (1422-1435).\nNel luglio 1422 Isabella fu colpita da un altro lutto: mor\u00ec sua figlia Michela, moglie di Filippo III di Borgogna, da tempo scossa per la morte di Giovanni Senza Paura. Il mese seguente mor\u00ec di febbre tifoide e di dissenteria ad appena trentasei anni, il re d'Inghilterra Enrico V. Ad ottobre mor\u00ec infine re Carlo VI.\nSecondo i termini del trattato di Troyes, il figlio di Enrico V e Caterina, Enrico VI, venne proclamato re di Francia, con il duca di Bedford in qualit\u00e0 di reggente. Si diffusero nuovamente pettegolezzi riguardo a Isabella; alcune cronache descrivono la sua vita dell'epoca come uno \u00abstato di degrado\u00bb. Tornarono voci riguardo alla promiscuit\u00e0 di Isabella, fatto che Tracy Adams attribuisce alla propaganda inglese destinata a garantire la presa di potere inglese sul trono. Un pamphlet allegorico, chiamato \"Pastorelet\", venne pubblicato a met\u00e0 1420 e raffigurava Isabella e Luigi d'Orl\u00e9ans come amanti.\nNel 1429, quando Isabella visse nella Parigi occupata dagli inglesi, circol\u00f2 nuovamente l'accusa che Carlo VII non era il figlio di Carlo VI. A quel tempo, con due contendenti per il trono francese il giovane Enrico VI e il diseredato Carlo VII, queste voci potevano essere usate come propaganda per sostenere l'affermazione inglese. Fu in questo periodo che Giovanna d'Arco incontr\u00f2 Carlo VII nel castello di Chinon (marzo 1429), e lo riconobbe come vero legittimo erede al trono di Francia per volere di Dio.\nMa altri pettegolezzi affermavano che Giovanna d'Arco era in realt\u00e0 la figlia illegittima di Isabella e Luigi d'Orl\u00e9ans, affermazione che Rachel Gibbons trova improbabile poich\u00e9 la \"pulzella d'Orl\u00e9ans\" sarebbe nata quasi certamente alcuni anni dopo la morte del duca d'Orl\u00e9ans. Circolarono accuse contro Isabella riguardanti l'uccisione dei precedenti Delfini ed dei tentativi di avvelenamento degli figli: ogni accusa non fece che oscurare la reputazione della regina, considerata una delle pi\u00f9 grandi cattive della storia.\nSenza pi\u00f9 alcuna influenza politica, Isabella si ritir\u00f2 a vivere a palazzo Saint-Pol con la seconda moglie di suo fratello, Caterina d'Alen\u00e7on. Era accompagnata da sue dame di compagnia Amelie von Orthenburg e Madame de Moy, quest'ultima aveva viaggiato dalla Germania ed era sua \"dame d'honneur\" dal 1409. Nel 1433 mor\u00ec in Bretagna sua figlia Giovanna, andata in sposa nel 1396 a Giovanni V di Bretagna. Isabella mor\u00ec il 24 settembre 1435. La sua morte e il funerale fu documentato da Jean Chartier (membro del Basilica di Saint-Denis), probabile testimone oculare degli eventi. I resti della sovrana furono sepolti nella Basilica di Saint-Denis accanto al marito.\nStoriografia.\nPer secoli, gli storici hanno descritto la regina Isabella di Baviera accusandola di essere una delle regine pi\u00f9 malvagie della storia. Accusata sia dal punto di vista umano, venendo descritta come una donna lussuriosa, adultera, incestuosa, una scialacquatrice che indulgeva in mode stravaganti e costose, ma anche dal punto di vista politico di essere un'intrigante incapace di sostenere una sola fazione, portando il regno di Francia verso la guerra civile e al Trattato di Troyes.\nNel 1995, la storica Rachel Gibbons ha affermato di essere sorpresa di vedere come la figura della regina non sia stata maggiormente studiata in maniera rigorosa vista l'importanza ricoperta durante il suo periodo di regno tra il 1385 e il 1422, definendo la storiografia della regina un \u00abmisto di pettegolezzi e propaganda che sono stati assorbiti dalla tradizione storica e ripetuti cos\u00ec tante volte che la leggenda \u00e8 risultata indistinguibile dai fatti\u00bb.\n\u00abUn gran numero di [suoi] documenti amministrativi e di lettere sono stati conservati e insieme ai riferimenti di cronaca\u00bb, continua la Gibbons,\u00absono in grado di fornire qualche informazione sulla personalit\u00e0 [della regina]\u00bb. Tuttavia, non si sa molto al riguardo delle sue caratteristiche fisiche e gli storici sono in disaccordo sul suo aspetto. A volte \u00e8 descritta come \u00abpiccola e bruna\u00bb altre \u00abalta e bionda\u00bb e pure le fonti contemporanee sono contraddittorie: \u00abbellissima e ipnotica, o cos\u00ec obesa a causa dell'idropisia da essere paralizzata\u00bb hanno scritto di lei i cronisti. \nNonostante Isabella avesse vissuto in Francia dal matrimonio fino alla fine dei suoi giorni, continu\u00f2 a parlare il francese con un forte accento tedesco: cosa che, secondo Barbara W. Tuchman, la rese una \u00abaliena\u00bb all'interno della corte francese.\nLa biografa Tracy Adams scrive che gli storici hanno iniziato a rivalutare la reputazione di Isabella nel tardo XX secolo, esonerandola da molte delle accuse che le erano state rivolte, seguendo la linea dettata dalla Gibbons, secondo cui, \u00abse non ci fosse stata l'imprevedibile tragedia della follia del marito, Isabella avrebbe vissuto una vita tranquilla nell'anonimato storico, come la maggior parte delle regine medievali\u00bb. La stessa Adams ha ammesso di aver creduto in un primo tempo alle accuse rivolte contro la regina fino a quando non ha approfondito lo studio delle cronache contemporanee alla sovrana, scoprendo che molte delle accuse derivavano solo da pochi brani, in particolare dalla scrittura pro-borgognona di Pintoin.\nAnche l'accusa della sua presunta relazione adulterina con il cognato, il duca d'Orl\u00e9ans, deriva da un paragrafo delle cronache di Pitoin, tanto da non essere considerato una prova che possa avvalorare il fatto, sostiene la Adams. Nel 1406 venne diffuso un opuscolo satirico pro-borgognone che in versi allegorici elencava i presunti amanti della regina.\nAll'epoca dell'esordio della pazzia di Carlo VI, la \"vox populi\" affermava che la malattia mentale del re e la sua incapacit\u00e0 di governare fossero dovute alla stregoneria, anche la regina e il duca d'Orl\u00e9ans furono tra i sospettati; gi\u00e0 nel 1380 si erano sparse voci che descrivevano la corte francese immersa nella stregoneria, tanto che nel 1397 la moglie del duca d'Orl\u00e9ans, Valentina Visconti, fu costretta a lasciare Parigi perch\u00e9 accusata di stregoneria.\nNel 1791, Louise de K\u00e9ralio (1758-1822) pubblic\u00f2 un popolare libro \"Les crimes des reines de France, depuis le commencement de la monarchie jusqu'\u00e0 Marie-Antoinette\", che trattava delle nefandezze delle regine francesi precedenti a Maria Antonietta. Secondo Tracy Adams, \u00e8 nel libro di K\u00e9ralio che la \u00ableggenda nera\u00bb di Isabella raggiunge l'acme in un \u00abviolento attacco alla regalit\u00e0 francese e alle regine in particolare\u00bb. K\u00e9ralio scrisse che la regina era stata \u00abcresciuta dalle Furie per portare alla rovina lo stato e venderlo ai suoi nemici\u00bb affermando che le sue nozze, celebrate ad Amiens il 17 luglio 1385, dovevano essere considerate \u00abcome il momento pi\u00f9 orribile della storia [francese]\u00bb.\nIsabella \u00e8 stata anche fonte d'ispirazione per il racconto del marchese de Sade intitolato \"Histoire secernere d'Isabelle de Baviere, reine de France\", in cui secondo Adams, lo scrittore presenta la regina per la sua \u00abideologia di galanteria\u00bb, descrivendola come una donna \u00abfredda e calcolatrice [...] che gestisce con cura la sua cupidigia per la massima gratificazione\u00bb, ma essendo - De Sade - \u00abperfettamente consapevole che le accuse contro la regina fossero senza fondamento\u00bb.\nDiscendenza.\nCarlo e Isabella ebbero dodici figli:"}
{"id": "899946", "revid": "1634609", "url": "https://it.wikipedia.org/wiki?curid=899946", "title": "Burian", "text": ""}
{"id": "899956", "revid": "1305772", "url": "https://it.wikipedia.org/wiki?curid=899956", "title": "Londra 2012", "text": ""}
{"id": "899960", "revid": "124703494", "url": "https://it.wikipedia.org/wiki?curid=899960", "title": "Zirudella", "text": "La zirudella (a volte anche cirudella o zirondella, \"zirud\u00e8la\" in emiliano-romagnolo), \u00e8 un caratteristico componimento umoristico dialettale tipico dell'Emilia-Romagna, diffuso soprattutto nel bolognese e nel forlivese, nonch\u00e9 nel resto della Romagna. \u00c8 parzialmente diffuso anche nel ferrarese e nel modenese.\nMetro e forma.\nLa struttura tipica di una zirudella \u00e8 ben caratterizzata da versi ottonari con rima baciata, suddivisi in quartine. \nLe stesse rime possono ritornare nell'ambito della composizione.\nViene composta in particolari occasioni: sagre paesane, celebrazioni, anniversari (nozze ecc.) ed ha contenuti scherzosi e faceti (in questo senso pu\u00f2 essere paragonata agli stornelli).\nIl componimento inizia solitamente con la parola \"zirud\u00e8la\" e si conclude con espressioni ripetitive come \"toc-e-d\u00e2i la zirud\u00e8la\" oppure \"tic e tac la zirud\u00e8la\". In origine veniva cantata o declamata con accompagnamento musicale.\nIn Romagna, la zirudella pi\u00f9 famosa \u00e8 quella del Lun\u00eari di Sm\u00e9mbar, pubblicata ogni anno dal 1845 a Faenza.\nEtimologia.\nSecondo il musicologo lughese Francesco Balilla Pratella (1880-1955), la zirudella sarebbe una variazione dei motivi popolari circolari (ovvero con ritornelli ripetuti alla fine di ogni strofa) suonati con l'organistrum e poi la ghironda (ad esempio i rondelli ed i rond\u00f2). Il termine sarebbe dunque derivato da ghironda (o gironda) e tramutato nel tempo mediante alcune varianti come ad esempio \"girondella\", \"cirondella\", \"zirondella\", \"zirodella\", e infine \"zirud\u00e8la\" .\nA tal riguardo, la definizione di Gaspare Ungarelli, bolognese, \u00e8 piuttosto chiara:\nAltri (Carpani ) ipotizzano pi\u00f9 fantasiosamente un'etimologia legata alla ruota della gironda, apostrofata familiarmente \"Z\u00e8 Rudella\" (Zia Rotella), il cui tipico suono meccanico si ricollegherebbe ai \"toc\" o ai \"tic\" delle tipiche frasi ripetitive a chiusura delle quartine.\nStoria.\nLe zirudelle erano inizialmente tramandate oralmente, spesso composte da autori poco istruiti, a volte analfabeti, ma dotati di grande arguzia e senso dell'umorismo.&lt;br&gt;\nLe prime tracce di antiche zirudelle in forma scritta risalgono al XVIII secolo, una delle quali addirittura composta dall'erudito cardinale Giuseppe Mezzofanti (1774 - 1849):\nA partire dal XIX secolo le zirudelle hanno modificato la loro funzione originaria, perdendo a volte l'accompagnamento musicale e divenendo parte del repertorio di cantastorie e imbonitori di piazza, che regolarmente animavano i mercati di paese. Spesso il loro contenuto era ispirato a fatti e notizie reali.\nUna fra le zirudelle pi\u00f9 note \u00e8 \"Al fat\u00e2z di Zard\u00e9n Margar\u00e9tta\" (\"Il fattaccio dei giardini Margherita\", noto anche come \"La Fl\u00e8via\", \"La Flavia\") .\nSi tratta di una zirudella di ignoto autore, dal contenuto decisamente osceno e diffusa per anni in maniera semiclandestina e goliardica per le osterie di Bologna, ispirata ad un presunto caso di stupro, avvenuto nel 1924 ai danni di tale Flavia Saguatti e seguito con dovizia di particolari dal \"Resto del Carlino\" fino al processo per oltraggio al pudore.\nPer alcuni l'anonimo autore sarebbe il giornalista Cesare Pezzoli , forse lo stesso artefice della zirudella \"Ric\u00e0t\" (\"Ricatto\") , un poemetto in forma di zirudella ancora pi\u00f9 osceno del precedente.&lt;br&gt;\nLe zirudelle vengono pubblicate sin dalla sua fondazione (1845) sul luneri, un calendario diffuso in tutta la Romagna ed ancor oggi molto popolare.\nNoti \"zirondellai\".\nOggi, nell'ambito della riscoperta e della valorizzazione delle tradizioni dialettali, esistono alcuni concorsi di zirondelle. Noti zirondellai moderni sono Luigi Lepri (Gig\u00e9n L\u00eevra), Mario Mandreoli (Pastr\u00e0n), Federico Berti e tanti altri, fra cui il cantautore dialettale Fausto Carpani."}
{"id": "899961", "revid": "7336", "url": "https://it.wikipedia.org/wiki?curid=899961", "title": "Cirudella", "text": ""}
{"id": "899962", "revid": "7336", "url": "https://it.wikipedia.org/wiki?curid=899962", "title": "Zirud\u00e8la", "text": ""}
{"id": "899963", "revid": "7336", "url": "https://it.wikipedia.org/wiki?curid=899963", "title": "Zerud\u00e8la", "text": ""}
{"id": "899964", "revid": "599013", "url": "https://it.wikipedia.org/wiki?curid=899964", "title": "Stazione zoologica Anton Dohrn", "text": "La Stazione zoologica Anton Dohrn di Napoli \u00e8 un'istituzione scientifica ed ente di ricerca situata nella Villa Comunale (tra via Caracciolo e la Riviera di Chiaia), nel quartiere Chiaia. Comprende anche un acquario, il pi\u00f9 antico d'Italia (e secondo pi\u00f9 antico d'Europa, primo tra quelli ancora esistenti).\nStoria.\nFondata nel 1872 dal naturalista e zoologo tedesco Anton Dohrn, nato a Stettino (attuale Polonia) nel 1840 e laureato a Berlino in Scienze naturali, per la conoscenza e lo studio della flora e della fauna del mare, essa rappresent\u00f2 ben presto una delle pi\u00f9 autorevoli Istituzioni scientifiche cittadine, affiancando quelle realizzate in epoca borbonica: il R. Orto botanico a via Foria e l'Osservatorio astronomico di Capodimonte.\nFu la prima istituzione di derivazione non borbonica e fu fondata proprio a Napoli per scelta dello stesso Dohrn, affascinato dalla citt\u00e0 e interessato per la ricchezza faunistica del golfo. L'acquario di Napoli con annessa Stazione zoologica divennero un centro mondiale di studio della biologia marina.\nDopo aver visitato un acquario recentemente aperto a Berlino, Dohrn pens\u00f2 che aprire a Napoli un acquario a pagamento avrebbe garantito al laboratorio abbastanza soldi da pagare il salario ad un assistente permanente. Napoli, con una popolazione di 500.000 abitanti, era una delle pi\u00f9 grandi ed attraenti citt\u00e0 d'Europa, ed aveva anche un considerevole flusso di turisti (30.000 all'anno) che avrebbero potuto essere potenziali visitatori dell'acquario.\nDohrn riusc\u00ec a vincere i dubbi delle autorit\u00e0 cittadine e le persuase ad assegnargli gratis un piccolo terreno sulla riva del mare, nella Villa comunale, a condizione di costruire la stazione zoologica a sue spese. \nDopo la sua morte la direzione della stazione pass\u00f2 al figlio Rinaldo e, successivamente al nipote Pietro.\nDohrn apr\u00ec la stazione agli scienziati in visita nel settembre del 1873, e al pubblico generale nel gennaio del 1874.\nCon l'intenzione di promuovere lo status internazionale della Stazione e di garantirne l'indipendenza politica ed economica e la libert\u00e0 di ricerca, Dohrn introdusse poi una serie di innovativi metodi per finanziare il suo progetto. Per prima cosa, l'affitto del lavoro e dello spazio di ricerca (il \"sistema Bench\"): per una tariffa annuale, governi, istituzioni scientifiche, fondazioni private o individui avrebbero potuto mandare per un anno uno scienziato alla Stazione, dove egli avrebbe trovato a disposizione tutto l'occorrente per condurvi ricerche (fornitura animale, chimica, una eccezionale libreria ed un esperto staff). Queste strutture erano offerte senza legami, nel senso che gli studiosi erano del tutto liberi di condurre i propri progetti e le proprie idee.\nIl sistema Bench funzion\u00f2 estremamente bene, e quando Anton Dohrn mor\u00ec, a Monaco di Baviera nel 1909, pi\u00f9 di 2.200 scienziati dall'Europa e dagli Stati Uniti avevano lavorato a Napoli, e pi\u00f9 di 50 abbonamenti annuali erano stati venduti. Il successo della Stazione Zoologica, e il nuovo modo di condurre e finanziare le ricerche rappresentano il grande successo di Dohrn. Successivamente, in ogni parte del mondo sorsero centri di ricerca scientifica ispirati al modello partenopeo, che pu\u00f2 quindi essere considerato il primo centro di ricerca in senso moderno.\nSecondo recenti studi di sociologia dell'organizzazione, la Stazione Zoologica anticip\u00f2 in piena epoca industriale un modello di pianificazione di ricerca scientifica post-industriale, che privilegi\u00f2 temi tipicamente attuali come l'interdisciplinarit\u00e0, la capacit\u00e0 manageriale di autofinanziamento (attraverso l'acquario e la vendita di animali marini ad altri istituti di ricerca, ecc.), la promozione della cooperazione e collaborazione di tutte le persone coinvolte nella ricerca (collaboratori, tecnici, pescatori e inservienti). Nei suoi laboratori hanno operato attivamente ben 19 premi Nobel dando significativo impulso allo sviluppo delle scienze biologiche.\nGli studi scientifici, oggi.\nPresso la Stazione Dohrn si svolgono oggi ricerche nel campo della biologia e della oceanografia, in maniera interdisciplinare negli specifici campi della biochimica, biologia molecolare e cellulare, neurobiologia e neurofisiologia oltre ai vari rami dell'ecologia.\nLa Stazione ha in dotazione la \"Vettoria\", una nave di ricerca appositamente studiata per operare campionamenti del mare nel campo della biologia ed ecologia marine.\nL'acquario.\nL'acquario della stazione zoologica, assieme all'erbario, all'archivio storico, alla biblioteca ed alla interessante collezione zoologica, \u00e8 all'interno dell'edificio della Stazione e rappresenta una delle strutture pi\u00f9 antiche in ambito europeo di questo genere. Fu aperto al pubblico nel gennaio del 1874. Nelle intenzioni di Dohrn, sarebbe servito sia ad assicurare risorse per l'istituto che a diffondere conoscenze ed interesse sugli organismi marini presso l'opinione pubblica. Originariamente, esso copriva 527 metri quadrati ed era esclusivamente dedicato alla fauna del Mediterraneo. Un secondo edificio, connesso al primo attraverso un ponte, fu aggiunto tra il 1885 ed il 1888, mentre il cortile e l'ala est furono costruiti nel 1905.\nOggi l'acquario contiene circa trenta vasche con oltre duecento specie marine di animali e vegetali, la maggior parte delle quali provengono dal Golfo di Napoli. Periodicamente sono ospitate diverse tartarughe marine, prevalentemente della specie \"Caretta caretta\", recuperate ferite in mare ed in attesa di essere reintrodotte nel loro originario habitat.\nNel 1957 fra il primo ed il secondo edificio \u00e8 stata inserita una nuova sala in cui \u00e8 stata trasferita la biblioteca.\nLa biblioteca.\nLa biblioteca fu fondata nel 1873 con la donazione del primo nucleo di testi scientifici da parte di Anton Dohrn. Oggi la biblioteca conta oltre 90.000 volumi disposti su ca. 3.000 metri lineari di scaffali, ed \u00e8 caratterizzata da una preziosa collezione di primi testi scientifici e di loro ristampe, come pure da 180 riviste scientifiche contemporanee.\nDal 1875 al 1955 la libreria era sistemata nella grande sala affrescata al primo piano, oggi adibita a biblioteca storica e a sala di lettura. La sala \u00e8 stata splendidamente affrescata in quattro mesi di lavoro nel 1873 dal pittore tedesco Hans von Mar\u00e9es in collaborazione con il suo compagno Adolf von Hildebrand, giovane scultore e architetto. Mar\u00e9es scelse per la decorazione la vita dei pescatori napoletani attorno a lui, presentando immagini di grande potenza, popolate di figure virili e nudi maschili maestosi e sensuali, nonostante la semplicit\u00e0 delle attivit\u00e0 in cui sono intenti. Vi si riconoscono:\nIl Centro ricerche tartarughe marine.\nIl gruppo dell'acquario gi\u00e0 nel 1983 era impegnato nel salvataggio e nella cura delle tartarughe marine e dopo qualche anno, a fronte dell'aumentato numero di tartarughe da recuperare giunse la necessit\u00e0 di creare un centro adatto. Nel settembre 2004 nacque a Bagnoli il Turtle point, ospedale e centro di recupero per le tartarughe nonch\u00e9 centro espositivo. Nel gennaio 2017 \u00e8 stato inaugurato a Portici (Na) il nuovo centro di ricerche sulle tartarughe, il pi\u00f9 grande del Mediterraneo."}
{"id": "899965", "revid": "599", "url": "https://it.wikipedia.org/wiki?curid=899965", "title": "Bruno De Finetti", "text": ""}
{"id": "899967", "revid": "78273", "url": "https://it.wikipedia.org/wiki?curid=899967", "title": "Apoxiomenos", "text": ""}
{"id": "899968", "revid": "21079", "url": "https://it.wikipedia.org/wiki?curid=899968", "title": "Cardinalit\u00e0 non numerabile", "text": ""}
{"id": "899969", "revid": "1075510", "url": "https://it.wikipedia.org/wiki?curid=899969", "title": "Domenico Nocca", "text": "Fu direttore dell'Orto botanico di Mantova fino al 1797.\nPrefetto dell'Orto botanico dell'Universit\u00e0 di Pavia, come supplente temporaneo nel 1778 e come effettivo dal 1797 al 1826.\nNel periodo di direzione di Domenico Nocca si arrivarono a coltivare nell'orto circa 20.000 specie di piante.\nEgli costitu\u00ec, infatti, una fitta rete di scambi di semi e piante con altri botanici dell'epoca, arricchendo notevolmente le collezioni, e decise il rifacimento di alcune serre installate da un suo predecessore, Giovanni Antonio Scopoli.\nIncrement\u00f2 inoltre il numero delle strutture per la coltura di piante mediante \"pulvilli\", ancora oggi presenti nell'orto.\nDal 1802 gli fu affidata la cattedra del Dipartimento di botanica, appena istituita a seguito della riorganizzazione napoleonica degli insegnamenti.\nAvendo deciso di censire la flora nel territorio della citt\u00e0 Pavia, chiese la collaborazione di Giovanni Battista Balbis per aiutarlo nell'opera di classificazione. Il risultato del loro lavoro congiunto venne pubblicato, con il titolo \"Flora Ticinensis\", in due volumi, uno nel 1816, l'altro nel 1821."}
{"id": "899975", "revid": "287204", "url": "https://it.wikipedia.org/wiki?curid=899975", "title": "Damas de Blanco", "text": "Damas de Blanco (\"signore in bianco\" in spagnolo) \u00e8 un movimento di opposizione al governo cubano che riunisce le mogli e i famigliari di persone accusate di azioni contro lo Stato. Secondo le Damas, i loro congiunti sarebbero stati arrestati per reati politici o d'opinione, cio\u00e8 per il solo fatto di essere degli oppositori del governo. Secondo le voci critiche con il movimento, invece, esso sarebbe uno strumento politico manovrato dagli Stati Uniti e i prigionieri sarebbero stati incarcerati dopo un regolare processo, che li ha ritenuti colpevoli dei reati di spionaggio e associazione proibita con la CIA.\nFondazione.\nIl movimento nasce nella primavera del 2003, nota anche come Primavera Nera di Cuba, dopo un'ondata di arresti e la condanna di 75 giornalisti, sindacalisti, attivisti per i diritti umani e dissidenti per reati contro lo Stato e i principi della Rivoluzione cubana. La base giuridica delle condanne \u00e8 la legge 88 del 1999, conosciuta anche come \"Legge Mordaza\", che ha ricevuto molte critiche per la sua arbitrariet\u00e0 e la discrezione che lascia ai giudici. L'accusa nello specifico \u00e8 quella di aver collaborato alle attivit\u00e0 sovversive organizzate dalla \"Sezione di Interessi degli Stati Uniti a Cuba\", delegazione diplomatica coordinata dallo statunitense James Carson. Secondo le Damas de Blanco la maggioranza dei prigionieri non avrebbe nemmeno mai avuto contatti con Carson e la sua delegazione. Inoltre, secondo il movimento, i processi a carico dei loro congiunti sono avvenuti in modo non conforme a quanto prescritto dal diritto internazionale sui diritti umani, senza una giusta difesa e senza le pi\u00f9 elementari garanzie processuali.\nAttivit\u00e0.\nL'attivit\u00e0 del movimento consiste nell'organizzazione ogni domenica, dopo la celebrazione della messa nella chiesa di Santa Rita a L'Avana, di una marcia pacifica durante la quale le Damas, completamente vestite di bianco (ispirandosi alle Madri di Plaza de Mayo che manifestavano per i desaparecidos argentini) mostrano le foto dei famigliari detenuti. Il 18 di ogni mese le Damas si riuniscono in quello che chiamano \"t\u00e8 letterario\", una riunione in cui leggono lettere dei loro congiunti, poesie e altre opere letterarie e in cui si fanno forza a vicenda. Oltre alla marcia domenicale e alle riunioni, il movimento organizza anche mobilitazioni straordinarie, come quella davanti alla sede dell\"Unione dei Giornalisti Cubani\" per chiedere pi\u00f9 attenzione da parte dei media e quella del 2004 nella Piazza della Rivoluzione per chiedere il trasferimento in ospedale di un detenuto gravemente malato.\nRiconoscimento internazionale.\nNonostante una parte delle Madres de Plaza de Mayo argentine, a cui il movimento si ispira, abbiano condannato il movimento per bocca della storica portavoce Hebe de Bonafini (leader dell'ala pi\u00f9 politicizzata del movimento, divisosi dalla cosiddetta \"Linea fundadora\") dicendo che le Damas de Blanco \"\"difendono il terrorismo degli Stati Uniti mentre noi Madres de Plaza de Mayo simbolizziamo l'amore verso i nostri figli assassinati dai tiranni imposti dagli Stati Uniti.\", le Damas de Blanco hanno ricevuto ampio riconoscimento internazionale. Nel 2006 l'organizzazione Human Rights First ha insignito le Damas del \"Premio per i Diritti Umani\" per \"la loro dedizione al riconoscimento dei diritti umani a Cuba, il loro coraggio e la loro determinazione\".\nNel 2005 il movimento \u00e8 insignito del \"premio Andrei Sajarov\" per la Libert\u00e0 di Coscienza che il Parlamento Europeo assegna ogni anno alle organizzazioni che lottano per la difesa dei diritti umani, la promozione della democrazia e della cooperazione internazionale e la difesa dello Stato di diritto. In questo caso il regime cubano ha reagito impedendo alle esponenti di Damas de Blanco di recarsi a Strasburgo per ritirare il premio. Dal loro sito internet, le Damas fanno un appello a chi volesse appoggiarle durante un viaggio a Cuba, affinch\u00e9 partecipi alle loro marce e porti medicine per i loro congiunti. Anche senza recarsi a Cuba, il movimento invita i simpatizzanti a scrivere alle Damas delle lettere di solidariet\u00e0 o a contattarle via telefono."}
{"id": "899978", "revid": "84420666", "url": "https://it.wikipedia.org/wiki?curid=899978", "title": "Memoria Flash", "text": ""}
{"id": "899980", "revid": "339392", "url": "https://it.wikipedia.org/wiki?curid=899980", "title": "Haing Pin", "text": ""}
{"id": "900013", "revid": "2034231", "url": "https://it.wikipedia.org/wiki?curid=900013", "title": "Lennox Berkeley", "text": "Biografia.\nNato ad Oxford, studi\u00f2 alla Gresham's School e al Merton College. Nel 1927 si trasfer\u00ec a Parigi dove venne in contatto con Arthur Honegger, Igor' F\u00ebdorovi\u010d Stravinskij e \nDarius Milhaud e dove studi\u00f2 composizione con Nadia Boulanger; l'influenza della musica francese sarebbe stata in seguito molto profonda nelle sue opere. Durante gli anni della Seconda guerra mondiale lavor\u00f2 alla BBC e divenne pi\u00f9 tardi presidente della Performin Rights Society. Nel 1946 divenne professore di composizione alla Royal Academy of Music di Londra e oper\u00f2 in seno all'istituzione fino al 1968: tra i suoi allievi vi furono\nJohn Tavener, David Bedford e Richard Rodney Bennett. Collabor\u00f2 proficuamente per \nmolti lavori con il collega Benjamin Britten. Nel 1974 fu nominato baronetto per\ni suoi meriti artistici.\nLo stile.\nNelle opere pi\u00f9 tarde Berkeley adott\u00f2 la dodecafonia, tecnica che confer\u00ec alle sue composizioni un'atmosfera alquanto cupa."}
{"id": "900018", "revid": "2028156", "url": "https://it.wikipedia.org/wiki?curid=900018", "title": "Gatto sacro di Birmania", "text": "Il gatto sacro di Birmania \u00e8 una razza di gatto elegante, dalla stazza massiccia e dagli occhi blu. Le origini sono incerte, potrebbe essere stato importato dalla Birmania, ma la razza \u00e8 stata identificata la prima volta in Francia.\nStruttura del corpo.\nLa corporatura del gatto birmano \u00e8 di media grandezza, le femmine sono leggermente pi\u00f9 piccole dei maschi e possono pesare tra i 3 e i 4\u00a0kg, mentre i maschi possono raggiungere i 4-4,5\u00a0kg di peso.\nLe femmine sono pi\u00f9 longilinee ed eleganti, i maschi pi\u00f9 possenti con un collo pi\u00f9 massiccio.\nLa struttura ossea \u00e8 robusta ed il corpo \u00e8 leggermente allungato rispetto alle zampe che sono di ossatura grossa e non troppo lunghe, la coda \u00e8 di lunghezza in proporzione col corpo la cui punta deve riuscire a toccare la spalla.\nMorfologia del muso.\nLa morfologia del gatto birmano \u00e8 unica e lo diversifica da tutte le altre razze. Il suo standard \u00e8 molto dettagliato e preciso.\nLa testa pu\u00f2 essere circoscrivibile in un cuore.\nLa fronte \u00e8 leggermente arrotondata, le guance sono piene, il naso \u00e8 di media lunghezza senza stop, con profilo arrotondato detto \"romano\", il mento forte deve essere allineato verticalmente al tartufo.\nGli occhi sono leggermente ovali di colore blu intenso e distanti sul muso. Le orecchie sono posizionate ai lati del cranio e sempre rivolte in avanti, sono di media grandezza, di forma triangolare a base larga a partenza dalla superficie temporale del cranio, le punte sono appena arrotondate.\nIl mantello.\nIl birmano \u00e8 un gatto a pelo semilungo. Il pelo ha consistenza setosa al tatto ed \u00e8 privo di sottopelo perci\u00f2 difficilmente si annoda; \u00e8 pi\u00f9 lungo sul corpo e pi\u00f9 corto sul muso e sulle estremit\u00e0. Intorno al collo porta una ricca gorgiera pi\u00f9 lunga che incornicia il muso. La coda, folta e dotata di pelo lungo viene portata alta a pennacchio. Il pelo setoso ondeggia sotto l'andatura flessuosa del birmano che cammina in punta di piedi con grazia e contribuisce, unitamente alla corporatura allungata, a conferire al gatto una marcia molto sinuosa ed elegante. Nella parte che ricopre l'addome il pelo si fa pi\u00f9 lanoso e molto spesso leggermente ondulato.\nDistribuzione del colore.\nIl birmano nel suo insieme appare un gatto chiaro perch\u00e9 il colore \u00e8 intenso solo sulle punte del corpo: i cosiddetti \"points\". Da cui il nome \"colourpoint\" (punte colorate).\nI points sono le parti pi\u00f9 fredde del corpo: muso, orecchie, zampe, coda, e nei maschi anche i genitali. \nSul resto del corpo, dove la temperatura corporea \u00e8 pi\u00f9 calda, presenta la stessa colorazione ma in una versione pi\u00f9 \"scolorita\", quasi bianca.\nIl responsabile di questa distribuzione del colore \u00e8 il gene himalaiano, un gene sensibile al calore, che agisce sul pelo in crescita: i peli che si trovano in una zona pi\u00f9 irrorata del corpo durante la crescita non si pigmentano; i peli che si trovano in una zona fredda del corpo rivelano il loro colore.\nLe zampe.\nLe estremit\u00e0 delle zampe, chiamate \"guanti\", sono le uniche parti del corpo che presentano peli di un bianco candido. I guanti sono una caratteristica distintiva del gatto birmano, \u00e8 l'unico gatto di razza il cui standard ne prescrive l'esistenza. Essi non devono superare l'articolazione delle zampe e devono essere simmetrici tra loro.\nI guanti sono determinati da un gene apposito, una variante del gene \"white spotting\", fissato solo sulle estremit\u00e0.\nLe zampe posteriori hanno, sulla superficie plantare, una risalita di bianco a forma di V rovesciata chiamata garretto. La stessa risalita a V, molto pi\u00f9 breve, \u00e8 gradita anche sulla superficie plantare delle zampe anteriori.\nIl colore nei cuccioli.\nIl gene himalaiano agisce sul pelo in crescita: il pelo che cresce ad una temperatura bassa si scurisce. Per tale motivo i cuccioli nascono bianchi, perch\u00e9 all'interno della pancia di mamma-gatta tutto il corpo si trova ad una temperatura costante ed al caldo. Il colore inizia ad essere visibile ad una settimana di et\u00e0, per i colori pi\u00f9 scuri (come ad esempio il seal-point), e a due settimane di et\u00e0 o pi\u00f9, per i colori pi\u00f9 chiari (come ad esempio il lilac-point). La prima parte che si colora sono le punte delle orecchie, naso e coda. La colorazione completa e definitiva \u00e8 visibile a due/tre anni di et\u00e0 del gatto birmano, e dopo aver superato almeno una stagione invernale.\nI colori dei \"point\".\nI colori pi\u00f9 tradizionali e conosciuti sono il seal-point e la sua rispettiva diluizione blue-point. Il seal-point \u00e8 il colore pi\u00f9 scuro e significa \"focato\" per indicare chiaramente come si presenta il colore nero in presenza del gene himalaiano. Il blue-point \u00e8 un colore simile al grigio ardesia di un tono freddo ma pi\u00f9 delicato. Il corpo \u00e8 di colore beige dorato in tono coi point.\nAltri colori leggermente pi\u00f9 chiari sono il chocolate-point e la sua rispettiva diluizione lilac-point. Il chocolate-point \u00e8 un colore simile a quello del cioccolato al latte, \u00e8 pi\u00f9 chiaro del seal-point e pi\u00f9 caldo. Il lilac-point \u00e8 molto chiaro di un tono rosa-crema: color magnolia.\nI colori pi\u00f9 recenti sono il red-point ed il cream-point, le femmine possono anche essere nella colorazione detta \"a squama di tartaruga\": tortie-point. I geni responsabili del rosso e del crema agiscono nascondendo in modo non uniforme il colore sottostante per cui il rosso e il crema si presentano sempre striati. Le tortie sono una miscela casuale del rosso o crema con gli altri colori descritti sopra. Lo standard prevede che le tortie-point abbiano una fiamma rossa (o crema) sul naso che contrasta molto con gli occhi blu intenso. Il corpo ha dei riflessi color oro.\nTutte le colorazioni elencate si possono osservare anche nella variante tabby-point. Ossia il colore sui point \u00e8 attraversato da striature chiare che disegnano degli anelli su zampe e coda e una M sulla fronte. Anche il corpo \u00e8 attraversato da strisce pi\u00f9 chiare ma non \u00e8 visibile per l'effetto schiarente del gene himalaiano. Il tartufo \u00e8 color mattone per i colori pi\u00f9 scuri o rosa per quelli pi\u00f9 chiari. L'interno delle orecchie ha i peli bianchi.\nL'associazione tra il colore tabby e il colore tortie viene definita \"torbie\".\nProfilo caratteriale.\nUn gatto birmano \u00e8 scelto come compagno con cui condividere la propria quotidianit\u00e0 pi\u00f9 per il suo carattere equilibrato che per la sua evidente bellezza. \u00c8 un gatto dalle eleganti movenze, il suo sguardo \u00e8 rivolto sempre verso quello dell'uomo con estrema intensit\u00e0. Accarezzarlo \u00e8 piacevole per la particolare tessitura serica del pelo. La convivenza crea un rapporto molto stretto col padrone, in casa \u00e8 una presenza costante ed ha un carattere forte e vitale. \u00c8 un gran giocherellone anche da adulto, non ama giocare da solo ma con il suo compagno umano, con cui \u00e8 affettuosissimo. Il Sacro di Birmania soffre parecchio la solitudine.\nIl gatto Sacro di Birmania \u00e8 molto adatto alla compagnia dei bambini. Infatti, pur essendo molto giocherellone, non \u00e8 mai aggressivo e non si rivolta mai verso gli umani, ma tende a stabilire con loro un rapporto intenso ed a volte esclusivo.\nUna particolarit\u00e0 della maggior parte dei maschi di questa razza - per la quale sono stati soprannominati \"gentilgatti\" - \u00e8 quella di aspettare, per cibarsi, che eventuali femmine e piccoli abbiano finito di mangiare.\nAlimentazione.\nIl gatto birmano non soffre di obesit\u00e0 ed \u00e8 in grado di autoregolarsi. Una alimentazione sana \u00e8 costituita da crocchette sempre a disposizione affiancate da una ciotola di acqua fresca e una porzione di cibo umido (carne e/o pesce) mattino e sera. Degli integratori multivitaminici per i cuccioli fino all'anno di et\u00e0 e nei periodi di muta (o di particolare stress) sono consigliati.\nCure ed attenzioni.\nIl pelo: non \u00e8 dotato di sottopelo, per cui difficilmente si infeltrisce o si annoda. Per mantenerlo serico e brillante, oltre ad una alimentazione di qualit\u00e0, sono sufficienti poche spazzolate alla settimana. Nei periodi di muta \u00e8 meglio effettuare un bagno mensile per rinnovare il manto eliminando il pelo morto e favorendo la crescita di quello nuovo.\nGli occhi: non soffrono di lacrimazione eccessiva per cui la pulizia si limita ad essere eseguita una volta a settimana con una garza imbevuta di infuso di camomilla.\nLe orecchie: possono essere pulite con una garza asciutta, sfregando delicatamente verso l'esterno.\nLe unghie: possono essere spuntate di qualche millimetro ogni qualvolta sia necessario per evitare incidenti durante il gioco tra gatto-gatto o gatto-uomo.\nAllevamento e selezione.\nIl Sacro di Birmania, per il suo standard cos\u00ec preciso e per le caratteristiche genetiche che lo definiscono, \u00e8 una razza di difficile selezione.\nGeneticamente \u00e8 molto complicato ed \u00e8 molto difficile avere cuccioli in standard nella sua espressione ideale.\nRiproduttori da esposizione non danno necessariamente alla luce cuccioli dello stesso livello. Nelle linee pi\u00f9 recenti, grazie al lavoro di selezione effettuato dagli allevatori, si sono eliminati quasi definitivamente difetti genetici come lo strabismo agli occhi o i nodi alla coda.\nChi cerca semplicemente la compagnia di un cucciolo trova la sua risposta nel birmano per il suo carattere particolarmente affettuoso, anche se esso presenta piccole variazioni di standard (ciuffetti di pelo bianco sul corpo o scuri sui guanti) che lo squalificherebbero in esposizione.\nStandard di razza.\nAspetto generale: Taglia Media\nNaso di media lunghezza, senza interruzioni, ma con una leggera incurvatura.\nOcchi: Non del tutto tondi, leggermente ovali, di media grandezza, blu scuro\nZampe: Corte e forti\nPiedi: Arrotondati\nI guanti devono essere assolutamente di colore bianco puro e si dovrebbero fermare all\u2019articolazione o alla linea di passaggio tra il piede ed il metacarpo, linea che non dovrebbero oltrepassare.\nGuanti leggermente pi\u00f9 lunghi sulle zampe posteriori possono essere tollerati.\nSulla faccia plantare dei piedi posteriori i guanti bianchi terminano a punta (sperone). La terminazione ideale dei guanti \u00e8 \u201cV\u201d rovesciata, tra la \u00bd e i \u00be della pianta del piede. \nSperoni meno o pi\u00f9 alti sono accettabili ma non devono superare l\u2019articolazione.\n\u00c8 importante che i guanti siano di uguale lunghezza e che presentino simmetria di bianco, rispettivamente sulle due zampe anteriori e sulle due posteriori, o ancora meglio, su tutte e quattro le zampe.\nCoda: Di media lunghezza, a forma di piuma.\nMantello dalla struttura lunga o semilunga, secondo le parti del corpo: corta sul muso, \ngradualmente pi\u00f9 lunga sulle guance fino ad una completa gorgiera; lunga su dorso e fianchi. Leggero sottopelo.\nTessitura: setosa.\nDifetti di standard.\nIn esposizione il gatto birmano pu\u00f2 essere facilmente penalizzato per piccole deviazioni. Si riporta di seguito un elenco:"}
{"id": "900019", "revid": "123353096", "url": "https://it.wikipedia.org/wiki?curid=900019", "title": "Polizia militare", "text": "La polizia militare \u00e8 un corpo militare che esercita l'attivit\u00e0 di polizia all'interno di una forza armata, con il compito di prevenire e reprimere i reati militari. In alcuni Paesi si occupa anche di ogni reato commesso da un militare.\nCaratteristiche.\nGli addetti a questo servizio si occupano dell'applicazione della legge (comprese le indagini di polizia giudiziaria) sulla propriet\u00e0 militare e sul personale militare, sicurezza delle installazioni, protezione di alti ufficiali, gestione dei prigionieri di guerra, controllo del traffico, segnalazione dei percorsi e supervisione sulla sicurezza della catena logistica. Tuttavia, non tutti gli organi di polizia militare coprono tutti questi settori.\nIn molti Paesi, il corpo che si occupa di polizia militare \u00e8 denominato gendarmeria. Le gendarmerie il pi\u00f9 delle volte sono sia forze militari (o proprio forze armate) che forze di polizia. \nAi fini del diritto militare, ed in particolare del diritto bellico, di solito gli operatori di polizia militare non sono considerati combattenti di prima linea, ma, specie quando conducono convogli militari (un'altra tipica mansione di queste strutture), possono effettivamente annoverarsi tra le \"truppe di prima schiera\". \u00c8 frequente che detto personale sia impiegato come difesa primaria delle retrovie.\nNei paesi occidentali le forze operanti in polizia militare sono in genere distinte da una fascia nera da braccio con le iniziali bianche \"PM\" o \"MP\".\nNel mondo.\nAustralia.\nNell'esercito australiano, il \"Reale corpo australiano di polizia militare\" ricopre anche il ruolo di rete di comunicazione secondaria nella zona di combattimento.\nNella marina australiana la Naval Police Coxswain Branch ricopre il duplice ruolo di svolgimento dei generici doveri di polizia, investigazioni riguardo ad eventi criminali e di staff secondario responsabile per l'amministrazione del personale della nave. Nell'aeronautica australiana, la Royal Australian Air Force Security Police svolge il ruolo di polizia militare.\nAustria.\nLa polizia militare \u00e8 chiamata in Austria Milit\u00e4rstreife (\"pattuglia militare\"), e quando \u00e8 dispiegata al di fuori dei confini austriaci la Milit\u00e4rstreife \u00e8 rinominata in Milit\u00e4rpolizei (\"polizia militare\").\nIl Kommando Milit\u00e4rstreife &amp; Milit\u00e4rpolizei (\" Comando per il pattugliamento e la polizia militare\") dell'esercito federale austriaco (\u00d6sterreichisches Bundesheer) \u00e8 stato istituito nel 2007. Il Comando \u00e8 anche responsabile per l'addestramento della polizia militare. I compiti sono quelli di garantire la sicurezza personale degli alti ufficiali, lo svolgimento dei compiti di polizia sul personale militare e il controllo del traffico in ambito militare.\nBelgio.\nIl Gruppo di polizia militare dell'esercito belga (Groupe Police Militaire in francese, Groep Militaire Politie in olandese) assolve i compiti di polizia militare su tutte e quattro le forze armate del Belgio.\nBrasile.\nLa Pol\u00edcia Militar, abbreviata spesso in PM, \u00e8 la gendarmeria che opera in Brasile. Ogni stato del Brasile ha il proprio corpo di polizia militare, che effettua compiti di polizia preventiva.\nNello Stato di Rio de Janeiro ed esempio, \u00e8 attivo dal 1978 il BOPE, un battaglione di poliziotti scelti che fa parte della PM. Come stemma ha un teschio con dietro due pistole incrociate e un pugnale dall'alto verso il basso. Agisce nelle zone di rischio e di difficile accesso, come la favelas. \nQuesta polizia \u00e8 anche distinta dalla polizia militare all'interno delle forze armate brasiliane: la Polizia dell'esercito (Pol\u00edcia do Ex\u00e9rcito), la Polizia della marina (Pol\u00edcia da Marinha) e la Polizia dell'aeronautica (Pol\u00edcia da Aerona\u00fatica).\nFrancia.\nIn Francia i compiti demandati alla polizia militare sono svolti dalla Gendarmerie nationale.\nGran Bretagna.\nLa Polizia militare del Regno Unito \u00e8 presente in ogni forza armata: Royal Military Police, Royal Navy Police e Royal Air Force Police.\nGermania.\nOggi in Germania \u00e8 la Feldj\u00e4ger a svolgere le funzioni di polizia militare nella Bundeswehr. Fino alla fine della seconda guerra mondiale questo compito era svolto dalla Feldgendarmerie.\nIsraele.\nIl Corpo di polizia militare israeliano (anche noto come Military Police Corp) \u00e8 un corpo delle forze di difesa israeliane. Di fatto si tratta di una brigata composta da circa 4500 membri.\nItalia.\nIl decreto legislativo 5 ottobre 2000, n. 297, oggi sostituito dall'articolo 90 del Codice dell'ordinamento militare, definisce la \"polizia militare\" come:\n\u00c8 incaricata di svolgere le funzioni di polizia giudiziaria militare (art. 91 C.o.m.).\nL'esercizio delle funzioni di polizia militare e sicurezza per l'Esercito, la Marina e l'Aeronautica, \u00e8 assicurato in via esclusiva dall'Arma dei carabinieri. Essa svolge anche le indagini riguardanti i reati militari su disposizione della magistratura militare, per gli appartenenti alle forze armate. \nInoltre anche il Corpo delle capitanerie di porto - Guardia costiera, che ha compiti di polizia militare nelle materie della sicurezza portuale e della navigazione marittima. \nLa Guardia di finanza ha competenze di polizia militare in via esclusiva \"nel proprio ambito\", cio\u00e8 \"in materia economica e finanziaria\" e \"sulla base delle peculiari prerogative conferite dalla legge\". La sicurezza economico-finanziaria nazionale pu\u00f2 infatti richiedere specifiche azioni di polizia militare e in questo caso sono delegate in via esclusiva.\nNelle missioni militari italiane all'estero invece, uno speciale reparto dei carabinieri, l'Unit\u00e0 specializzata multinazionale (MSU), ha compiti di polizia militare e civile. In alcune missioni militari l'MSU, quando opera in coordinamento con altri Stati, agisce sotto l'egida di Eurogendfor (EGF). Svolge infine funzioni di polizia militare, in particolare nelle basi militari all'estero, anche il II Reparto informazioni e sicurezza.\nPaesi Bassi.\nKoninklijke Marechaussee \u00e8 il corpo di polizia militare e gendarmeria dei Paesi Bassi.\nPortogallo.\nIn Portogallo i compiti di polizia militare sono svolti dalla Guardia nazionale repubblicana, corpo analogo ai carabinieri italiani.\nRomania.\nIn Romania vi sono due polizie ad ordinamento militare: la Gendarmeria romena (Jandarmeria Rom\u00e2n\u0103) che opera anche in missioni di pace all'estero, e la Polizia militare romena.\nRussia.\nLe Truppe interne della Federazione Russa sono il corpo di gendarmeria russo, circa 180\u00a0000 uomini, che dipende dal ministro dell'interno, ma nei teatri di guerra passa sotto il comando del ministero della difesa. Con la ristrutturazione della FFAA i compiti di polizia militari andranno integrati nella nuova Guardia nazionale russa.\nLa polizia militare della Russia (in russo: \u0412\u043e\u0435\u043d\u043d\u0430\u044f \u043f\u043e\u043b\u0438\u0446\u0438\u044f \u0420\u043e\u0441\u0441\u0438\u0438, Voennaya politsiya o VP) \u00e8 il ramo di polizia delle forze armate russe , che \u00e8 conosciuto con il nome ufficiale della principale Direzione della Polizia Militare (\u0413\u043b\u0430\u0432\u043d\u043e\u0435 \u0443\u043f\u0440\u0430\u0432\u043b\u0435\u043d\u0438\u0435 \u0432\u043e\u0435\u043d\u043d\u043e\u0439 \u043f\u043e\u043b\u0438\u0446\u0438\u0438 \u041c\u0438\u043d\u043e\u0431\u043e\u0440\u043e\u043d\u044b \u0420\u0424), ed \u00e8 gestito dal Ministero della Difesa russo. Il capo della polizia militare \u00e8 ex officio il Primo Vice Ministro della Difesa. L'attuale capo della polizia militare \u00e8 il tenente generale Vladimir Ivanovskiy che ha sostituito il maggiore generale Igor Sidorkevich dall'agosto 2016.\nSpagna.\nLa Guardia Civil, popolarmente chiamata \"la Benem\u00e9rita\", \u00e8 il corpo di gendarmeria e di polizia militare spagnolo. Dipende per quanto riguarda la disciplina, la carriera e le missioni di carattere militare dal Ministero della difesa.\nStati Uniti d'America.\nOgni forza armata degli Stati Uniti d'America ha il suo Military Police Corp:\nLe indagini investigative nelle forze armate degli Stati Uniti vengono effettuate da agenzie separate:\nTurchia.\nIn Turchia \u00e8 la Jandarma che si occupa della polizia militare.\nUnione europea.\nLa Forza di gendarmeria europea (EUROGENDFOR) \u00e8 la polizia militare creata in ambito UE, in grado di intervenire in aree di crisi, sotto egida NATO, ONU, UE."}
{"id": "900031", "revid": "1318658", "url": "https://it.wikipedia.org/wiki?curid=900031", "title": "Leoluca di Corleone", "text": "\u00c8 venerato come santo nella chiesa cattolica romana e nella chiesa ortodossa.\nNato a Corleone e mor\u00ec centenario dopo circa 80 anni di vita monastica a Monteleone Calabro, l'odierna Vibo Valentia. Oggi \u00e8 il patrono di entrambe le citt\u00e0 e la sua festa \u00e8 celebrata il primo di marzo.\nBiografia.\nLeoluca nacque nell'anno 815 a Corleone in provincia di Palermo e diocesi di Monreale all'epoca dell'invasione saracena della Sicilia. I suoi genitori Leone e Teofiste erano benestanti e religiosi. Vivevano felici anche se desideravano tanto la nascita di un erede. Dopo anni di preghiera il figlio tanto atteso arriv\u00f2. Lo chiamarono Leone come il padre. I genitori fecero in modo che quel figlio fosse veramente un degno figlio di Dio facendolo crescere in un'atmosfera intensa di religione.\nD'indole docile, sotto la guida dei genitori Leone cresceva forte e virtuoso. Completati i primi studi, mostrando singolare intelligenza e attitudine, s'era dedicato a pascolare gli armenti paterni. Nelle campagne passava il giorno in continua meditazione sulle meraviglie del creato e la grandezza del creatore.\nA vent'anni, l'uno dopo l'altro, Leone perdeva i genitori e sempre pi\u00f9 la grazia divina plasmava la sua anima per la santit\u00e0. Cos\u00ec lasciati i suoi averi ai poveri si rinchiuse nel monastero basiliano di Agira.\nI Basiliani erano dei religiosi che si ispiravano nella loro vita monastica alla regola di san Basilio Magno. L'abate del monastero di Agira accolse con affabilit\u00e0 paterna il giovane Leone e dopo un breve periodo di prova gli tos\u00f2 la chioma, lo vesti dell'abito monacale.Non si sa per quanto tempo Leoluca dimor\u00f2 nel monastero di Agira, ma si sa che le scorribande dei Saraceni andarono sempre pi\u00f9 aumentando in intensit\u00e0 e ferocia fino alla completa conquista dell'isola nell'878. In questi frangenti di terrore il giovane Leoluca fu spinto ad abbandonare Agira. Andato a Roma per un breve pellegrinaggio presso le reliquie dei santi apostoli Pietro e Paolo, and\u00f2 in Calabria. \nIn Calabria divenne discepolo dell\u2019egumeno Cristoforo che lo rivest\u00ec dell\u2019abito monastico e gli cambi\u00f2 il nome in Luca.Egli visse nel monastero presso il monte Mula (\"Monte La Mula\" ), una delle montagne pi\u00f9 alte dei monti di Orsomarso (1935 m) vicino Cassano. Visse li per sei anni dimostrandosi un monaco che eccelleva in virt\u00f9 e obbedienza. Era abate del monastero il monaco Cristoforo che accolse affettuosamente con gli altri fratelli il nuovo venuto Leoluca. Con l'abate Cristoforo si trasfer\u00ec nel territorio montuoso detto Mercurion, probabilmente a Mormanno, dove venne costruito un nuovo monastero. L'area del Pollino infatti era al tempo un importante centro di spiritualit\u00e0 e religiosit\u00e0 tanto da essere riportato in diverse Vitae come la \"nuova Tebaide\". Qui visse per altri 7 anni.\nDa qui si trasfer\u00ec presso Vena Inferiore, dove avevano fondato un monastero insieme all'abate Cristoforo. Quest'ultimo non molto tempo dopo mor\u00ec lasciando la gestione del monastero a Leoluca che pertanto divenne il nuovo egumeno del monastero. Qui esplic\u00f2 una funzione taumaturgica polivalente (guar\u00ec un lebbroso, dei paralitici e indemoniati). In punto di morte scelse come suoi successori Teodoro ed Eutimio, suoi discepoli. Leoluca si spense il 1\u00ba marzo del 915 (per alcuni 917) all'et\u00e0 di cento anni dopo una forte febbre. Si narra che visse gli ultimi giorni della sua vita in meditazione, digiuni e rapimenti estatici.La notizia della morte rapidamente si diffuse e una gran folla raggiunse il monastero.\nCulto.\nA san Leoluca vengono attribuiti diversi miracoli:\nSan Leoluca \u00e8 invocato come protettore dai terremoti. Lo storico Giovanni Rocch\u00e8 nella sua biografia del santo \"Vita di San Leoluca Abate\" (1887), elenca numerosi episodi in cui la citt\u00e0 di Corleone si sia rivolta al santo:\nIl suo culto \u00e8 molto diffuso sia nel territorio di Corleone che di Vibo Valentia (anticamente chiamata Monteleone). Secondo alcune teorie Corleone deriverebbe da \"Cor leonis\", cio\u00e8 terra di Leone cos\u00ec come Monteleone (oggi chiamata Vibo Valentia) deriverebbe da \"Mons Leonis\", cio\u00e8 Monte di Leone\nChiesa di San Leoluca a Corleone.\nLa notizia della morte del santo compaesano arriv\u00f2 timidamente a Corleone. Il suo culto si fece strada lentamente e solo nel XIII secolo si hanno riscontri di una chiesa a lui dedicata nel luogo in cui secondo la tradizione era la sua casa natia. Don Giovanni Colletto nella sua opera asserisca che la chiesa originaria si trovava nell'attuale piazza sant'Agostino laddove oggi vi \u00e8 la cappella della Madonna della cintura. Nel 1420 si hanno notizie di una confraternita di San Leoluca. Il culto del santo viene ancor pi\u00f9 accentuato nel 1575, anno in cui si ritenne l'intercessione del santo fondamentale a salvare la citt\u00e0 dall'ondata di peste e cos\u00ec in quell'anno San Leoluca viene eletto protettore della citt\u00e0 di Corleone. Il culto si sviluppa ancora durante la seconda ondata pestilente del 1624 ed \u00e8 cos\u00ec che viene deciso di costruire una chiesa pi\u00f9 grande da dedicare al Santo patrono. Viene cos\u00ec venduta la chiesetta agli Agostiniani e viene costruita l'attuale chiesa pi\u00f9 a valle della presunta sede originale. All'interno della chiesa vi \u00e8 l'antico venerato simulacro di San Leoluca. Di esso non si hanno notizie certe. Voci autorevoli suppongo che al statua sia molto antica e che sia stata rimaneggiata nel cinquecento dallo scultore Antonino Ferraro da Giuliana molto impegnato a Corleone in quel periodo. Sebbene fosse basiliano, esso \u00e8 rappresentato con i paramenti di et\u00e0 pi\u00f9 tarda e sul capo \u00e8 poggiata una mitria vescovile cattolica. La rigidezza che presenta allo stato attuale \u00e8 frutto di numerosi interventi di \u201cmiglioramento\u201d avvenuti nel corso dei secoli che hanno portato alla sovrapposizione di vari strati di materiali sulla originaria statua in legno.\nCursa ri Santu Luca.\nUna squadra di garibaldini per lasciare via libera a Garibaldi, che marciava su Palermo, finse una ritirata verso Corleone. Tale inganno riusc\u00ec a trarre in trappola i Borboni che mandarono le truppe a Corleone lasciando quasi vuota Palermo. I Borboni per\u00f2 occuparono Corleone e i Corleonesi temerono una vendetta dei Borboni. Non essendo accaduto nulla, credettero in un miracolo del Santo. Qualcuno addirittura vide apparire i Santi Leoluca e Antonio Abati all'ingresso del paese dove bloccarono le truppe venute a recare vendetta. Tutto ci\u00f2 accadde nel maggio 1860 e i corleonesi cinque mesi dopo per ricordare tale evento miracoloso portarono le statue di San Leoluca e Sant'Antonio nel punto della presunta apparizione. Costruirono una cappelluccia detta comunemente di Santu Lucuzza. E fu cos\u00ec che ogni anno nell'ultima domenica di maggio prende avvio la corsa dei santi Leoluca e Antonio a ricordo di quei fatti.\nRosario a San Leoluca.\nA san Leoluca \u00e8 dedicato un antico rosario in lingua siciliana:\nReliquie.\nPer secoli gli storiografi del santo asserivano che Leoluca fosse stato sepolto a Vibo Valentia nella chiesa di Santa Maria Maggiore. Il Falcone nel suo scritto dice: \u201cla salma fu deposta nella chiesa di S. Maria in quel luogo dove appunto fu la di lui cella e oggi \u00e8 duomo di Monteleone\u201d,ma non si \u00e8 certi. Si dice infatti che dietro il duomo vi fosse un monastero basiliano.\nAltri invece pensavano che il suo corpo fosse rimasto a Vena Inferiore.\nIl giornale \"La Sicilia\", il 10 dicembre 2006 pubblic\u00f2 un articolo in cui dava notizia che le reliquie di San Leoluca fossero state trovate nel comune di San Gregorio d'Ippona a circa 2\u00a0km a sud di Vibo Valentia. Il giornale riferisce che il ritrovamento \u00e8 stato fatto presso le grotte della chiesa di Santa Ruba. Secondo il professore Gregorio Vaianella, la chiesa di Santa Ruba era dedicata alla Madonna della Salute.\nFonti agiografiche.\nUno dei pi\u00f9 antichi testi sulla vita si san Leoluca da Corleone \u00e8 stato pubblicato nel 1657 nel martirologio del siciliano Ottavio Gaetani (\"Vitae Sanctorum Siculorum\"). Egli racconta di aver ricavato le informazioni da tre manoscritti ritrovati in Sicilia: uno a Palermo, uno a Mazara del Vallo e uno a Corleone.\nPi\u00f9 tardi, i bollandisti pubblicarono un'altra vita sul santo, in latino, trovata nella libreria di Jos\u00e9 de Acosta."}
{"id": "900034", "revid": "50026", "url": "https://it.wikipedia.org/wiki?curid=900034", "title": "T.kleinmanni", "text": ""}
{"id": "900035", "revid": "1373765", "url": "https://it.wikipedia.org/wiki?curid=900035", "title": "Stefano Ceccanti", "text": "Biografia.\nNato a Pisa nel 1961, vive a Roma.\nLaureato in Scienze Politiche con lode presso l'Universit\u00e0 di Pisa, \u00e8 stato presidente della Federazione universitaria cattolica italiana (FUCI) dal 1985 al 1987. A Pisa, nel periodo delle scuole secondarie superiori, aveva militato nel Movimento studenti di Azione cattolica e nella Lega Democratica, l'organizzazione dei cattolici democratici guidata da Pietro Scoppola, Achille Ardig\u00f2 e Paolo Giuntella.\nDal 2003 professore ordinario di diritto pubblico comparato presso la Facolt\u00e0 di scienze politiche dell'Universit\u00e0 \"La Sapienza\" di Roma, allievo del costituzionalista bolognese Augusto Antonio Barbera.\nCollabora con diverse riviste di settore (per esempio \"Quaderni costituzionali\" e \"Nomos\") ed \u00e8 commentatore costituzionalista per diversi quotidiani nazionali, inclusi \"Il Riformista\", \"Il Secolo XIX\", \"L'Adige\" e \"Il Mattino\"; scrive inoltre su tre blog (due personali, il terzo \u00e8 quello dell'Huffington Post).\nAttivit\u00e0 politica.\nNel 1993 \u00e8 stato promotore del Movimento dei Cristiano Sociali, sotto le direzioni di Pierre Carniti, Ermanno Gorrieri, Giorgio Tonini e Mimmo Luc\u00e0, uscendone nel 2008 con la nascita del Partito Democratico.\n\u00c8 stato consulente dell'ufficio legislativo del gruppo dei Democratici di Sinistra alla Camera dei deputati. Nel 2005 \u00e8 stato garante delle elezioni primarie dell'Unione.\nAlle elezioni politiche del 2008 viene eletto Senato della Repubblica, nelle liste del Partito Democratico nella circoscrizione Piemonte. Durante la XVI legislatura \u00e8 stato relatore di minoranza sul cosiddetto lodo Alfano e sul conflitto di attribuzioni sollevato dalla maggioranza contro la magistratura sul \"Caso Englaro\", vedendo in entrambi i casi prevalere poi le ragioni espresse in sede parlamentare attraverso le sentenze della Corte Costituzionale. \u00c8 stato relatore insieme a Lucio Malan della riforma della legge elettorale europea con l'introduzione dello sbarramento al 4 per cento, relatore sulla legge di approvazione della modifica dell'Intesa con la Tavola valdese relativa all'otto per mille e insieme a Filippo Saltamartini della legge sul distacco di 7 comuni del Montefeltro che dalle Marche sono passati all'Emilia-Romagna.\nIn vista delle elezioni politiche del 2013 ha espresso pubblicamente la propria amarezza e stupore per non essere stato ricandidato. \u00c8 quindi rientrato in servizio presso l'Universit\u00e0 di Roma dove insegna diritto costituzionale italiano e comparato (laurea triennale) e diritto parlamentare (laurea specialistica).\nAlle elezioni politiche del 2018 viene candidato, ed eletto, alla Camera dei deputati, tra le liste del Partito Democratico nella circoscrizione Toscana, tornando cos\u00ec in Parlamento a distanza di 5 anni dalla prima esperienza parlamentare.\n\u00c8 vicepresidente vicario dell'associazione Libert\u00e0Eguale.\nIn vista delle elezione del Presidente della Repubblica, \u00e8 tra i primi a sostenere all'interno del Partito Democratico, assieme alle correnti \"\"Giovani turchi\" di Matteo Orfini e \"Base riformista\" di Luca Lotti e Lorenzo Guerini, la rielezione di Sergio Mattarella alla Presidenza della Repubblica, che quando avviene afferma: \"\u00e8 stato un movimento reale del basso\"\".\nPosizioni politiche.\nIn vista del referendum costituzionale del 2016 si \u00e8 schierato a favore della riforma, promuovendo il comitato \"Basta un S\u00ec\".\nIn occasione del referendum costituzionale confermativo sulla riduzione del numero dei parlamentari, legato alla riforma avviata dal governo Conte I guidato dalla Lega assieme al Movimento 5 Stelle e concluso dal governo Conte II guidato dalla coalizione M5S e PD, Ceccanti si esprime favorevolmente per il S\u00ec."}
{"id": "900039", "revid": "174925", "url": "https://it.wikipedia.org/wiki?curid=900039", "title": "Piede (poesia)", "text": ""}
{"id": "900040", "revid": "119498214", "url": "https://it.wikipedia.org/wiki?curid=900040", "title": "Jana Henke", "text": "Specializzata nello stile libero ha vinto una medaglia d'argento e una di bronzo alle olimpiadi di Barcellona 1992."}
{"id": "900044", "revid": "767487", "url": "https://it.wikipedia.org/wiki?curid=900044", "title": "Simona P\u0103duraru", "text": "Specializzata nello stile libero e farfalla, ha partecipato a due edizioni olimpiche: Sydney 2000 e Atene 2004."}
{"id": "900045", "revid": "834", "url": "https://it.wikipedia.org/wiki?curid=900045", "title": "Anaerobica", "text": ""}
{"id": "900046", "revid": "1433186", "url": "https://it.wikipedia.org/wiki?curid=900046", "title": "Isabela (Porto Rico)", "text": "Isabela \u00e8 una citt\u00e0 di Porto Rico situata sulla costa nord-occidentale dell'isola. L'area comunale confina a est con Quebradillas, a sud con San Sebasti\u00e1n e a ovest con Moca e Aguadilla. \u00c8 bagnata a nord dalle acque dell'oceano Atlantico. Il comune, che fu fondato nel 1819, oggi conta una popolazione di oltre 50.000 abitanti ed \u00e8 suddiviso in 14 circoscrizioni (\"barrios\")."}
{"id": "900047", "revid": "1543377", "url": "https://it.wikipedia.org/wiki?curid=900047", "title": "Hellblazer", "text": "Hellblazer \u00e8 una serie di fumetti pubblicata dalla Vertigo, divisione editoriale della DC Comics, incentrata sul personaggio immaginario di John Constantine pubblicata dal 1988 al 2013 per 300 numeri.\nDalla serie a fumetti \u00e8 stata tratta nel 2005 un lungometraggio cinematografico, \"Constantine\", e nel 2014 una serie televisiva.\nStoria editoriale.\nDopo aver esordito nella serie \"Swamp Thing\" (Vol. 2) al personaggio venne assegnata una propria serie intitolata \"Hellblazer\" (Vol. 1) esordita nel 1988, scritta da Jamie Delano e disegnata da John Ridgway, con le caratteristiche copertine con disegni e collage di Dave McKean. Il titolo originale, \"Hellraiser\", venne scartato a causa dell'omonimia con il contemporaneo film \"Hellraiser\" di Clive Barker al quale non era correlato.\nAltri che hanno lavorato alla serie sono gli scrittori Garth Ennis, Paul Jenkins, Warren Ellis, Darko Macan, Brian Azzarello, John Smith, Mike Carey e Denise Mina; e i disegnatori Mark Buckingham, Tim Bradstreet, Steve Dillon, Marcelo Frusin, Leonardo Manco e Sean Phillips. Di recente, il famoso scrittore di gialli Ian Rankin ha annunciato che \u00e8 al lavoro su una storia composta da sei numeri per Hellblazer che potrebbe alla fine diventare una graphic novel. \nUna nuova serie regolare dedicata al personaggio, \"The\" \"Hellblazer,\" \u00e8 esordita nel 2016 all'interno del rilancio editoriale della DC Comics denominato Rebirth.\nIl personaggio \u00e8 apparso in altre serie come \"The Sandman\" e \"Shade, the Changing Man\". \u00c8 stato anche un personaggio secondario ricorrente sia in \"Swamp Thing\" che in \"The Books of Magic\".\nAutori.\nDisegnatori di copertine.\nSerie principale.\nDa notare che anche Tim Bradstreet ha fatto una copertina per l'originale numero 141, \"Shoot\". Questa per\u00f2 - e il numero stesso - non sono stati pubblicati dopo il massacro della Columbine High School dato che la storia parlava di un agente dell'FBI che investiga sulle sparatorie nelle scuole.\nIn aggiunta, ci sono state due copertine commissionate per il numero 218; una proposta da Greg Lauren che mostra John Constantine mentre viene crocifisso e quella pubblicata di Lee Bermejo che mostra John mentre si accende una sigaretta in mezzo al vento. Le ragioni del cambiamento rimangono ignote.\nIllustratori principali.\nSerie principale.\nDa notare che i numeri 75 e 142 di Hellblazer contengono entrambi due storie di due disegnatori diversi. Il numero 75 contiene \"Damnation's Flame part 4: Hail to the Chief\" con disegni di Steve Dillon e \"Act of Union\" con disegni di William Simpson. Il numero 142 contiene \"Setting Sun\" con disegni di Javier Pulido e \"One Last Love Song\", illustrato da James Romberger.\nPhil Jimenez ha fornito i disegni di \"Shoot\", un racconto scritto da Warren Ellis che si focalizzava sulle sparatorie nei licei che doveva essere l'originale numero 141. Sfortunatamente, fu tolto dai piani di pubblicazione dopo che avvenne il massacro della Columbine High School."}
{"id": "900048", "revid": "287204", "url": "https://it.wikipedia.org/wiki?curid=900048", "title": "Simona Paduraru", "text": ""}
{"id": "900049", "revid": "1573940", "url": "https://it.wikipedia.org/wiki?curid=900049", "title": "Hitodama", "text": " indica in giapponese un tipo di fuoco fatuo associato tradizionalmente alle anime dei morti; la parola \u00e8 composta dal kanji e da uno dei due kanji omofoni \"tama\", per o .\nSecondo la mitologia giapponese le anime delle persone morte da poco assumono la forma di \"hitodama\" e appaiono come piccole sfere luminose di colore blu pallido o verdastro con una piccola coda, generalmente nei cimiteri e soprattutto in estate. Sarebbe talvolta possibile osservarle accanto a persone gravemente malate come manifestazione dell'anima che lascia gradualmente il corpo. Tuttavia le \"hitodama\" generalmente si dissolvono o si nascondono dopo essere state avvistate; sono invece attratte da persone di particolare forza spirituale.\nNelle rappresentazioni moderne (a partire dagli ukiyo-e del XIX secolo) le \"hitodama\" accompagnano tipicamente la manifestazione fisica dello spirito come \"y\u016brei\".\nAltri tipi di fuochi fatui presenti nella tradizione giapponese sono gli , originari della tradizione cinese dove sono noti come \"gu\u01d0hu\u01d2\", che accompagnano le manifestazioni di esseri spirituali di origine non umana, e in particolare quelli prodotti dalle \"kitsune\", noti come \"kitsune-bi\", accusati di attirare i viandanti lontano dal sentiero per farli perdere nel bosco.\nNell'ambito di anime e manga gli \"onibi\", oltre ad accompagnare tipicamente le apparizioni di fantasmi, vengono usate anche come simbolo di depressione, apparendo accanto a personaggi in uno stato d'umore particolarmente negativo."}
{"id": "900050", "revid": "125943370", "url": "https://it.wikipedia.org/wiki?curid=900050", "title": "Intervista col vampiro (film)", "text": "Intervista col vampiro (\"Interview with the Vampire: The Vampire Chronicles\") \u00e8 un film del 1994 diretto da Neil Jordan, tratto dall'omonimo romanzo di Anne Rice. Vede come attori protagonisti Tom Cruise, Brad Pitt, Antonio Banderas, Christian Slater e una giovane Kirsten Dunst.\nTrama.\nSan Francisco, 1993. In un albergo Louis de Pointe du Lac viene intervistato dal giornalista Daniel Malloy e racconta all'uomo la sua vera natura, quella di vampiro, orribile malgrado l'immortalit\u00e0.\nNew Orleans, 1791. Louis \u00e8 un ricco proprietario terriero che, in seguito alla morte della moglie e del figlio, ha perso ogni attaccamento alla vita, considerandola inutile. Una figura misteriosa, il vampiro Lestat de Lioncourt, avendo attentamente osservato il suo comportamento, decide quindi di renderlo a sua volta vampiro, per avere un compagno e per mostrargli i vantaggi di un'eterna non-vita. Louis, al contrario, si dimostra essere un vampiro dotato ancora di una sensibilit\u00e0 tutta umana che gli impedisce di assecondare la sua nuova natura oscura. Lestat, nel tentativo di convincerlo ad accettare questa nuova esistenza, \u00e8 capace solo di sbeffeggiarlo per la sua nostalgia per la vita mortale.\nNonostante le sue remore, Louis ormai non pu\u00f2 negare a se stesso che ha bisogno di soddisfare la sua sete, e durante una notte di vagabondaggio capita in un quartiere in cui vi sono dei focolai di peste, e nel quale una bambina, Claudia, sta piangendo sul cadavere della madre uccisa dal morbo. Louis la abbraccia e poi la morde, dissanguandola fino a portarla sull'orlo della morte. Impaurito dalla sua stessa famelica scelta, Louis scappa. Lestat, che ha assistito alla scena, lo ritrova e lo riporta a casa, dove rende anche Claudia un vampiro. La bambina, adottata da Lestat e Louis, si dimostra un'ottima vampira.\nCirca trent'anni dopo, il comportamento di Claudia \u00e8 diventato sempre pi\u00f9 ossessivo. Scorgendo una donna senza vestiti oltre una finestra, Claudia interroga Louis e Lestat chiedendo se le fosse possibile divenire un'adulta: la risposta dei due le rivela che ai bevitori di sangue non \u00e8 concesso crescere col passare del tempo e che quindi sar\u00e0 costretta in eterno nel corpo di bambina. Ci\u00f2 non fa che accrescere il disagio di Claudia, che esplode poco dopo, nel giorno del suo \"compleanno oscuro\", con un terribile accesso di rabbia indirizzata non solo verso Lestat, che l'accusa di essere un'ingrata, ma anche di Louis che invece viene molto ferito da tutto ci\u00f2 che sta accadendo. Claudia tuttavia ammette che pur detestando Lestat non riesce a smettere di amare Louis. Architetta perci\u00f2 un piano per uccidere il primo, sgozzandolo e scaricandone il cadavere nella palude fuori New Orleans.\nDopo la dipartita di Lestat, la coppia di vampiri decide di imbarcarsi alla volta dell'Europa, alla ricerca di altri bevitori di sangue che possano loro spiegare il senso e l'origine della loro razza. Ma Lestat, pi\u00f9 vecchio e forte di quanto i due credessero, torna la sera della partenza, orribilmente sfigurato, e tenta di distruggere le proprie creature, ma Louis gli scaglia addosso una lampada a petrolio, incendiandolo. Mentre le fiamme divorano la casa e rapidamente si diffondono al resto del quartiere francese, Claudia e Louis fuggono verso la nave e salpano alla volta del Vecchio Mondo.\nDopo una fuga spericolata verso Parigi Louis e la piccola vampira possono finalmente vivere in pace, vagando per il continente alla ricerca di loro simili. Quando ormai vi avevano rinunciato, si imbattono in una compagnia teatrale di vampiri capeggiata da Armand che afferma dinanzi a Louis di avere quattrocento anni nonch\u00e9 di essere il pi\u00f9 antico vampiro vivente di cui egli abbia notizia. Louis ed Armand sono attratti l'uno dall'altro - Armand rappresenta il vero maestro che Louis aveva tanto cercato, e lui a sua volta per l'antico vampiro \u00e8 il compagno ideale per un'eterna non-vita di immensa potenza e bellezza. Claudia per\u00f2 percepisce subito il pericolo rappresentato da Armand: se Louis decide di rimanere con lui, dovranno separarsi per sempre.\nPer riparare a questa perdita, Claudia chiede a Louis di vampirizzare Madeleine, per la quale Claudia rappresenta la figlia morta, per non lasciarla del tutto sola. Louis a malincuore acconsente, perdendo definitivamente il suo lato umano e sensibile. Appena compiuta la trasformazione, i vampiri di Armand irrompono nella stanza catturando i tre; Claudia e Louis, accusati dell'unico crimine esistente tra i vampiri - eliminare uno di loro - subiscono due sorti diverse. Claudia e Madeleine vengono esposte alla luce del sole e muoiono incenerite, mentre Louis viene murato vivo dentro una bara. Armand interviene solo per salvare Louis, il quale, preso dall'odio, brucia l'intero teatro dove vivono i vampiri. In seguito Louis lascia Armand al quale dice di sapere che \u00e8 stato lui a ordinare agli altri vampiri di uccidere Claudia, e di non voler imparare l'unica cosa che l'altro potrebbe insegnargli: non avere mai rimorsi per il male compiuto. Cos\u00ec la vendetta di Louis per la perdita di Claudia \u00e8 completa, e Armand rimane solo.\nCirca un secolo dopo, tornato in America nel 1988, Louis, girovagando per la citt\u00e0, ha sentito un odore familiare, e si \u00e8 addentrato in un cimitero, incontrando Lestat in uno stato pietoso. Egli non \u00e8 pi\u00f9 quello di prima, \u00e8 ancora indebolito e terrorizzato dalle luci e dai rumori della notte. Cerca di convincere Louis a tornare con lui, ma questi, dopo quel breve incontro, lo abbandona.\nLouis conclude dicendo di aver perso ormai ogni gusto per la vita immortale, da quando non c'\u00e8 pi\u00f9 Claudia. Il giornalista \u00e8 meravigliato dall'ultima affermazione, perch\u00e9 gli sembra impossibile che con la sua esperienza e tutte le cose viste in una vita di due secoli Louis abbia perso interesse per ogni cosa; dopodich\u00e9 insiste per essere vampirizzato. Il vampiro, innervosito, lo accusa di non aver capito nulla e lo aggredisce. Il giornalista scappando dall'albergo si reca alla macchina e si mette in viaggio, riascoltando la cassetta dall'inizio. Ed \u00e8 proprio in macchina che viene aggredito e morso da Lestat, che torna forte come prima, grazie al suo sangue. A questo punto, Lestat dice a Daniel di non preoccuparsi, perch\u00e9 intende dargli \"quella scelta che a lui non fu data\" (la stessa che aveva concesso a Louis prima di vampirizzarlo, ossia scegliere se morire in seguito al morso o diventare immortale).\nProduzione.\nCast.\nIl ruolo di Daniel Malloy doveva essere di River Phoenix, ma l'attore mor\u00ec quattro settimane prima dell'inizio delle riprese. Christian Slater, l'attore che rimpiazz\u00f2 Phoenix, don\u00f2 tutto il suo stipendio alle organizzazioni di beneficenza che l'attore defunto preferiva. L'intera pellicola ha anche una dedica nei confronti di Phoenix dopo i titoli di coda.\nNel film vi \u00e8 anche il debutto nella grande produzione di Hollywood dell'attrice italiana Domiziana Giordano, che interpreta il ruolo di Madeleine.\nAccoglienza.\nLa pellicola fu un grandissimo successo al botteghino, diventando uno dei pi\u00f9 grandi successi del suo genere. Contro un budget di ben 60 milioni di dollari, il film ebbe un incasso di oltre 230 milioni di dollari.\nMalgrado le numerose candidature internazionali sia agli Oscar sia ai Golden Globe, al film furono conferiti soltanto due premi meno prestigiosi (l'MTV Movie Awards per l'interpretazione di Kirsten Dunst e di Brad Pitt e il Premio Blockbuster a Tom Cruise come miglior attore di un film thriller/horror). Il film vinse inoltre il premio \"peggiore coppia\", quella formata da Brad Pitt e Tom Cruise, ai Razzie Awards del 1995."}
{"id": "900058", "revid": "767487", "url": "https://it.wikipedia.org/wiki?curid=900058", "title": "Azione legale", "text": "L'azione legale (spesso detta anche causa legale) \u00e8, nel diritto, il potere attribuito ad un soggetto giuridico di provocare l'esercizio della giurisdizione da parte di un giudice.\nIl suo esperimento avvia una \"causa legale\" destinata ad essere dibattuta e definita nell'ambito di un processo.\nAzione e lite.\nDi solito l'esercizio dell'azione avviene in relazione ad una \"lite\" (o \"controversia\"), ossia ad un conflitto di interessi tra le parti, con il giudice chiamato a stabilire quale di esse ha ragione. Talvolta, per\u00f2, non c'\u00e8 lite e l'intervento del giudice \u00e8 necessario per la costituzione, in collaborazione con le parti, di un rapporto giuridico che l'ordinamento non consente alle parti stesse di costituire autonomamente. Sono questi i casi di \"volontaria giurisdizione\" la quale, secondo molti autori, non \u00e8 attivit\u00e0 giurisdizionale vera e propria ma attivit\u00e0 materialmente amministrativa che l'ordinamento ha attribuito ad organi giudiziari, in deroga al principio di separazione dei poteri.\nConcezioni dell'azione.\nIl concetto di azione era gi\u00e0 noto al diritto romano dove veniva definita \"ius persequendi iudicio quod sibi debeatur\" (diritto di realizzare la propria pretesa mediante un processo). La concezione romanistica tendeva ad identificare l'azione con il diritto che attraverso essa viene fatto valere, anche per la tendenza propria del diritto romano - ma riscontrabile anche in altri ordinamenti, ad esempio quelli di common law - a prevedere un'azione per ogni diritto soggettivo da tutelare, senza peraltro conferire esplicitamente quest'ultimo (sicch\u00e9 la sua esistenza si pu\u00f2 inferire solo dal fatto che esiste un'azione che lo tutela).\nLa predetta concezione ha avuto molta fortuna, tanto che \u00e8 giunta fino all'et\u00e0 moderna. Oggi, per\u00f2, pu\u00f2 dirsi superata da una diversa concezione che distingue l'azione, come situazione giuridica processuale, dal diritto soggettivo \"sostanziale\", alla cui realizzazione l'azione stessa \u00e8 volta. In questo senso \u00e8 molto nota la definizione di Giuseppe Chiovenda, secondo cui l'azione \u00e8 il \"potere giuridico di porre in essere le condizioni per l'attuazione della legge\".\nNon mancano, peraltro, concezioni che vanno ancora pi\u00f9 in l\u00e0 nella scissione tra azione e diritto sostanziale, affermando che l'azione \u00e8 semplicemente il diritto spettante ad ogni cittadino di adire il giudice, a prescindere dalla fondatezza della pretesa che in questo modo viene fatta valere.\nTitolarit\u00e0 dell'azione.\nLa titolarit\u00e0 dell'azione pu\u00f2 essere attribuita:\nL'azione spettante al soggetto titolare del diritto sostanziale ha natura di diritto potestativo: \u00e8 questo il caso tipico dell\"'azione civile\". Vi sono anche casi, del tutto eccezionali, di \"sostituzione processuale\", in cui l'azione civile pu\u00f2 essere esercitata da un soggetto diverso dal titolare del diritto sostanziale, che agisce comunque nel proprio interesse.\nL'azione spettante al pubblico ministero ha natura di potest\u00e0. \u00c8 il caso dell\"'azione penale\", con la quale viene realizzata la pretesa punitiva pubblica (\"ius puniendi\") che sorge a seguito della commissione di un reato. Va per\u00f2 rilevato che, in certi casi, l'ordinamento pu\u00f2 prevedere l'azione del pubblico ministero anche in materia civile. L'azione del pubblico ministero pu\u00f2 essere \"obbligatoria\" o \"discrezionale\", secondo che egli sia obbligato ad esercitarla, ove ne ricorrano le condizioni, oppure possa valutare di volta in volta l'opportunit\u00e0 dell'esercizio. In Italia l'azione penale \u00e8 obbligatoria, vi sono per\u00f2 ordinamenti (specie di \"common law\") dove \u00e8 facoltativa. D'altra parte, in certi ordinamenti anche l'azione penale pu\u00f2 essere esercitata da un privato: pu\u00f2 trattarsi della persona offesa dal reato, che agisce quindi nel proprio interesse, o di un'azione popolare; in ogni caso negli ordinamenti attuali i privati hanno di solito un ruolo solamente suppletivo o integrativo rispetto al pubblico ministero (in Italia l'azione penale \u00e8 esclusivamente pubblica nonostante talvolta si parli impropriamente di \"azione privata\" nei casi in cui l'esercizio da parte del pubblico ministero \u00e8 subordinato alla querela della parte lesa).\nL'azione popolare \u00e8 un caso di esercizio privato di funzioni pubbliche. Come tale ha negli ordinamenti odierni natura del tutto eccezionale, essendo ammessa solo in alcuni casi espressamente consentiti dalla legge.\nEsercizio dell'azione.\nIl soggetto che esercita il potere di azione (l\"'attore\") costituisce in questo modo un rapporto giuridico con il soggetto chiamato in giudizio (il \"convenuto\"), anche contro la volont\u00e0 di quest'ultimo (tant'\u00e8 che la mancata costituzione in giudizio del convenuto non impedisce la celebrazione del processo ma determina solo la particolare condizione detta \"contumacia\"). L'atto processuale attraverso il quale viene esercitato il potere prende il nome di \"domanda giudiziale\".\nIl rapporto giuridico che s'instaura a seguito dell'esercizio dell'azione \u00e8 detto \"rapporto processuale\" e intercorre tra attore (nel processo penale l'accusatore), convenuto (nel processo penale l'accusato) e giudice; da esso scaturiscono poteri, oneri e, secondo alcuni autori, anche diritti soggettivi e obblighi in capo a questi soggetti. L'esercizio dei poteri e l'assolvimento degli oneri determina quel concatenarsi di atti nei quali si sostanzia il processo (\"atti processuali\").\nIl rapporto processuale va tenuto distinto dal rapporto giuridico correlato al diritto sostanziale alla cui realizzazione il processo \u00e8 volto. Ha propri presupposti (\"presupposti processuali\"), ossia fatti la cui sussistenza \u00e8 condizione necessaria affinch\u00e9 sorga il potere-dovere del giudice di pronunciarsi sul diritto sostanziale; ove questi presupposti manchino, il rapporto processuale viene ugualmente in essere, ma in capo al giudice sorge un diverso potere-dovere, quello di dichiarare la loro insussistenza. Dai presupposti processuali vanno distinte le \"condizioni dell'azione\", ossia i requisiti che questa deve avere affinch\u00e9 il giudice possa pronunciarsi sul diritto sostanziale; nel diritto processuale civile italiano sono la possibilit\u00e0 giuridica, l'interesse ad agire e la legittimazione ad agire.\nElementi dell'azione.\nSono considerati elementi dell'azione civile:\nTali concetti, elaborati con riferimento all'azione civile, sono richiamati anche per altri tipi di azione.\nI suddetti elementi servono, in particolare, a stabilire se un'azione si pu\u00f2 considerare identica ad altra sulla quale si \u00e8 gi\u00e0 formata la cosa giudicata, nel qual caso, secondo un principio presente nella generalit\u00e0 degli ordinanenti ed espresso dal brocardo \"ne bis in idem\", l'azione stessa non pu\u00f2 pi\u00f9 essere esercitata: due azioni sono identiche se uguali in tutti i loro elementi.\nLaddove vige il \"principio di corrispondenza tra chiesto e pronunciato\", espresso dal brocardo \"ne eat iudex extra petita partium\", gli elementi dell'azione delimitando il \"thema decidendum\", l'ambito entro il quale il giudice si pu\u00f2 pronunciare, con la conseguente illegittimit\u00e0 della pronuncia che concedesse pi\u00f9 di quanto chiesto (\"extrapetizione\") o una cosa diversa (\"ultrapetizione\"). Il principio, infatti, vieta al giudice di pronunciare a favore o contro soggetti diversi dalle parti, di accordare o negare cosa diversa da quella domandata dalla parte e di sostituire il fatto costitutivo del diritto fatto valere dalla parte, con uno diverso"}
{"id": "900062", "revid": "18379", "url": "https://it.wikipedia.org/wiki?curid=900062", "title": "Requerimiento", "text": "Il Requerimiento (in spagnolo \"ingiunzione\") era una dichiarazione di sovranit\u00e0 letta dai conquistadores spagnoli ai nativi del Nuovo Mondo.\nNata in conseguenza delle Leggi di Burgos (1512) e scritta nel 1512 dal giurista regio Juan L\u00f3pez de Palacios Rubios (1450 \u2013 1524) nel suo trattato \"Delle Isole dell'Oceano\", voleva essere uno strumento per regolamentare la conquista del Nuovo Mondo.\nI \"conquistadores\" avevano l'ordine di leggerlo ogni volta che si imbattevano in una popolazione indigena, alla presenza di un funzionario regio. La comprensione da parte degli indigeni risultava spesso impossibile, in quanto il testo veniva letto in spagnolo o in latino, e non nella loro lingua. \nIn molte occasioni i conquistatori misero in pratica l'esigenza legale di leggere il testo appena prima di attaccare gli indigeni con le armi. Lo facevano dalle navi o dalla cima di una collina; poi, un notaio certificava per iscritto che i nativi erano stati avvertiti.\nAltre testimonianze rivelano per\u00f2 che spesso neanche la formalit\u00e0 era rispettata, in quanto gli indigeni venivano prima imprigionati e successivamente veniva letta la dichiarazione.\nDi impronta fortemente cattolica ed imperialista, il \"Requerimiento\" cominciava con una breve storia dell'umanit\u00e0, culminante con la nascita di Ges\u00f9 Cristo, che avrebbe trasmesso poi il proprio potere universale a san Pietro e da lui ai suoi successori (ai quali si riconosce la superiorit\u00e0 del potere spirituale e temporale, e quindi una responsabilit\u00e0 per la salvezza delle anime), uno dei quali, all'epoca papa Alessandro VI, aveva donato il continente americano ai portoghesi e agli spagnoli (Trattato di Tordesillas, 1494), verso i quali si richiedeva la totale sottomissione da parte degli indigeni.\nIn caso di rifiuto o assenza di risposta (eventualit\u00e0 che si ripeteva pi\u00f9 spesso), il \"Requerimiento\" rappresentava una vera e propria dichiarazione di guerra, giustificata secondo i criteri della dottrina della guerra giusta. Il \"Requerimiento\" venne usato per la prima volta da Pedrarias D\u00e1vila a Panama ed entr\u00f2 in disuso gi\u00e0 nel 1525.\nFondamenti giuridici e reazioni.\nQuando ormai la conquista nel Nuovo Mondo era avviata, alcuni teologi pensarono che spogliare i nativi americani delle loro terre senza avviso n\u00e9 diritto legale, avrebbe messo in pericolo la salvezza eterna dei re spagnoli. Il \"Requerimiento\" venne elaborato proprio come soluzione a questo problema, alla luce della dottrina scolastica della \"Guerra giusta\": scritto per essere letto di fronte ai nemici prima che cominciasse la battaglia, il documento dava loro l'opportunit\u00e0 di sottomettersi pacificamente all'autorit\u00e0 legittima dei re di Castiglia e Aragona. La ribellione a questa opportunit\u00e0 sarebbe stata una \"giusta causa\" per una guerra contro di loro: se i nativi non accettavano l'autorit\u00e0 reale, sarebbero stati colpevoli \u201cdelle morti e dei danni che da ci\u00f2 seguiranno\u201d.\nSul \"Requerimiento\", fra Bartolom\u00e9 de las Casas disse: \nSignificativa fu anche la risposta che la lettura del \"Requerimiento\", fatta dal conquistatore Mart\u00edn Fern\u00e1ndez de Enciso, ispir\u00f2 ai cacicchi delle trib\u00f9 del fiume Sin\u00fa, nell'attuale Colombia:"}
{"id": "900065", "revid": "2051852", "url": "https://it.wikipedia.org/wiki?curid=900065", "title": "Kirsty Coventry", "text": "Biografia.\nNuotatrice di etnia caucasica, specializzata nel dorso, ha vinto tre medaglie (una d'oro, una d'argento e una di bronzo) ai Giochi olimpici di e quattro (una d'oro e tre d'argento) a quelli di . Ha detenuto il primato del mondo dei 200 metri dorso in vasca lunga tra il 2008 e il 2012, migliorandolo tre volte. Per la prima volta lo ha stabilito al Missouri Grand Prix nel febbraio 2008, togliendolo dopo quasi diciassette anni a Krisztina Egerszegi. Si \u00e8 allenata soprattutto in Europa e negli USA, Paese in cui si \u00e8 trasferita a causa della sua opposizione al regime di Robert Mugabe, il quale peraltro l'ha premiata con 100.000 $ per i risultati conseguiti a Pechino.\nDurante i Mondiali in vasca corta 2008 a Manchester ha vinto quattro medaglie d'oro e una di bronzo, stabilendo tre record del mondo.\n\u00c8 stata la portabandiera per il suo paese ai Giochi olimpici di e ."}
{"id": "900067", "revid": "52076", "url": "https://it.wikipedia.org/wiki?curid=900067", "title": "Basilica di San Marco (Roma)", "text": ""}
{"id": "900090", "revid": "767487", "url": "https://it.wikipedia.org/wiki?curid=900090", "title": "STS (gruppo musicale)", "text": "STS \u00e8 un trio musicale folk rock austriaco, fondato nel 1978 da Gert Steinb\u00e4cker, G\u00fcnter Timischl e Schiffkowitz (nome vero Helmut R\u00f6hrling), dalle cui iniziali deriva il nome del gruppo.\nTutti e tre i musicisti provengono dalla Stiria, un dato questo che viene sottolineato anche nelle loro canzoni. Tutti e tre suonano la chitarra acustica e cantano i ritornelli a tre voci; quella da solista viene affidata, in generale, al compositore della canzone. Il tipo di musica fa pensare a Crosby, Stills and Nash come esempi. Sono noti per la fedelt\u00e0 alla loro linea musicale e per i concerti dal vivo appassionanti.\nNel 2014 il gruppo si \u00e8 sciolto."}
{"id": "900091", "revid": "1921867", "url": "https://it.wikipedia.org/wiki?curid=900091", "title": "Richard Joseph", "text": "La sua carriera dur\u00f2 circa vent'anni, iniziati lavorando su Commodore 64 e Amiga, e poi proseguiti su macchine delle generazioni successive.\nBiografia.\nRichard fu considerato un pioniere dell'audio nei videogiochi, soprattutto per essere stato tra i primi a: portare su computer le voci di doppiatori in carne ed ossa (\"Mega Lo Mania\"); fare uso della musica interattiva (\"The Chaos Engine\"); lavorare con artisti affermati (Betty Boo in \"Magic Pockets\", Captain Sensible in \"Sensible Soccer\", Brian May in \"Rise of the Robots\" e Jon Foxx su \"Gods\" e \"Speedball 2\"); aver inserito brani vocali nelle sigle di alcuni titoli, cosa ai tempi rivoluzionaria.\nTra la fine degli anni ottanta e l'inizio dei novanta realizz\u00f2 le colonne sonore di alcuni videogiochi creati da celebri gruppi di programmatori, come la Sensible Software ed i Bitmap Brothers.\nEgli \u00e8 noto anche per aver composto la colonna sonora della versione Commodore 64 del famoso \"Defender of the Crown\".\nIn seguito, egli entr\u00f2 ai Pinewood Studios e contribu\u00ec a far vincere alla Electronic Arts il BAFTA Award per il miglior audio del 2000, grazie a \"Theme Park World\". La colonna sonora composta per la versione Game Boy Advance di \"Cannon Fodder\" ebbe una nomination in quello stesso anno, e finora \u00e8 l'unica colonna sonora di \"piccolo formato\" ad aver avuto una nomination dalla BAFTA.\nDopo aver prodotto le colonne sonore di \"\" ed \"Evil Genius\" per gli Elixir Studios \u2013 entrambi premiati dalla BAFTA per le loro musiche \u2013 Richard si trasfer\u00ec in Francia, dove avvi\u00f2 la SoundTropez, una ditta specializzata nella realizzazione di colonne sonore dell'ultima generazione.\nPrima di dedicarsi ai videogiochi, Richard Joseph ebbe una breve carriera nell'industria musicale, lavorando con nomi come Trevor Horn e Hugh Padgham realizz\u00f2 anche un brano come solista per la EMI e fu membro del gruppo Shakatak.\nProveniva da una famiglia di artisti, il fratello Eddy \u00e8 stato un supervisore audio premiato dalla BAFTA, per aver lavorato a film come quelli di Harry Potter e James Bond. Il fratello Pat \u00e8 stato regista per la stessa The Mill che vinse un Oscar per \"Il gladiatore\". Il nipote Alex \u00e8 supervisore degli effetti sonori. Il padre Teddy (1918-2006) fu un produttore esecutivo che lavor\u00f2, tra gli altri, a film di John Schlesinger e Alfred Hitchcock.\nA causa di un cancro ai polmoni, \u00e8 morto il 4 marzo 2007.\nComposizioni per videogiochi.\nVideogiochi che contengono musica composta da Richard Joseph, nelle versioni indicate tra parentesi:"}
{"id": "900093", "revid": "2108263", "url": "https://it.wikipedia.org/wiki?curid=900093", "title": "Giovanni d'Asburgo-Lorena", "text": "Biografia.\nI primi anni.\nGiovanni nacque a Firenze, tredicesimo figlio dell'allora granduca Leopoldo di Toscana e della principessa Maria Luisa di Spagna. Venne battezzato coi nomi di Giovanni Battista Giuseppe Fabiano Sebastiano, i primi due nomi in riferimento al santo patrono della capitale toscana. \nNel 1790, Leopoldo succedette a suo fratello Giuseppe II come imperatore del Sacro Romano Impero e pertanto l'intera famiglia granducale si trasfer\u00ec alla corte di Vienna. Solo due anni dopo suo fratello maggiore Francesco II ascese al trono imperiale.\nLa lingua natia di Giovanni era l'italiano (o meglio il dialetto fiorentino) ma col tempo apprese facilmente e correntemente anche il tedesco e il francese. Educato dallo storico svizzero Johannes von M\u00fcller, che fu anche suo tutore, si appassion\u00f2 molto alla storia e alla geografia, in particolare ai paesi alpini e all'ambiente della montagna, che per lui rappresent\u00f2 sempre una grande sfida personale.\nLa carriera militare.\nSpinto dal fratello maggiore, l'imperatore Francesco II, coltiv\u00f2 sin dalla giovent\u00f9 delle forti ambizioni militari che ebbero modo di essere subito messe alla prova con lo scoppio delle Guerre napoleoniche quando Giovanni ottenne il suo primo comando nell'esercito austriaco, nel settembre del 1800, malgrado egli avesse fatto pi\u00f9 volte richiesta al fratello di essere ammesso come semplice recluta. Durante le battaglie mostr\u00f2 coraggio personale nel corso della Guerra della Seconda coalizione, ma le sue truppe vennero pesantemente battute nel corso della Battaglia di Hohenlinden il 3 dicembre di quello stesso anno. Demoralizzato dalla sconfitta e con l'esercito sull'orlo di disintegrarsi nella successiva ritirata, il tracollo venne evitato solo con la firma dell'armistizio il 22 dicembre successivo. Dopo la Pace di Luneville del 1801, l'arciduca Giovanni venne nominato Direttore Generale delle opere di ingegneria e delle fortificazioni ed ottenne poi il comando della rinomata Accademia Militare Teresiana di Wiener Neustadt.\nNella Guerra della Terza coalizione, Giovanni combatt\u00e9 nuovamente contro le forze dell'impero francese e della Baviera. Dal 1805 diresse abilmente la difesa di diversi passi tirolesi contro i francesi e si merit\u00f2 la croce di commendatore dell'Ordine Militare di Maria Teresa. Ad ogni modo, sulla base degli accordi della Pace di Pressburg, l'Austria venne costretta a cedere il Tirolo ed il Vorarlberg alla Baviera. Giovanni rimase comunque molto legato alla terra del Tirolo e mantenne stretti contatti col barone Joseph von Hormayr che stava fomentando i movimenti di resistenza armata contro l'occupazione bavarese. Nel 1808, Giovanni fece pressione per la creazione di una guardia civica tirolese (il \"Landwehr\"), un corpo simile a quello istituito anche in Prussia, che ebbe un ruolo importantissimo nella Ribellione tirolese guidata da Andreas Hofer.\nAll'inizio della Guerra della Quinta coalizione nel 1809, divenne comandante dell'esercito dell'Austria Interna, combattendo contro le forze francesi di Eugene de Beauharnais in Italia. Sotto il suo comando si trovavano l'VIII Corpo d'Armata guidato da Albert Gyulai ed il IX Corpo d'Armata al comando del fratello di questi, Ign\u00e1c Gyulay. Dopo la significativa vittoria nella Battaglia di Sacile del 16 aprile 1809, il suo esercito avanz\u00f2 alla volta di Verona. Avendo intercettato alcune forze per assediare Venezia ed altre fortezze, l'esercito di Giovanni venne presto schiacciato dai rinforzi di Eugene. Nel frattempo notizie tremende giungevano per la sconfitta degli austriaci nella Battaglia di Eckm\u00fchl, fatto che lo costrinse ancora una volta alla ritirata. Prima di ritirarsi, combatt\u00e9 nella Battaglia di Caldiero tra il 27 ed il 30 aprile. Tentando di controbattere gli avversari ancora una volta, l'8 maggio di quell'anno si scontr\u00f2 nella Battaglia del Piave. Intenzionato a difendere da solo l'intero corso del fiume, invi\u00f2 Ign\u00e1c Gyulay a presidiare Lubiana nel Ducato di Carniola, mantenendo a Villaco in Carinzia le proprie forze. L'avanzata di Eugene si scontr\u00f2 con le forze di frontiera nella Battaglia di Tarvisio e poi nella Battaglia di San Michele. Costretto a spostarsi al confine nord-orientale dell'Ungheria, Giovanni combatt\u00e9 nuovamente a Raab il 14 giugno 1809, ma le sue armate vennero ancora una volta sconfitte. Ordinatogli di unirsi alle forze di suo fratello, l'arciduca Carlo d'Asburgo-Teschen nella Battaglia di Wagram il 5 e 6 luglio, l'esercito di Giovanni ormai stremato giunse comunque troppo tardi per impedire la sconfitta degli austriaci, fatto che gli valse per l'epoca molte critiche, in particolare quelle di suo fratello che in quella battaglia era comandante in capo alle forze imperiali.\nDopo la conclusione della campagna, Giovanni si dedic\u00f2 nuovamente a pianificare nuove ribellioni coi partigiani tirolesi, ma il Trattato di Sch\u00f6nbrunn cambi\u00f2 la politica austriaca a favore di un riavvicinamento alla Francia fortemente voluto dall'imperatore e dal cancelliere Klemens von Metternich per trovare un momentaneo compromesso. L'amico di Giovanni, il barone Hormayr ed altri cospiratori vennero arrestati, e lo stesso arciduca venne precettato e costretto a ritirarsi nella sua tenuta di Thernberg.\nL'abbandono della carriera militare e gli interessi naturalistici.\nFu in seguito alla disillusione di poter condurre una brillante carriera militare che Giovanni inizi\u00f2 a dedicarsi sempre pi\u00f9 assiduamente allo studio della Stiria, in particolare mettendo in pratica le nozioni che aveva appreso durante gli anni dello studio. Egli svilupp\u00f2 un grande interesse per la natura, la tecnica e le scienze della terra. Fu un grande collezionista di minerali e fossili e si dedic\u00f2 con passione all'alpinismo ed alla caccia, compiendo frequenti visite in Tirolo, terra da lui particolarmente prediletta per questi scopi. Fu il primo a compiere una salita professionale al monte Gro\u00dfvenediger, attraverso la \"Adlersruhe\", fondando il \"Rifugio Arciduca Giovanni\" che ancora oggi si trova attivo e rappresenta un punto di riferimento per gli alpinisti che vogliano tentare questa scalata. A lui venne inoltre dedicata una particolare orchidea che cresce nei alti prati di montagna, la \"Nigritella archiducis-joannis\".\nPass\u00f2 alla storia come il grande modernizzatore della Stiria della quale fu la figura identificativa per eccellenza. Il suo attaccamento al popolo si espresse in stretti contatti con la gente, nell'indossare costumi locali, nella raccolta di materiale e nel sostegno alla cultura dell'anima del paese.\nUno dei motivi per\u00f2 per cui l'arciduca Giovanni \u00e8 maggiormente noto \u00e8 il fatto che port\u00f2 scandalo a corte dopo il suo ritiro dall'esercito, sposando nel 1829 la figlia di un maestro di posta locale, Anna Plochl. Per sposare l'amata con cui da sei anni teneva una relazione clandestina, Giovanni dovette accettare la sua esclusione da qualsiasi diritto di successione al trono austriaco per s\u00e9 e per i suoi successori, oltre che la privazione di tutti i titoli nobiliari. Egli trov\u00f2 in particolare una forte opposizione in suo fratello Francesco II, imperatore e capo della casata d'Asburgo. Tuttavia fu proprio suo fratello che nel 1834 si mostr\u00f2 indulgente nei suoi confronti e confer\u00ec ad Anna Plochl il titolo di \"baronessa di Brandhofen\", ma solo nel 1844 ella fu ammessa alla nobilt\u00e0 austriaca dall'imperatore Ferdinando I d'Austria che le confer\u00ec il titolo di \"contessa di Merano\". Intanto era nato dalla coppia un figlio (che sar\u00e0 anche l'unico), Franz (1839\u00a0\u2013 1891), al quale nel 1845 fu assegnato il cognome ed il diritto ereditario al titolo di conte di Merano.\nNella sua attivit\u00e0 di promotore dello sviluppo della Stiria si impegn\u00f2 a realizzare numerose opere: nel 1811 pos\u00f2 la prima pietra del Giovanneo, antesignano dell'Universit\u00e0 tecnica, a Graz, nel 1817 realizz\u00f2 l'archivio regionale della Stiria, nel 1819 la Societ\u00e0 per l'economia della regione, nel 1840 l'Istituto delle Genti di Montagna (trasferito poi a Loeben come Universit\u00e0 della Montagna), nel 1845 la Scuola Reale Superiore, nel 1850 la Societ\u00e0 storica della Stiria e molte altre. In campo economico si deve all'iniziativa dell'arciduca Giovanni la fondazione della Societ\u00e0 Mutua di Assicurazione contro l'incendio e quella della Cassa di risparmio della Stiria. Lui stesso divenne imprenditore con la realizzazione di uno stabilimento per la produzione di lamiera a Krems bei Voitsberg e lo sfruttamento di una miniera di carbone presso K\u00f6flach.Si deve a lui la definizione del tracciato della nuova ferrovia Vienna-Trieste, con la prima galleria ferroviaria europea (lunghezza 1431 metri, costruita tra il 1848 ed il 1854) che passa attraverso il passo di Semmering a quota 896\u00a0m s.l.m. e scende su Graz lungo la valle del M\u00fcrz e del Mur.\nReggente Imperiale del Parlamento di Francoforte e gli ultimi anni.\nPur non considerandosi un liberale in senso stretto, Giovanni ebbe sempre una mentalit\u00e0 liberale e per questo entrava spesso in conflitto col resto della sua famiglia (gli Asburgo), specialmente dopo aver sposato una borghese. \nAllo scoppio della rivoluzione di marzo del 1848, il Parlamento di Francoforte discusse la nomina di un governo tedesco che andasse a rimpiazzare la Confederazione Germanica. Su proposta del politico liberale Heinrich von Gagern, l'assemblea si accord\u00f2 per votare un'autorit\u00e0 centrale che il 29 giugno 1848 prescelse come suo rappresentante l'arciduca Giovanni col ruolo di reggente del reame.\nPur come capo di stato, il suo ruolo non gli offriva molte opportunit\u00e0, anche se tutte le leggi dovevano essere da lui sottoscritte ed i ministri da lui prescelti come accadde per Anton von Schmerling, Johann Gustav Heckscher ed Eduard von Peucker, completati poi dal principe Carlo di Leiningen. L'arciduca Giovanni non prese parte alla stesura della bozza della Costituzione di Francoforte come molti avrebbero invece voluto, ma il documento venne comunque adottato il 28 marzo 1849, malgrado la strenua opposizione della Prussia in tutto questo progetto.\nNel dicembre del 1848 il governo capeggiato da Schmerling perse la sua maggioranza al parlamento e l'arciduca Giovanni nomin\u00f2 Heinrich von Gagern quale nuovo presidente del consiglio. Quando nell'aprile del 1849 re Federico Guglielmo IV di Prussia rigett\u00f2 apertamente il testo della Costituzione, Giovanni prefer\u00ec rimanere passivo ma Gegern, intuita la situazione internazionale, consegn\u00f2 prontamente le sue dimissioni il 10 maggio successivo. L'arciduca Giovanni insistette nel voler continuare ad esercitare una forte autorit\u00e0 centrale, ma col fallimento delle rivoluzioni, venne costretto a rinunciare al proprio incarico il 20 dicembre 1849.\nDopo quest'esperienza, l'arciduca Giovanni decise di ritirarsi a vita privata e come propria residenza scelse Graz, dove fece costruire il \"Palais Meran\" dal titolo comitale affidatogli dal nipote. A Graz l'arciduca si spense nel 1859 e vi venne sepolto. Nel 1869, con il completamento del mausoleo della sua famiglia a Scena presso Merano, la sua salma venne trasferita nel nuovo sacrario. La citt\u00e0 di Graz gli ha dedicato un monumento commemorativo nel centro storico e la citt\u00e0 di Francoforte lo ha ricordato in una targa ancora presente sul muro esterno sud della cattedrale di San Paolo. L'Austria e la Stiria hanno celebrato la sua figura con la produzione, nel 1959 e nel 1982, di due francobolli commemorativi. Il suo volto comparve inoltre sulle monete in argento da 25 scellini coniate nel 1959 e su quelle da 100 del 1994.\nMatrimonio e figli.\nIl 18 febbraio 1829, Giovanni spos\u00f2 morganaticamente Anna Plochl, figlia del maestro di posta di Bad Aussee. La coppia ebbe un solo figlio:"}
{"id": "900101", "revid": "52076", "url": "https://it.wikipedia.org/wiki?curid=900101", "title": "Basilica di Santo Stefano Rotondo", "text": ""}
{"id": "900104", "revid": "124678913", "url": "https://it.wikipedia.org/wiki?curid=900104", "title": "Eccellenza Sardegna", "text": "Il campionato di Eccellenza della Sardegna \u00e8 il principale campionato regionale. Precedentemente chiamato Prima Categoria e Promozione, prevede la partecipazione di 16 squadre. Chi ottiene il maggior numero di punti si aggiudica il titolo di campione Regionale e viene direttamente promosso alla Serie D nazionale, massimo campionato dilettantistico. Le squadre che vanno dalla seconda alla quinta posizione si affrontano nei play-off (andata e ritorno, con finale unica su campo neutro), e la vincente si aggiudica il passaggio alla fase Nazionale, che prevede degli spareggi Interregionali per un posto in Serie D. Le squadre classificate alla dodicesima ed alla tredicesima posizione si affrontano nei play-out per decidere la squadra che parteciper\u00e0 agli spareggi interdivisionali contro le vincenti dei play-off di Promozione per evitare la retrocessione di categoria. Le ultime tre classificate (quattordicesima, quindicesima e sedicesima) retrocedono automaticamente in Promozione.\nLe squadre partecipanti.\nSono 79 le squadre ad aver preso parte ai 31 campionati di Eccellenza Sardegna che sono stati disputati a partire dal 1991-92 fino alla stagione 2021-22 (in grassetto i club che si sono iscritti al campionato di Eccellenza Sardegna 2021-2022)."}
{"id": "900112", "revid": "767487", "url": "https://it.wikipedia.org/wiki?curid=900112", "title": "Kaysha", "text": "Stile ed influenze.\nSi occupa prevalentemente di rap e musica afro-caraibica, ma il suo stile \u00e8 definito un mix di kizomba, rumba, zouglou, zouk, calypso, R'n'B e hip-hop. Inizi\u00f2 come compositore dilettante e divenne famoso dopo aver vinto un concorso di bellezza."}
{"id": "900116", "revid": "52076", "url": "https://it.wikipedia.org/wiki?curid=900116", "title": "Chiesa di Sant'Antonio dei Portoghesi", "text": ""}
{"id": "900127", "revid": "89009", "url": "https://it.wikipedia.org/wiki?curid=900127", "title": "Chiesa di San Giovanni dei Fiorentini (Roma)", "text": ""}
{"id": "900131", "revid": "6923", "url": "https://it.wikipedia.org/wiki?curid=900131", "title": "Simulated annealing", "text": "Il simulated annealing (ricottura simulata) \u00e8 una strategia utilizzata per risolvere problemi di ottimizzazione, che mira a trovare un minimo globale quando si \u00e8 in presenza di pi\u00f9 minimi locali.\nIl concetto di \"annealing\" (\"ricottura\") deriva dalla scienza dei metalli, dov'\u00e8 usato per descrivere il processo di eliminazione di difetti reticolari dai cristalli tramite riscaldamento seguito da lento raffreddamento. In questo caso un difetto reticolare corrisponde ad una combinazione errata di due oggetti (ad esempio una connessione errata di due neuroni all'interno di una rete neurale).\nProcedimento di utilizzo.\nLa temperatura della rete \u00e8 definita in modo che:"}
{"id": "900138", "revid": "287204", "url": "https://it.wikipedia.org/wiki?curid=900138", "title": "Congo Bongo", "text": ", intitolato anche Tip Top in Europa, \u00e8 un videogioco arcade del 1983 del genere a piattaforme.\n\u00c8 stato prodotto dalla SEGA per sala giochi, dove inizialmente non ebbe grande successo, poi in seguito portato su molte piattaforme domestiche tra cui Commodore 64, Apple II, Atari 2600, Atari 5200, Atari 8-bit, ColecoVision, Intellivision, MSX e\nSG-1000.\nModalit\u00e0 di gioco.\nIl giocatore controlla un esploratore in abbigliamento da safari che cerca di catturare una grossa scimmia, attraversando disarmato ambienti tipici dell'Africa popolati di animali. In una piccola animazione iniziale, si vede che lo scimmione \u00e8 colpevole di aver appiccato fuoco alla sua tenda mentre dormiva, per scherzo! Effettivamente, lo scopo del gioco \u00e8 quello di ricambiare lo scherzo dello scimmione.\nIl gioco ha molti elementi in comune con \"Donkey Kong\" e \"Frogger\", ma a differenza di questi \u00e8 visto con prospettiva isometrica, e in alcuni livelli l'area di movimento \u00e8 effettivamente in tre dimensioni.\nL'esploratore non ha armi, pu\u00f2 muoversi nelle 4 direzioni e saltare, nonch\u00e9 arrampicarsi (ma solo nel primo livello).\nIl gioco \u00e8 suddiviso in 4 livelli piuttosto diversi tra loro, che si ripetono ciclicamente, sempre pi\u00f9 difficili, anche se nelle versioni per alcune piattaforme non sono presenti tutti e 4. Lo scopo \u00e8 sempre raggiungere lo scimmione dall'altra parte dello schermo.\nI livelli sono:\nDiverse conversioni, tra cui quelle per i sistemi Atari e la prima versione per Commodore 64, presentano soltanto i primi due livelli. Nel caso del Commodore 64 uscirono due versioni, la prima (1983) su cartuccia o cassetta con due livelli, la seconda (1985) su disco con tutti i livelli e aspetto molto pi\u00f9 fedele all'originale arcade."}
{"id": "900141", "revid": "52076", "url": "https://it.wikipedia.org/wiki?curid=900141", "title": "Chiesa di Santa Susanna", "text": ""}
{"id": "900147", "revid": "203463", "url": "https://it.wikipedia.org/wiki?curid=900147", "title": "Equazione di Rankine-Hugoniot", "text": "In fluidodinamica, l'equazione di Rankine-Hugoniot \u00e8 una equazione differenziale ordinaria in due variabili derivata dalle equazioni di Eulero per un fluido inviscido nel caso di un'onda d'urto ortogonale al flusso in entrata.\nTrattazione semplificata.\nA partire dalla conservazione della portata, e dell'entropia e con l'assenza di lavoro isocoro, rispettivamente:\nEsplicitando in base alla regola di Leibniz la prima equazione ed esprimendo pressione p in densit\u00e0 e numero di Mach, si ottiene:\nEquivalenti alle equazioni di Hugoniot:\nLa seconda equazione dimostra chiaramente come, se si voglia accelerare una portata, occorra un condotto convergente in regime subsonico e divergente in regime supersonico. La terza equazione dimostra che con un condotto convergente, in regime subsonico, si realizza un'espansione (e si parla di \"ugello\"), mentre in regime supersonico una compressione (e si parla di \"diffusore\").\nTrattazione generale.\nSi consideri un flusso regolare e monodimensionale, soggetto alle equazioni di Eulero e si imponga la conservazione di massa, quantit\u00e0 di moto ed energia. Sotto queste ipotesi, si perviene a tre equazioni, nelle quali si semplificano le due velocit\u00e0 formula_6 and formula_7.\nUsualmente, si denotano le condizioni del flusso a monte con il pedice \"1\" e con il pedice \"2\" quelle del flusso a valle. In questo contesto, formula_8 \u00e8 la densit\u00e0, formula_9 la velocit\u00e0, formula_10 la pressione. Con formula_11 indichiamo l'energia interna per unit\u00e0 di massa.\nSe a questo punto si considera un gas ideale, l'equazione di stato assume la forma formula_12. Ricordiamo che formula_13 \u00e8 il rapporto fra i calori specifici a pressione costante e a volume costante.\nLe seguenti equazioni, dette equazioni di Hugoniot, indicano rispettivamente la conservazione della massa, della quantit\u00e0 di moto e dell'energia, ipotizzate in precedenza:\nSi notino le tre componenti dell'energia: il lavoro meccanico, l'energia potenziale (interna) e l'energia cinetica.\nRisolvendo le prime due equazioni rispetto ad formula_6 e formula_7 per eliminare le due velocit\u00e0 e sostituendo nell'ultima, si arriva alla seguente equazione:\ndove formula_20 \u00e8 l'entalpia.\nPoich\u00e9 le pressioni sono entrambe positive, il rapporto delle densit\u00e0 non \u00e8 mai maggiore di formula_21, oppure di 6 nel caso dell'aria (per la quale formula_13 vale circa 1,4).\nAl crescere della forza dell'onda d'urto, il gas del flusso a valle diviene sempre pi\u00f9 caldo, il rapporto delle densit\u00e0 formula_23 tende ad un limite finito, pari a 4 per un gas monoatomico (formula_13 = 5/3), e a 6 per un gas biatomico (formula_25)."}
{"id": "900156", "revid": "33689", "url": "https://it.wikipedia.org/wiki?curid=900156", "title": "Ortottica", "text": "L'ortottica (dal greco \"orthos\" = dritto, regolare, e \"optik\u00e9\" = visione, l'atto di vedere) \u00e8 uno dei numerosi rami dell'oftalmologia e si compone di un insieme di tecniche eseguite dal medico oculista e anche dall'ortottista assistente in oftalmologia, mirate alla riabilitazione visiva dei disturbi motori e sensoriali della visione.\nL'ortottica \u00e8 uno specifico settore dell'oculistica che rimane fondamentale nell'affrontare alcune problematiche di ambito oculistico.\nQuesto ramo dell'oftalmologia in particolare si occupa della valutazione dei deficit muscolari, innervazionali e sensoriali che colpiscono l'apparato visivo e della loro riabilitazione tramite esercizi di movimenti dell'occhio, proprio come se fosse una palestra per i muscoli che lo muovono.\nEsami ortottici.\nIn particolar modo gli esami ortottici sono volti all'identificazione delle anomalie della visione binoculare come strabismo, ambliopia e paralisi oculare; essi sono rivolti a pazienti in et\u00e0 pediatrica ma, anche ai pazienti in et\u00e0 adulta che per esempio presentano disturbi visivi che in genere inducono diplopia, alterazioni del campo visivo o alterazioni posturali e che di conseguenza necessitano un trattamento ortottico di riabilitazione visiva.\nTecniche di ortottica.\nLe tecniche dell'ortottica comprendono:\nRiabilitazione ortottica.\nLa riabilitazione ortottica si avvale di: Esercizi ortottici (training ortottico e training visivo), occlusioni e penalizzazioni, terapia prismatica, addestramento agli ausili ottici, educazione all'igiene visiva, ecc..\nLa riabilitazione ortottica \u00e8 rivolta al trattamento di:"}
{"id": "900161", "revid": "122162919", "url": "https://it.wikipedia.org/wiki?curid=900161", "title": "Basilica del Sacro Cuore Immacolato di Maria", "text": "La basilica del Sacro Cuore Immacolato di Maria \u00e8 una delle chiese di Roma. Dedicata al culto del Cuore Immacolato di Maria, questa basilica fu costruita nel XX secolo in piazza Euclide.\nStoria.\nLa costruzione della chiesa inizi\u00f2 nel 1923, grazie a donazioni della comunit\u00e0 italiana canadese. Fu disegnata dall'architetto Armando Brasini, che le diede una pianta a croce greca inscritta in un circolo e una elaborata facciata. Nel tempo il progetto sub\u00ec numerose varianti, soprattutto a causa dell'elevato costo dei materiali che indusse Brasini a semplificarne le forme.\nNel 1936 la cripta fu consacrata e affidata alla congregazione dei \"Missionari figli del Sacro Cuore Immacolato di Maria\", anche detti Clarettiani. Nel 1951 venne terminato il tamburo, che ha sostituito la grande cupola prevista dal progetto ma mai realizzata. A fianco della chiesa fu invece edificato un ampio fabbricato multipiano, destinato agli uffici parrocchiali e ad offrire ricovero ai sacerdoti dell'ordine di S. Antonio Maria Claret.\nPapa Giovanni XXIII la elev\u00f2 al rango di basilica minore nel maggio 1959; nel febbraio 1965 papa Paolo VI la rese chiesa titolare col titolo di \"\u201cSacro Cuore di Maria\u201d\". La chiesa \u00e8 inoltre sede parrocchiale, istituita il 10 maggio 1936 con il decreto del cardinale vicario Francesco Marchetti Selvaggiani \"Apostolica impulsus\".\nMonsignor \u00d3scar Romero, arcivescovo, martire di El Salvador, proclamato Santo il 14 ottobre 2018, vi celebr\u00f2 la sua prima messa nel 1942, appena ordinato sacerdote nel campus del Collegio Pio Latino.\nDescrizione.\nEsterno.\nAll'esterno essa presenta un ampio pronao, sorretto da colonne in travertino e sormontato da un frontone con la dedicazione della basilica. Lungo tutto il perimetro esterno della grandiosa costruzione, vi sono ben 28 colonne tuscaniche. Le fiancate laterali e la parte esterna dell'abside sono movimentate da lesene in travertino e nicchie semicircolari vuote. Di quella che sarebbe dovuta diventare la grandiosa cupola non resta che lo zoccolo del tamburo in mattoni con quattro piccole finestre quadrate con cornici in marmo.\nInterno.\nL'interno \u00e8 un misto di croce greca e di croce latina, con quattro grandi cappelle laterali ed un ampio nartece iniziale. Le cappelle, a pianta ottagonale e illuminate ognuna da una lanterna, sono dedicate a san Giuseppe (prima a destra), al santissimo Sacramento (seconda a destra), al perpetuo suffragio (prima a sinistra) e alla Madonna di Pompei (seconda a sinistra). In quest'ultima cappella sono esposti i bozzetti del Brasini delle statue dei quattro evangelisti che avrebbero dovuto ornare l'esterno della chiesa, ma che poi non furono mai realizzate. Il battistero si trova in fondo al nartece, sulla destra, ed accoglie due dipinti dell'armeno Gregorio Sciltian (1900-1985), raffiguranti \"San Giovanni Battista che battezza Ges\u00f9\" e \"Angeli e simbologia battesimale\".\nL'ampia abside \u00e8 introdotta dall'arco trionfale sorretto da due colonne corinzie. Al centro di essa vi \u00e8 l'altare maggiore, sormontato da un mosaico che raffigura il \"Cuore di Maria\", affiancato da due angeli marmorei a grandezza naturale. Il tabernacolo, di carattere monumentale, riproduce la facciata della basilica.\nSempre all'interno si trovano gli affreschi del pittore romano Federico Morgante.\nNella cripta sono esposti quadri poliscenici di Fulgenzio Martinez con la rappresentazione di diversi episodi del Nuovo Testamento.\nNella basilica si trova l'organo a canne Mascioni \"opus 689\", costruito nel 1954 e collocato in tre nicchie nell'abside, dietro l'altare maggiore. Lo strumento, a trasmissione elettrica, dispone di 49 registri; la consolle, ha di tre tastiere e pedaliera concavo-radiale."}
{"id": "900166", "revid": "767487", "url": "https://it.wikipedia.org/wiki?curid=900166", "title": "Pierre Henri Hugoniot", "text": "Biografia.\n\u00c8 anche autore di un teorema di fluidodinamica, che da lui prende nome. Si laureato presso l'\u00c9cole Polytechnique. Fu professore di meccanica e balistica a la scuola d'artiglieria di Lorient, e direttore del laboratorio d'artiglieria della marina. \nIl teorema di Hugoniot riassume il comportamento di un fluido in funzione del rapporto fra la velocit\u00e0 di un corpo che si muove in fluido, ovvero la velocit\u00e0 impressa da una forza esterna al fluido stesso, e quella delle sue onde di superficie (numero di Mach in aviazione), e la forma convergente/divergente entro la quale il fluido si muove. \nIl teorema \u00e8 il seguente:"}
{"id": "900173", "revid": "287204", "url": "https://it.wikipedia.org/wiki?curid=900173", "title": "Lajos D\u00e9t\u00e1ri", "text": "Biografia.\nHa 2 figlie di nome Dora e Zsanett.\nCaratteristiche tecniche.\nTrequartista tecnicamente dotato, \u00e8 ritenuto uno dei migliori calciatori ungheresi dell'epoca del dopo-Pusk\u00e1s. Era maggiormente abile nella rifinitura piuttosto che nella finalizzazione.\nCarriera.\nGiocatore.\nClub.\nMuove i primi passi nel Aszfalt\u00fat\u00e9p\u00edt\u0151 Budapest, nel 1973 a soli dieci anni entra nel settore giovanile dell'Honv\u00e9d, facendo tutta la trafila e debuttando in prima squadra nel 1980 all'et\u00e0 di diciassette anni sotto la guida della bandiera del club Lajos Tichy. Grazie alle ottime doti dimostrate scala presto le gerarchie nella squadra guadagnandosi un posto da titolare gi\u00e0 alla sua terza stagione. Con la squadra di Kispest sar\u00e0 uno delle successive bandiere del club diventando titolare inamovibile, laureandosi campione d'Ungheria ben tre volte in tre anni consecutivi vincendo anche una Coppa d'Ungheria. Sotto il profilo personale vinse tre volte e anche qui per tre anni successivi il titolo di capocannoniere del campionato ungherese attirando l'interesse nazionale e non vedendo in lui l'erede di Ferenc Pusk\u00e1s.\nNel 1987, si trasfer\u00ec ai tedeschi dell'Eintracht Francoforte: nell'unica stagione in Germania, segn\u00f2 al Bochum la rete che valse la coppa nazionale, portando la squadra al nono posto finale in campionato, vincendo anche il premio di miglior giocatore straniero della Bundesliga grazie alle 11 reti messe a segno in 33 partite.\nLasci\u00f2 il club dopo un anno trasferendosi all'Olympiakos Pireo in cui milit\u00f2 per un biennio, prima che l'arresto del presidente della societ\u00e0 lo costringesse a cambiare squadra.\nNella sua prima stagione vinse la coppa nazionale e il premio di miglior giocatore del campionato, lasci\u00f2 il club biancorosso con 55 presenze e 33 reti.\nNell'estate 1990 fu acquistato dal Bologna. L'esperienza felsinea dur\u00f2 fino al 1992, con una serie di infortuni che impedirono al magiaro di esprimersi al meglio. In Italia gioc\u00f2 anche per l'Ancona e il Genoa.\nA 31 anni si trasfer\u00ec agli svizzeri del Neuch\u00e2tel Xamax, dove nonostante i contrasti con l'allenatore Gilbert Gress seppe fornire buone prestazioni terminando la stagione al quarto posto e segnando 12 reti in 38 presenze vincendo anche qui alla prima stagione il titolo di miglior giocatore del campionato. Nella seconda stagione invece sub\u00ec un grave infortunio alla terza giornata di campionato, restando fermo per tutta la stagione.\nNell'estate del 1996 si trasferisce St. P\u00f6lten militante nella seconda serie austriaca firmando un contratto biennale. Alla prima stagione si aggiudic\u00f2 il titolo di capocannoniere del campionato con 19 e il premio di giocatore dell'anno della squadra, sfiorando la promozione nella massima serie nella prima stagione, e retrocedendo dopo i play-out nella seconda, lasciando il club con 29 reti in 50 presenze.\nSuccessivamente nel 1998 torn\u00f2 in patria firmando per il BVSC Budapest squadra militante in massima serie, nonostante le 8 reti messe a segno in 17 occasioni non riusc\u00ec ad evitare la retrocessione della squadra in NBII. L'annata seguente scese di categoria firmando per il Dunakeszi VSE squadra dell'omonima cittadina della Provincia di Pest militante in seconda divisione, termin\u00f2 la stagione con 17 presenze e 4 gol.\nPer la stagione 2000-01 si trasfer\u00ec nuovamente in Austria, firmando con l'SC Ostbahn XI societ\u00e0 storica di Vienna del distretto di Simmering militante nella Wiener Stadtliga la quarta serie del calcio austriaco. Con la squadra viennese scese in campo in 11 occasioni mettendo a segno 5 reti. Nel febbraio 2001 lasci\u00f2 il club austriaco andando in Slovacchia per accettare la proposta del Dru\u017estevn\u00edk Horn\u00e1 Pot\u00f4\u0148 squadra della quinta divisione slovacca dell'omonima cittadina abitata prevalentemente da ungheresi. Alla firma fu accolto da un grande clamore nel club, furono presenti ben nove emittenti televisive nella sua prima conferenza stampa, inoltre gli fu consegnata la maglia numero 10. All'esordio mise a segno una doppietta, successivamente un infortunio non gli permise di segnare altre reti. Nell'estate del 2001 dopo aver declinato un'offerta dello Csepel annunci\u00f2 il ritiro all'et\u00e0 di 38 anni.\nNazionale.\nCon la Nazionale ungherese ha giocato dal 1984 al 1994, partecipando ai Mondiali messicani del 1986, in cui va a segno nella gara vinta per 2-0 contro il Canada.\nCon la selezione maggiore ha segnato 13 reti in 59 partite, diventandone capitano nel 1989.\nAllenatore.\nLa sua carriera in panchina, iniziata poco dopo il ritiro dal campo, sotto l'invito dell'imprenditore rumeno di origine ungherese L\u00e1szl\u00f3 M\u00e1riusz V\u00edzer nel 2000 diviene allenatore del Bihor Oradea terminando al quarto posto nella seconda serie rumena, l'annata successiva torn\u00f2 in patria firmando per lo Csepel in NBII la seconda divisione ungherese terminando quarto, successivamente torn\u00f2 all'Honv\u00e9d esordendo cos\u00ec nella massima serie magiara terminando il campionato al settimo posto e centrando la qualificazione all'Intertoto. La stagione seguente inizi\u00f2 nel club di Kispest ma dopo l'acquisto del club da parte dell'italiano Piero Pini fu mandato via. Nel 2002 tenta l'avventura in Vietnam firmando per il H\u00e0 N\u1ed9i - ACB club della massima serie, portando con se svariati calciatori e tecnici ungheresi. Tornato in patria firm\u00f2 per l'Halad\u00e1s rassegnando le dimissioni a dieci giornate dal termine con la squadra al secondo posto in lizza per la promozione in NBI, successivamente \u00e8 diventato l'allenatore del Tatabanya sempre in seconda divisione guidandolo al nono posto finale. Per la stagione 2004-05 venne scelto dal Diosgyor appena promosso nella massima serie, ma dopo non essere riuscito ad ottenere la licenza e di conseguenza a non partecipare al campionato rescisse il contratto. Fu consulente del Ny\u00edregyh\u00e1za prima di firmare per il Panserra\u00efkos squadra della seconda divisione greca, con l'obiettivo di ritornare in Souper Ligka Ellada, ma dopo una serie di incomprensioni con la dirigenza \u00e8 stato sollevato dall'incarico prima ancora di poter cominciare il campionato. Tornato in patria firm\u00f2 per il piccolo club di Budapest ovvero l'Unione Budapest militante nella Megye II ovvero la quinta serie del calcio magiaro. Al termine dell'annata vinse il campionato lasciando il club. Nel 2006 ebbe l'occasione di fare da vice a P\u00e9ter Bozsik nella Nazionale ungherese ma dopo i disastrosi risultati come la pesante sconfitta per 4-1 in casa contro la Norvegia e il vergognoso risultato contro Malta dopo il grande malcontento popolare che chiedeva a gran voce l'esonero dei due, ad ottobre dopo un incontro con la MLSZ vennero licenziati assieme a tutto il loro staff. Nella stagione 2006-07 si accas\u00f2 al Fels\u0151pakony sempre in Megye II. Per la stagione successiva venne invitato da V\u00edzer gi\u00e0 suo presidente ai tempi del Bihor Oradea alla guida del Sopron avendo nuovamente l'occasione di guidare una squadra nella massima serie, ma dopo il cambio di propriet\u00e0 con l'acquisto da parte dell'italiano Righi venne licenziato dopo la sconfitta per 1-0 contro il M\u00f2r in Coppa d'Ungheria. Nel 2008 torn\u00f2 in Grecia accettando la proposto del Poros, successivamente torn\u00f2 in patria guidando la squadra del Siofok nella massima serie. Dopo una breve esperienza alla guida delle giovanili, ebbe un'altra breve esperienza al Vecs\u00e9s club di terza divisione e poi al FK Tornala, squadra slovacca restando una stagione. Ritornato al Vecs\u00e9s per un anno, il 30 agosto 2011 \u00e8 diventato allenatore del Ferencvarosi. Il 20 agosto 2012 lascia la guida del club a seguito di una rescissione consensuale.\nFinita l'esperienza con il club bianco verde nel campionato 2013-14 fece da direttore tecnico per la squadra del Fels\u0151t\u00e1rk\u00e1ny militante in NBIII la terza divisione nazionale, nel 2015 diventa l'allenatore del Balatonszepezd squadra dell'omonimo comune ungherese situato sul lago Balaton, militante nella Megye III la sesta serie del calcio ungherese, mentre nel 2016 sale di categoria accettando la proposto del Nagyr\u00e9de SE militante nel campionato della Megye I la quarta serie in Ungheria.\nStatistiche.\nPresenze e reti nei club.\n\"Statistiche aggiornate al 30 maggio 2017.\""}
{"id": "900175", "revid": "1494169", "url": "https://it.wikipedia.org/wiki?curid=900175", "title": "Voynich", "text": ""}
{"id": "900176", "revid": "148107", "url": "https://it.wikipedia.org/wiki?curid=900176", "title": "Idrodinamica quantistica", "text": "L'idrodinamica quantistica \u00e8 la disciplina fisica che si occupa dello studio della superfluidit\u00e0 sotto l'aspetto della dinamica. \nL'elio liquido, altri superfluidi e superconduttori a bassa temperatura, lo studio della struttura interna delle stelle di neutroni, e il plasma quark-gluoni sono alcune delle applicazioni note.\nLa teoria fisica si basa solitamente sull'equazione di Schr\u00f6dinger in forma idrodinamica, e coinvolge l'interpretazione di Bohm. \nTra i pi\u00f9 famosi scienziati che si occuparono di idrodinamica quantistica, si annoverano Feynman, Landau e P\u00ebtr Kapica.\nScoperte recenti.\nFisici del MIT, hanno recentemente creato a Cambridge una nuova forma di materia: un gas superfluido di atomi. Per questo esperimento hanno usato l'isotopo litio-6 raffreddandolo fino a 50 miliardesimi di kelvin."}
{"id": "900179", "revid": "599", "url": "https://it.wikipedia.org/wiki?curid=900179", "title": "Rombododecaedro", "text": ""}
{"id": "900182", "revid": "36426", "url": "https://it.wikipedia.org/wiki?curid=900182", "title": "Boccacesco", "text": ""}
{"id": "900185", "revid": "33751", "url": "https://it.wikipedia.org/wiki?curid=900185", "title": "Associazione Calcio Milan stagione 2006-2007", "text": ""}
{"id": "900190", "revid": "17654", "url": "https://it.wikipedia.org/wiki?curid=900190", "title": "Cherkasy", "text": ""}
{"id": "900194", "revid": "767487", "url": "https://it.wikipedia.org/wiki?curid=900194", "title": "Alan Wurzburger", "text": "Come molti altri artisti napoletani, matura una grande esperienza nelle esibizioni dal vivo.\nIl suo primo gruppo sono i \"Piazza Dante\", in cui militano, oltre a lui, Gianni Guarracino, Nicola Napolitano e Paolo Avolio, con cui si esibisce in numerosi concerti, facendo anche da supporter a grandi nomi della scena italiana e internazionale, come Incredible String Band, PFM e Garybaldi.\nIn seguito intraprende lunghi tour europei: suona infatti a Londra e tiene numerosi concerti, spesso improvvisati in strada, anche in Spagna. Tornato in Italia, partecipa con il brano \"Sapenno\", alla colonna sonora del film \"\" di Renzo Arbore.\nForma in seguito il cosiddetto \"Quartetto Wurzburger\", sebbene composto in realt\u00e0 da 5 elementi: \nQuesto gruppo ricever\u00e0 ampi consensi tanto da partecipare varie volte a programmi RAI come \"Uno Mattina\".\nNel 1994 pubblica il suo primo cd, \"Alan Wurzburger\", con l'etichetta Polosud Records. Il disco viene anche stampato in Francia (nel 1997) dall'etichetta parigina \"Last Call Records\" che firma un contratto di licenza con la Polosud Records.\nNel settembre del 1997 pubblica il minicd \"Spingole\", ancora prodotto dalla Polosud Records. Nel frattempo un brano del primo album e la title track del minicd entrano a far parte di due diverse compilation pubblicate dal quotidiano l'Unit\u00e0.\nNella primavera del 2002 esce il suo terzo cd pubblicato dall'etichetta pugliese \"Sottosuono\"."}
{"id": "900198", "revid": "19580", "url": "https://it.wikipedia.org/wiki?curid=900198", "title": "Merenkurkku", "text": ""}
{"id": "900202", "revid": "1566286", "url": "https://it.wikipedia.org/wiki?curid=900202", "title": "Giorgio De Lullo", "text": "Biografia.\nFormazione.\nSi diplom\u00f2 all'Accademia nazionale d'arte drammatica di Roma.\nLa svolta come attore teatrale avvenne nel 1945 quando, al Teatro Eliseo di Roma, interpret\u00f2 \"Il candeliere\" e \"La carrozza del Santissimo Sacramento\" di Prosper M\u00e9rim\u00e9e, accanto ad Andreina Pagnani, nell'edizione diretta da Orazio Costa. Questa performance diede il via a una serie di valide interpretazioni in numerosi spettacoli: \"La tempesta\", \"Il gabbiano\", \"Enrico IV\", \"Il corvo\", \"Giulio Cesare\", \"La pazza di Chaillot\", diretti da Giorgio Strehler; in \"Filippo\", diretto ancora da Orazio Costa; in \"Antigone\", \"Delitto e castigo\", \"Lo zoo di vetro\", \"Euridice\", \"Morte di un commesso viaggiatore\", \"Tre sorelle\", diretti da Luchino Visconti.\nSuccesso.\nA partire dal 1945 si produsse anche nel cinema, interpretando per\u00f2 quasi sempre ruoli di secondo piano: conseguentemente lavor\u00f2 anche nel doppiaggio.\nIl suo rigore stilistico e il trentennale sodalizio artistico e sentimentale con Romolo Valli ne fecero uno dei pi\u00f9 prestigiosi registi teatrali del dopoguerra. La sua caratteristica principale era quella di lavorare intensamente sullo stile recitativo degli attori, di cui nulla veniva lasciato alla loro libera interpretazione. \nLe messe in scena delle principali opere di Luigi Pirandello, tra le quali si ricordano \"Sei personaggi in cerca d'autore\", \"Cos\u00ec \u00e8 se vi pare\", \"Il giuoco delle parti\", \"Enrico IV\", \"Trovarsi\", furono salutate dalla critica come un determinante contributo alla modernizzazione e alla attualizzazione dell'opera dello scrittore siciliano.\nA lui \u00e8 intitolata una via nel X Municipio del comune di Roma Capitale.\nLa Compagnia dei Giovani.\nNel 1954 fu tra i fondatori della Compagnia dei Giovani insieme a Rossella Falk, Romolo Valli, Elsa Albani e Anna Maria Guarnieri: il contributo finanziario alla compagnia venne dato dall'impresario teatrale Remigio Paone, al quale subentr\u00f2 poi Carlo Alberto Cappelli. Dopo l'esordio fallimentare di \"Lorenzaccio\" di Alfred de Musset, diretto da Luigi Squarzina, i giovani attori dovettero fronteggiare il problema dell'impossibilit\u00e0 di ingaggiare un regista. Fu cos\u00ec che Valli propose di affidare la regia proprio a De Lullo, che da allora diresse gli spettacoli della Compagnia (circa quaranta allestimenti diversi), da \"Gigi\", prima grande consacrazione del gruppo, fino al 1972, anno dello scioglimento della stessa per motivi principalmente finanziari. Continu\u00f2 la sua carriera di regista e di attore teatrale con successo, proseguendo peraltro la collaborazione con Rossella Falk e Romolo Valli fino alla morte, avvenuta nel 1981 per cirrosi epatica."}
{"id": "900203", "revid": "339392", "url": "https://it.wikipedia.org/wiki?curid=900203", "title": "Signature move", "text": ""}
{"id": "900204", "revid": "486946", "url": "https://it.wikipedia.org/wiki?curid=900204", "title": "Oblast di Cherkasy", "text": ""}
{"id": "900205", "revid": "7444250", "url": "https://it.wikipedia.org/wiki?curid=900205", "title": "Cattedrale di Ferrara", "text": ""}
{"id": "900206", "revid": "147841", "url": "https://it.wikipedia.org/wiki?curid=900206", "title": "Yuri Confortola", "text": " Ha rappresentato l' a cinque edizioni consecutive dei Giochi olimpici invernali da a , vincendo una medaglia d'argento e una di bronzo.\nBiografia.\n\u00c8 alto 1,68 metri ed ha un peso forma di 70 chilogrammi. Si \u00e8 formato nella societ\u00e0 valtellinese ASD Bormio Ghiaccio ed \u00e8 entrato nel giro della nazionale nel 2004. \nHa fatto il suo esorgio alle Olimpiadi a , dove si \u00e8 classificato al quarto posto nella staffetta 5000 m con Fabio Carta, Nicola Franceschina e Nicola Rodigari.\nL'8 gennaio 2008 \u00e8 entrato a far parte del Gruppo Sportivo Forestale.\nHa rappresentato l'Italia ai Giochi olimpici di .\nHa gareggiato nella staffetta 5000 metri, con i compagni di nazionale Nicola Rodigari, Nicolas Bean, e Claudio Rinaldi, dove \u00e8 stato eliminato in semifinale per squalifica, dopo una caduta che ha danneggiato la squadra francese.\nNei 1500 metri \u00e8 arrivato sino alla finale B, dove ha concluso la prova con una squalifica. In semifinale con 2'13\"645 aveva concluso al terzo posto, dietro al sudcoreano Sung Si-bak (2'13\"585), allo statunitense J.R. Celski (2'13\"606), mancando la finale per le medaglie per soli 39 millesimi di secondo.\nHa rappresentato l'Italia ai Giochi olimpici di .\nSi \u00e8 qualificato per i Giochi olimpici di , arrivando settimo nei 1.000 metri e ventunesimo nei 500 metri. Nei 1.500 metri \u00e8 stato eliminato nelle batterie a seguito di una penalit\u00e0 comminata dal giudice di gara.\nAi Dordrecht 2019 ha vinto la medaglia d'oro nei 3000 metri, precedendo l'israeliano Vladislav Bykanov e l'ungherese Shaoang Liu.\nAgli europei di Danzica 2021, dove si \u00e8 laureato vicecampione europeo nella staffetta 5000 metri, con i connazionali Luca Spechenhauser, Andrea Cassinelli e Pietro Sighel.\nAi mondiali di Dordrecht 2021 ha ottenuto la medaglia di bronzo nella staffetta 5000 metri con Luca Spechenhauser, Tommaso Dotti e Pietro Sighel.\nHa fatto parte della spedizione olimpica a , dove ha vinto la medaglia d'argento nella staffetta mista (con Arianna Fontana, Martina Valcepina, Pietro Sighel, Andrea Cassinelli e Arianna Valcepina) e la medaglia di bronzo nella staffetta maschile 5000 m (assieme a Pietro Sighel, Tommaso Dotti e Andrea Cassinelli)."}
{"id": "900207", "revid": "1812835", "url": "https://it.wikipedia.org/wiki?curid=900207", "title": "Interpretazione di Bohm", "text": "L'interpretazione di Bohm (detta anche meccanica bohmiana) \u00e8 un'interpretazione della meccanica quantistica formulata da David Bohm nel 1952. Essa riprende l'idea dell\u2019\"onda pilota\" di Louis de Broglie del 1927 e per questo viene utilizzato anche il termine \"teoria di De Broglie-Bohm\". \n\u00c8 un esempio di teoria delle variabili nascoste con la quale si intende ottenere una descrizione deterministica della realt\u00e0, in modo da risolvere molti dei problemi aperti della meccanica quantistica quali la sovrapposizione di stati nel mondo macroscopico (espressa dal paradosso del gatto di Schr\u00f6dinger), il collasso della funzione d'onda e altri.\nFondamenti.\nIl teorema di Bell dimostra che nessuna teoria locale a variabile nascosta \u00e8 compatibile con la meccanica quantistica, imponendo quindi la scelta tra la rinuncia al principio di localit\u00e0 e quella al realismo. L\u2019interpretazione bohmiana opta per la prima, pur non essendo chiaro come possa essere compatibile con la teoria quantistica dei campi, che ha aspetti locali.\nEssa trae spunto dalla interferenza di elettroni nell'esperimento della doppia fenditura, che Bohm e de Broglie interpretarono come fenomeno quantistico per il quale ogni tipo di particella \u00e8 associata a un'onda che ne guida il moto (da cui il termine \"onda pilota\") e che \u00e8 responsabile del fenomeno di interferenza osservato. Matematicamente tale onda pilota \u00e8 descritta dalla classica funzione d'onda della meccanica quantistica, corretta da un fattore che rende conto dell'influenza sul moto della particella e definito \"potenziale quantistico\", che agisce sulla particella in modo analogo all'effetto dell'interazione delle particelle con i campi osservato in fisica classica. L'onda pilota, nel governare il moto della particella, evolve in accordo con l'equazione di Schr\u00f6dinger. Diversamente dall'interpretazione a molti mondi, quella di Bohm non implica che l'universo si separi quando viene effettuata una misura, e diversamente dall'interpretazione di Copenaghen \u00e8 sia oggettiva che deterministica. Essa afferma che l'universo evolve uniformemente nel tempo, senza collasso delle funzioni d'onda. Bohm chiam\u00f2 la variabile nascosta-onda pilota \"forza di potenziale quantistico\".\nL'interpretazione di Bohm mantiene, come gi\u00e0 sottolineato, la non-localit\u00e0 della meccanica quantistica, che ha avuto un'importante conferma sperimentale dall'esperimento sulla correlazione quantistica di Alain Aspect. A tal proposito esistono due differenti correnti di pensiero: la prima, alla quale ader\u00ec John Stewart Bell, afferma che la meccanica quantistica stessa \u00e8 per natura non-locale mentre la seconda, tra i cui sostenitori spicca Niels Bohr, afferma invece che le corrette evidenze sperimentali non sono tanto legate alla teoria quantistica di per s\u00e9, bens\u00ec a una sua interpretazione deterministica. I fisici che appartengono a quest'ultima corrente tendono a discostarsi maggiormente dalla meccanica bohmiana.\nFormalismo matematico.\nGeneralizzando l'espressione dell'equazione di Schr\u00f6dinger per un sistema a molte particelle, si ottiene la forma\nLa densit\u00e0 di probabilit\u00e0 formula_2 \u00e8 una funzione reale definita da\nLa fase (che \u00e8 una variabile reale) formula_4 associata alla funzione d'onda risulta definita tramite l'usuale relazione valida per ogni numero complesso,\nL'equazione di Schr\u00f6dinger pu\u00f2 essere suddivisa in due equazioni accoppiate che prendono in considerazione i termini reali e immaginari:\ndove la prima relazione \u00e8 una equazione di continuit\u00e0 che esprime la probabilit\u00e0 mentre l'ultima relazione che esprime l'energia totale come somma dell'energia potenziale, del potenziale quantistico e delle energie cinetiche.\n\"Q\" \u00e8 il potenziale quantistico ed \u00e8 ricavabile dalla relazione"}
{"id": "900216", "revid": "123352629", "url": "https://it.wikipedia.org/wiki?curid=900216", "title": "Clarks (azienda)", "text": "C. and J. Clark International Ltd, ditta meglio nota come Clarks, \u00e8 una manifattura britannica di calzature.\nLa sede \u00e8 a Street, Somerset in Inghilterra.\nLa ditta fu fondata nel 1825 dai fratelli Cyrus e James Clark. L'espansione commerciale l'ha trasformata nel tempo in una marca globale di calzature che opera su molti mercati, come Stati Uniti d'America, Europa, Medio Oriente, Giappone.\nIl successo presso il grande pubblico risale agli anni 1960 quando la cultura di massa del tempo fece diventare un \"must\" il modello pi\u00f9 famoso dell'azienda calzaturiera: le \"Desert Boots\", disegnate ispirandosi alle scarpe egiziane in vendita a Il Cairo, leggere e resistenti per le temperature africane."}
{"id": "900221", "revid": "1656773", "url": "https://it.wikipedia.org/wiki?curid=900221", "title": "Antipapa Vittore IV (Conti)", "text": "Biografia.\nFu creato cardinale da papa Pasquale II con il titolo di cardinale presbitero dei Santi XII Apostoli nel 1102. Divenuto un accanito censore del comportamento di papa Pasquale nei confronti dell'imperatore Enrico V per la concessione fattagli nel cosiddetto \"privilegio di ponte Mammolo\" del 12 aprile 1112 (diritto imperiale a investire vescovi ed abati eletti prima della conferma papale) si espresse duramente nel corso del sinodo Lateranense del marzo 1112, che dichiar\u00f2 nulla la concessione del citato privilegio. Pare che tale comportamento sia stata la causa della revoca della nomina a cardinale da parte dello stesso Pasquale II.\nNel concistoro del dicembre 1122, papa Callisto II lo reintegr\u00f2 nella carica e nel titolo cardinalizio.\nDurante l'elezione papale del 1130 il cardinale Gregorio Conti si schier\u00f2 a favore di Anacleto II, venendo naturalmente subito dopo deposto da papa Innocenzo II, eletto anch'esso papa in contrapposizione ad Anacleto (Innocenzo risulter\u00e0 poi il pontefice legittimo).\nIl 13 marzo 1138 fu eletto, su suggerimento della famiglia nobile romana dei Pierleoni, come successore di Anacleto II, assumendo il nome di Vittore IV. Fu per\u00f2 indotto poco dopo a dimettersi dall'influenza di Bernardo di Chiaravalle e fece atto di sottomissione, con altri cardinali fino ad allora di obbedienza di Anacleto II, a papa Innocenzo II il 29 maggio dello stesso anno. Questi li perdon\u00f2 e reintegr\u00f2 anche Gregorio Conti nella carica e nel titolo circa due mesi dopo. Tuttavia, un anno dopo, in occasione del secondo concilio lateranense, papa Innocenzo II si ricredette, revocando perdono e reintegro ai cardinali gi\u00e0 seguaci di Anacleto, tra i quali Gregorio Conti.\nLa data della sua morte \u00e8 sconosciuta, ma sicuramente successiva al 1139.\nConclavi.\nNel corso del suo cardinalato Gregorio partecip\u00f2 ai conclavi:"}
{"id": "900227", "revid": "118655137", "url": "https://it.wikipedia.org/wiki?curid=900227", "title": "Ordine al merito di Germania", "text": "Il Verdienstorden der Bundesrepublik Deutschland (\"ordine al merito della Repubblica Federale di Germania\"), o pi\u00f9 semplicemente Bundesverdienstkreuz (\"croce al merito federale\"), \u00e8 una decorazione al merito tedesca.\nStoria.\nL'Ordine al merito di Germania \u00e8 un'onorificenza istituita ufficialmente il 7 settembre 1951 dall'allora presidente della Germania occidentale Theodor Heuss per commemorare il secondo anno della costituzione della repubblica e premiare quanti si fossero distinti nei confronti dello Stato.\nOgni anno, circa 3.000 decorazioni vengono concesse, tutte distribuite sotto l'alto patrocinio del presidente della Repubblica Federale Tedesca, come ricompensa per meriti acquisiti nel servizio del paese e della collettivit\u00e0, in ambito economico, sociale o culturale. Al 2014, le decorazioni concesse in totale dalla fondazione dell'ordine erano 248.400. Alla concessione dell'onorificenza non \u00e8 associata una somma di denaro corrisposta come pensione.\nL'ordine non viene per tradizione e convenzioni locali concesso a cittadini provenienti dalle citt\u00e0 anseatiche di Brema e di Amburgo. Sulla base di antiche convenzioni risalenti al Medioevo, infatti, i cittadini originari delle due citt\u00e0 della Germania settentrionale hanno l'obbligo di non accettare onorificenze da parte di altri paesi per quanto si siano resi presso di essi meritevoli. Il concetto \u00e8 quello di \"non avere altri padroni che non s\u00e9 stessi\" e quindi di agire senza attendere una ricompensa. Questo vale ancora oggi in particolar modo per i politici tedeschi e gli alti funzionari di Stato civili e militari che pure provengono da queste aree. \u00c8 consuetudine infatti che lo Stato tedesco comunichi alle rispettive citt\u00e0 l'intenzione di premiare delle personalit\u00e0 locali e, in caso di risposta positiva, viene loro assegnata una medaglia d'onore concessa dalle rispettive citt\u00e0 (un tempo veniva assegnata la Croce Anseatica per meriti di guerra).\nLa decorazione \u00e8 stata ritirata dopo essere stata concessa a dei capi di Stato stranieri in sole due occasioni, per Josip Broz Tito e per Nicolae Ceau\u0219escu.\nLe classi della decorazione.\nLa decorazione \u00e8 suddivisa al suo interno in sei classi di benemerenza con sottoclassi speciali e una medaglia, di cui la decorazione pi\u00f9 alta \u00e8 riservata ai capi di Stato stranieri e ai membri delle loro famiglie nonch\u00e9, di diritto, prima al presidente della Repubblica Federale Tedesca e oggi al presidente della Germania.\nDal 1952 e sino al 1966 rimase in vigore la possibilit\u00e0 di concedere l'onorificenza di cavaliere dell'Ordine al merito a quanti avessero lavorato per 50 anni continuativamente per la medesima azienda e si fossero resi meritevoli dell'onorificenza. Per sottolineare questa classe speciale, venne creata un'apposita barretta con l'indicazione \"50\" da apporre sul nastro della decorazione stessa, ma l'idea venne presto abbandonata.\nUn modello particolare di Gran Croce, con l'insegna attorniata da una corona d'alloro dorata in rilievo, venne creata in soli due esemplari, uno destinato a Konrad Adenauer e l'altro a Helmut Kohl in riconoscimento del loro enorme impegno a favore dello Stato tedesco."}
{"id": "900234", "revid": "196390", "url": "https://it.wikipedia.org/wiki?curid=900234", "title": "Figura 4", "text": ""}
{"id": "900238", "revid": "196390", "url": "https://it.wikipedia.org/wiki?curid=900238", "title": "Figura quattro", "text": ""}
{"id": "900243", "revid": "858648", "url": "https://it.wikipedia.org/wiki?curid=900243", "title": "Saverio Zavettieri", "text": "Biografia.\nSindacalista della CGIL dal 1960, ha lasciato nell'aprile del 1980 da segretario generale della Cgil in Calabria per dedicarsi all'attivit\u00e0 politica. Ha fondato il \"Centro Studi Cesper\" e ha diretto il comitato per la Calabria istituito presso il Ministero del Mezzogiorno.\nEsponente del Partito Socialista Italiano, \u00e8 stato eletto deputato alle elezioni politiche del 1983, confermato nel 1987 e nel 1992, membro della direzione nazionale del PSI. Nel 1998 \u00e8 stato anche eletto consigliere provinciale a Reggio Calabria come candidato a presidente della lista del Garofano con lo slogan \"ab imo resurgo\".\nDopo le vicende legate a Mani pulite, ha seguito la sorte del PSI rifiutando la scelta imposta dal sistema bipolare maggioritario tra centro-destra e centro-sinistra. Ha spinto per una ricostituzione del partito socialista partecipando attivamente a tutti i congressi costitutivi, finch\u00e9 nel 2000 sancisce l'alleanza col Polo di centro-destra in Calabria determinandone la vittoria alle elezioni regionali e diventando assessore regionale alla Pubblica Istruzione, Beni culturali, Universit\u00e0 e Ricerca. Aderisce dunque al Nuovo PSI.\nA febbraio del 2004 ha subito un gravissimo attentato: due sicari tentarono di ucciderlo nella sua casa di Bova Marina e soltanto il vetro blindato della finestra imped\u00ec che il proiettile giungesse con traiettoria fatale. Lui dichiar\u00f2, in quella circostanza, che l'attentato fosse legato ad una commistione tra politica e 'ndrangheta e \"maturato all'interno della maggioranza di centrodestra di cui facevo parte\", collegandolo anche all'omicidio di Francesco Fortugno che si verificher\u00e0 l'anno successivo.\nNel 2005, al quinto congresso del Nuovo PSI, insieme a Bobo Craxi, sanc\u00ec la rottura con la Casa delle Libert\u00e0, scegliendo lo schieramento di centro-sinistra per compiere l'agognata \"Unit\u00e0 Socialista\", ma non condivise l'accordo dello SDI di Enrico Boselli con i Radicali Italiani nella Rosa nel Pugno e fond\u00f2, insieme a Craxi, la lista de I Socialisti che si present\u00f2, collegata al centrosinistra, alle elezioni politiche del 2006 raccogliendo circa 130\u00a0000 voti.\nNel marzo 2007, a Rimini, con la fondazione del partito - che prese il nome di I Socialisti Italiani - venne proclamato, con voto unanime, segretario nazionale della formazione politica, rilanciando l'idea dell'unit\u00e0 socialista, che sar\u00e0 ripresa al congresso nazionale dello SDI in aprile ove, preso atto del fallimento del progetto della Rosa nel Pugno, si diede il via alla prospettiva di una Costituente Socialista, alla quale ader\u00ec Zavettieri con i suoi \"Socialisti Italiani\".\nMolto critico nei confronti della gestione del segretario Boselli nella nuova formazione, ritenuto responsabile del deludente risultato delle elezioni politiche del 2008, Zavettieri si dissocia dal Partito Socialista. Il 10 ottobre 2009 riconverge con Bobo Craxi e d\u00e0 avvio ad un nuovo soggetto politico, denominato \"Socialisti Uniti - PSI\", che rifiuta la confluenza dei socialisti in Sinistra e Libert\u00e0 e si pone in atteggiamento critico verso il bipolarismo.\nSi candida a sindaco della sua citt\u00e0 natale per le elezioni comunali del 26 maggio 2019, venendo eletto per la prima volta sindaco di Bova con la lista civica \"Uniti per Bova Marina\" con 1.231 voti (53,78%) battendo Andrea Zirilli, presentatasi con la lista civica \"Cambiamo Bova Marina\", che ha ottenuto 1.058 voti (46,22%). I votanti sono stati 2.289 su un totale di 3.997 elettori."}
{"id": "900250", "revid": "1442080", "url": "https://it.wikipedia.org/wiki?curid=900250", "title": "Giulio Bosetti", "text": "\u00c8 stato anche impresario teatrale ed ha legato il suo nome al Teatro Carcano. \u00c8 ricordato per le sue numerose interpretazioni in sceneggiati e prosa televisiva di produzione Rai. Ha collaborato a lungo con il Teatro Stabile di Genova.\nBiografia.\nDal 1950 ha lavorato in varie formazioni, affiancando oltre alle interpretazioni di classici come Ionesco, Dostoevskij e Diego Fabbri, anche un'intensa attivit\u00e0 televisiva e cinematografica.\nNegli anni settanta ha fondato la cooperativa Teatro Mobile, che ha diretto fino alla morte, e con la quale ha messo in scena, fra l'altro, quasi tutte le commedie di Luigi Pirandello, tra le quali \"Tutto per bene\", dove Bosetti \u00e8 stato un grande e incisivo Martino Lori.\nTra i film pi\u00f9 celebri ricordiamo: \"Nag la bombe\" (1999), produzione francese per la regia di Jean-Louis Milesi e \"Il divo\" (2008), diretto da Paolo Sorrentino, incentrato sulla figura di Giulio Andreotti, nel quale impersonava il giornalista Eugenio Scalfari.\nNel 2003 ha recitato in \"La scuola delle mogli\", commedia scritta dal commediografo francese Moli\u00e8re e nel 2006 in \"Cos\u00ec \u00e8 (se vi pare)\" di Luigi Pirandello, dramma di cui ha curato anche la regia.\nMalato di cancro, \u00e8 morto il 24 dicembre 2009, due giorni prima del suo settantanovesimo compleanno. Riposa nel cimitero di Basiglio."}
{"id": "900251", "revid": "3831", "url": "https://it.wikipedia.org/wiki?curid=900251", "title": "Bundesverdienstkreuz", "text": ""}
{"id": "900280", "revid": "339392", "url": "https://it.wikipedia.org/wiki?curid=900280", "title": "Campionato Eccellenza Sardegna 2005/06", "text": ""}
{"id": "900294", "revid": "1632387", "url": "https://it.wikipedia.org/wiki?curid=900294", "title": "Words from the Exit Wound", "text": "Words from the Exit Wound \u00e8 l'ottavo album in studio del gruppo britannico dei Napalm Death, pubblicato il 26 ottobre 1998 dalla Earache Records.\nQuesto, insieme con \"Enemy of the Music Business\", \u00e8 il solo disco in studio dei Napalm Death ad essere stato pubblicato esclusivamente nella versione CD."}
{"id": "900301", "revid": "599013", "url": "https://it.wikipedia.org/wiki?curid=900301", "title": "Dng", "text": ""}
{"id": "900304", "revid": "486946", "url": "https://it.wikipedia.org/wiki?curid=900304", "title": "Oblast di Chernihiv", "text": ""}
{"id": "900311", "revid": "1265575", "url": "https://it.wikipedia.org/wiki?curid=900311", "title": "Cimitero di Poggioreale", "text": "Il cimitero monumentale di Poggioreale \u00e8 il principale cimitero della citt\u00e0 di Napoli e tra i maggiori in Europa.\nPropriamente, il cimitero di Poggioreale \u00e8 quello che si estende nel quadrilatero delimitato (in senso antiorario) a nord-ovest da largo Santa Maria del Pianto (l'antica piazza Doganella) e via del Riposo, a est da via Santa Maria del Pianto (un tratto interno della quale costeggia due cimiteri) e a sud da via nuova Poggioreale, ma vista l'abbondanza di cimiteri attigui a quello di Poggioreale, tale definizione \u00e8 stata allargata all'intera zona, creando una vera e propria \"conurbazione cimiteriale\", che ricade nei quartieri di Poggioreale, Secondigliano e San Carlo all'Arena.\nIndubbiamente il complesso pi\u00f9 noto dell'intera area \u00e8 il cimitero monumentale, il nucleo originario del cimitero, di grande valore storico e culturale per la preziosit\u00e0 delle sue tombe e delle sue statue, nonch\u00e9 per il gran numero di cappelle e chiese contenute al suo interno e per il Quadrato degli uomini illustri.\nConformazione e storia dei cimiteri napoletani.\nLa morfologia della zona, il suo sviluppo e le vicende storiche ad essa direttamente collegate sono i fattori che hanno, nel corso dei secoli, determinato la sua destinazione, ormai consolidata.\nL'area nordorientale di Napoli \u00e8, per la sua conformazione, quella naturale di accesso alla citt\u00e0. Infatti, la principale e la pi\u00f9 bella fra le porte \u00e8 quella Capuana, ragguardevole opera del Rinascimento aragonese, di Giuliano da Maiano.\nLa strada che da questa si diparte prende il nome nel tratto iniziale di via Casanova e ponte di Casanova (in ricordo di una \"casa nuova\" che Carlo II d'Angi\u00f2 vi fece erigere sul finire del XIII secolo e nella quale mor\u00ec il 5 maggio 1309), quindi Strada nuova di Poggioreale, che corre alla base della collina omonima (mentre la Strada vecchia segue un tracciato a mezza costa su quel rilievo), per arrivare alla villa rinascimentale realizzata anche questa dal gi\u00e0 menzionato Giuliano da Maiano per Alfonso II di Napoli, all'epoca (1487) duca di Calabria.\nLa strada, che nei tratti successivi diventa \"Stadera a Poggioreale\", (cos\u00ec chiamata in quanto vi era localizzata la principale pesa pubblica nella cinta daziaria), e infine, \"Strada delle Puglie\", che indica la destinazione finale della via, fu oggetto di abbellimenti notevoli fra il Seicento ed il Settecento.\nOggi poco \u00e8 rimasto dei fasti regali: la rovina della villa ducale infatti, abbandonata gi\u00e0 nel tardo Seicento, ha privato la localit\u00e0 degli aspetti pi\u00f9 festosi mentre la presenza dei principali luoghi di sepoltura cittadini e, non distante, del Carcere, associano ora l'area di Poggioreale a sensazioni meno liete.\nLa sua apertura verso ampi spazi pianeggianti e l'assenza di ostacoli naturali l'hanno resa, da Belisario in poi, la preferita per gli attacchi e gli assedi alla citt\u00e0.\nNell'ambito dell'assedio del 1528, un'epidemia distrusse le forze francesi che assediavano la citt\u00e0, al comando di Odetto de Foix, Visconte di Lautrec (ricordato in alcuni toponimi della zona, come \"Trivece\" e \"Lotrecco\") che ne fu, peraltro, inconsapevole autore avendo deviato nei terreni circostanti le condutture dell'acquedotto.\nI terreni, da molto tempo ben conosciuti come \"le paludi\" per la ricchezza d'acqua, fertilissimi, fonte di approvvigionamento di ortaggi per la citt\u00e0 (ancora oggi, il venditore di ortaggi a Napoli \u00e8 \u2018o parulano), saturati d'acqua, complice la stagione calda, scatenarono una pestilenza che annichil\u00ec le forze francesi, Lautrec compreso, e diede inizio alle prime sepolture nella zona.\nPer l'epidemia del 1656 si adoper\u00f2 una grotta nei paraggi, detta degli \"sportiglioni\" (i pipistrelli) che pare sia stata utilizzata come ricovero dalle truppe francesi del Lautrec e che oggi non \u00e8 stata ancora individuata. Ad ogni modo, saturata la grotta, vi si costru\u00ec sopra la chiesa di Santa Maria del Pianto ad opera del Picchiatti. Si cominciarono ad usare anche le ampie cavit\u00e0 delle Fontanelle.\nIl primo cimitero napoletano propriamente detto \u00e8 quello delle 366 fosse, iniziato nel 1762 e concluso l'anno successivo, opera mirabile di Ferdinando Fuga. Sino ad allora, si adoperavano le terresante delle chiese per i pi\u00f9 abbienti oppure la cosiddetta \"piscina\" (una grande cavit\u00e0 al di sotto dell'Ospedale degli Incurabili).\nNella prima met\u00e0 del XIX secolo il tema cimiteriale era al centro di dibattiti e polemiche che l'editto napoleonico di Saint Cloud semmai acu\u00ec; ma anche senza questa prescrizione, l'idea di creare luoghi distinti e distaccati dai centri abitati per le sepolture era gi\u00e0 in incubazione nella seconda met\u00e0 del Settecento anzi, come visto, si ebbero realizzazioni pionieristiche. Si procedette all'avvio della costruzione di un cimitero sulli dolci colli di Poggioreale, che verr\u00e0 concluso solo nel 1837.\nL'anno precedente si apr\u00ec il cimitero dei colerosi sul retro del cimitero del Fuga. Inizialmente di fortuna per via dei tantissimi morti di colera, fu ampliato l'anno successivo per diventare nell'aspetto un tipico \"cimitero romantico\". Altro cimitero dalle analoghe caratteristiche era quello acattolico di Santa Maria della Fede, il pi\u00f9 distante dall'area cimiteriale tradizionale.\nCon l'Unit\u00e0 d'Italia i cimiteri diventano pi\u00f9 numerosi, a partire da quello di Santa Maria del Pianto, avviato attorno la seicentesca chiesa.\nIl cimitero.\nIl cimitero di Poggioreale, quale oggi si intende, \u00e8 formato da due parti, separate dalla via Santa Maria del Pianto: quella a valle con ingresso principale da via Nuova Poggioreale nota come cimitero monumentale e quella a monte formata dal cimitero della Piet\u00e0 e dal cimitero Nuovissimo con ingresso da via Santa Maria del Pianto.\nCimitero Monumentale.\nIl monumentale fu progettato nel 1812 da Francesco Maresca e approvato da Gioacchino Murat ma gli eventi politici causati dalle guerre napoleoniche ne rallentarono la realizzazione. Maresca realizz\u00f2 comunque la struttura complessiva, i due chiostri minori e il tracciato del viale d'ingresso.\nRipresi nel 1821 i lavori sotto la direzione degli architetti Ciro Cuciniello e Luigi Malesci, si avvi\u00f2 la costruzione della chiesa madre (per questa i lavori li condusse il solo Malesci) poi ci fu l'intervento di Stefano Gasse che progett\u00f2 nel 1839 l'ingresso in stile dorico sullo slargo dove aveva gi\u00e0 realizzato l'edificio del dazio. Il cimitero fu consacrato nel 1837 sotto Ferdinando II di Borbone che ne volle il compimento.\nNucleo principale del cimitero \u00e8 un vasto quadriportico, il \"chiostro grande\" (ma, per i napoletani \u00e8 \"il quadrato\", in realt\u00e0 rettangolare) preceduto da due chiostri pi\u00f9 piccoli (anche questi detti \"quadrati\" sono rettangolari), impostati secondo il criterio gi\u00e0 visto delle 366 fosse. Queste strutture, oltre ai portici e ai vani ipogei, dispongono di spazi destinati alle congreghe e confraternite che consentivano anche alle categorie meno abbienti la possibilit\u00e0 di una sepoltura non anonima.\nI pendii della collina ricchi di piante e boschetti vennero abbastanza rapidamente popolati da tombe gentilizie e da templi, (per lo pi\u00f9 prediletto era lo stile dorico e reminiscenze egizie), che trasformarono in pochi anni l'aspetto della collina. Ferdinando II decise di erigere all'interno del cimitero anche un piccolo monastero per i padri Cappuccini che, in seguito, furono sostituiti dai Diocesani (1872). La struttura fu progettata da Leonardo Laghezza.\nVa ascritta a merito del Comune un'opera molto efficace di convincimento delle classi di vertice, quelle che facevano opinione, che abbandonando una radicata riluttanza alla sepoltura fuori delle terresante delle chiese gareggiarono nella costruzione di tombe architettonicamente pregevoli, secondo un costume che caratterizz\u00f2 le maggiori citt\u00e0 d'Europa e italiane.\nIn questo ambito peraltro vi furono diverse scuole di pensiero circa la forma di queste aree e la realizzazione napoletana fu anche oggetto di critiche perch\u00e9 fu osservato che fosse un po' troppo paganeggiante e distante da modelli austeri. In particolare, molto appropriato era reputato il modello di cimitero pisano.\nIn realt\u00e0, all'epoca, la citt\u00e0 era la quarta o terza citt\u00e0 europea (a seconda si includa o meno Costantinopoli fra le metropoli europee) e di conseguenza naturalmente attenta e pi\u00f9 vicina a quel che avveniva fuori della Penisola.\nInfatti, come riferisce Luigi Latini in \"Cimiteri e Giardini\", nel caso del Monumentale si tratta di una versione mediterranea del cimitero di P\u00e8re-Lachaise di Parigi del quale riprende i criteri di adattamento a un'area collinare.\nQuadrilatero degli uomini illustri.\nGi\u00e0 in fase di progettazione si individu\u00f2 sul confine sud-occidentale un settore destinato alla sepoltura delle personalit\u00e0 eminenti (secondo quanto espressamente previsto dalle Leggi in materia del Regno delle Due Sicilie) su una superficie di 2 moggi napoletani (circa 5.300 metri quadri).\nL'area comprende 157 monumenti suddivisi in 7 isole (o aiuole). Infatti non esiste un famedio che accolga le personalit\u00e0 ma sepolture singole. Pur nella notevole eterogeneit\u00e0 di stili e dimensioni, l'insieme \u00e8 di grande suggestione.\nFra le personalit\u00e0 di spicco qui sepolte figurano:\nA\nB\nC\nD\nG\nL\nM\nN\nP\nQ\nR\nS\nT\nV\nZ\nCimitero della Piet\u00e0.\nNel 1889 viene realizzato, a nord-ovest del cimitero monumentale e separato da questo dalla via Santa Maria del Pianto, il cimitero della Piet\u00e0.\nIl cimitero della Piet\u00e0 inizialmente \u00e8 destinato alle categorie meno abbienti: vengono infatti realizzati vasti ossari comuni. Con il tempo e con il graduale avvicinamento dei ceti, questo aspetto si andr\u00e0 attenuando sebbene i nuovi cimiteri restino lontani dalla solennit\u00e0 del Monumentale.\nCimitero Nuovissimo.\nNel 1930 si cominci\u00f2 ad elaborare un'ulteriore considerevole espansione dell'area cimiteriale: a partire dal 1936 si d\u00e0 vita al cimitero Nuovissimo, nato come prolungamento verso nord-est del cimitero della Piet\u00e0. Con il Nuovissimo il percorso fra i cimiteri napoletani torna idealmente al luogo il cui toponimo ricorda le vicende che originarono le prime sepolture in zona: sorge infatti sulla sommit\u00e0 del colle di Lotrecco, in un'area lambita da via del Riposo e da via Santa Maria del Pianto, dove il cimitero ha il proprio ingresso principale, opposto a quello settentrionale (aperto nel 1930) del cimitero Monumentale.\nIn particolare al Nuovissimo la presenza di strutture simili ad edifici di cinque e pi\u00f9 piani con semplici facciate cieche, salvo strette aperture a sviluppo verticale, crea un'atmosfera alquanto fredda. Architettonicamente degno di nota \u00e8 il \"Grande Ipogeo Comunale\", costruito all'estremit\u00e0 est del cimitero dal 1974 al 1981 su progetto degli architetti Gaetano Borrelli Rojo, Alfonso Beraglia e Mario Bucchignani e aperto nel 1982.\nNel cimitero nuovissimo di Poggioreale ci sono importanti tombe, tra cui quella di Giovanni Leone e degli undici ragazzi morti nel tragico incidente della galleria del Melarancio presso Firenze il 26 aprile 1983, nonch\u00e9 quella della giovane Annalisa Durante, vittima innocente della camorra.\nCimiteri degli Acattolici.\nCimitero inglese della Doganella.\nQuesto cimitero nacque dopo la chiusura nel 1893 del cimitero acattolico di Santa Maria della Fede. L'area della Doganella, adiacente all'area cimiteriale di Poggioreale, fu con quest'ultima oggetto di espansione in questo periodo. Il cimitero \u00e8 situato di fronte al camposanto di Santa Maria del Pianto. Tra le personalit\u00e0 sepolte in questo cimitero ricordiamo:\nCimiteri ebraici.\nIl primo sorse nel 1875 nelle vicinanze dell'ingresso del cimitero monumentale nella Via Nuova Poggioreale ed \u00e8 caratterizzato dalle sepolture nel terreno e sobri monumenti tombali.\nUn secolo dopo (1980), nei pressi del Nuovissimo, \u00e8 stato realizzato un secondo cimitero ebraico con gli stessi caratteri austeri e semplici del precedente.\nSistema cimiteriale napoletano.\nPer completezza, i cimiteri napoletani oltre i sopraricordati sono:\nQuesti cimiteri sono di epoca ottocentesca, al tempo appartenenti a comuni distinti (salvo quello di Fuorigrotta). Quasi tutti sono di propriet\u00e0 del Comune di Napoli: l'unica eccezione \u00e8 quello di Fuorigrotta che \u00e8 privato, di propriet\u00e0 della Diocesi di Pozzuoli. In realt\u00e0 anche nei cimiteri comunali la maggior parte dei nicchiai sono di propriet\u00e0 privata, riconducibili ad arciconfraternite legate alla curia di Napoli o a quella di Pozzuoli (cimitero di Pianura). Questa situazione, con il Comune proprietario del suolo e le arciconfraternite dei manufatti, genera enormi problemi di responsabilit\u00e0 in ordine alle spese di manutenzione delle parti comuni, con un contenzioso amministrativo che a partire dal 2008 si \u00e8 aperto in seguito alla richiesta degli uffici comunali di una tariffa annua per ogni loculo, contestata e non corrisposta dalle arciconfraternite. Il debito maturato a tutto il 2013 \u00e8 stimato intorno ai 15 milioni di euro ma la cifra non pu\u00f2 essere accertata perch\u00e9 le arciconfraternite si sono rifiutate di fornire gli elenchi completi dei propri associati ed il numero di loculi per ogni Congrega.\nIl Presidente della Commissione di Indagine sui Cimiteri cittadini (attiva dal 2008 al 2011), il consigliere comunale Andrea Santoro, evidenzi\u00f2 nella sua relazione conclusiva che il rapporto complesso e conflittuale tra Comune e Curia fosse alla base dei principali problemi di gestione e di contrasto alle illegalit\u00e0 dei Cimiteri napoletani. Per ovviare il Comune di Napoli ha avviato, su sollecitazione dello stesso consigliere Andrea Santoro, l'ampliamento delle strutture comunali in sei cimiteri periferici divisi in due appalti diversi (Pianura, Soccavo e Barra; Chiaiano, Miano e San Giovanni) mediante il ricorso al \"project financing\" e quindi a costo zero per le casse pubbliche."}
{"id": "900315", "revid": "46291", "url": "https://it.wikipedia.org/wiki?curid=900315", "title": "Seseli bocconi", "text": "La finocchiella di Boccone (\"Seseli bocconi\" Guss.) \u00e8 una pianta appartenente alla famiglia delle Apiaceae, endemica di Sicilia, Sardegna e Corsica.\nIl nome della specie \u00e8 un omaggio alla memoria del botanico siciliano Paolo Boccone.\nMorfologia.\n\u00c8 una pianta emicriptofita scaposa alta 30\u201360\u00a0cm, glabra e glauca.\nIl fusto \u00e8 eretto e legnoso. \nDistribuzione e habitat.\nLa specie \u00e8 endemica di Sicilia, Sardegna e Corsica; presente anche in alcune isole minori quali Panarea, le isole Egadi, Lampedusa, Tavolara e Figarello.\nCresce sulle rupi calcaree prospicienti il mare, ad altitudini comprese tra 0 e 600\u00a0m s.l.m.\nSottospecie.\nNe sono note due sottospecie:"}
{"id": "900316", "revid": "17654", "url": "https://it.wikipedia.org/wiki?curid=900316", "title": "\u010cerkasi", "text": ""}
{"id": "900318", "revid": "767487", "url": "https://it.wikipedia.org/wiki?curid=900318", "title": "Liar/Doing All Right", "text": "Liar/Doing All Right \u00e8 un singolo del gruppo musicale britannico Queen, pubblicato il 14 febbraio 1974 come secondo estratto dal primo album in studio \"Queen\".\nDescrizione.\n\"Liar\".\n\"Liar\" venne scritto da Freddie Mercury nel 1970 ma durante il suo sviluppo ha visto l'apporto di tutto il resto del gruppo. Fu proprio con \"Liar\" che nacque la regola che, secondo Mercury, chi avesse scritto le parole della canzone fosse l'effettivo autore del pezzo. Il riff iniziale di chitarra \u00e8 stato attinto da \"Lover\", una vecchia canzone dei Sour Milk Sea (formazione in cui militava Freddie Mercury prima che si unisse ai Queen), e poi riarrangiato per ottenere un suono migliore. Chris Chesney, chitarrista della precedente band in cui militava Mercury, i Sour Milk Sea, rivel\u00f2 durante una sessione \"Q&amp;A\" (in inglese \"Questions and Answers\", domande e risposte) sul sito ufficiale dei Queen che: \n\"Liar\" \u00e8 considerato da molti uno dei brani pi\u00f9 heavy metal della band; inizia con un assolo di batteria di Roger Taylor ed un lieve falsetto di Freddie Mercury (al minuto 1:25) e poi diviene man mano pi\u00f9 violento, fino a terminare con una parte molto aggressiva nel canto, e chitarre in stile Led Zeppelin. \u00c8 presente anche un inedito assolo di basso di John Deacon. Come confermato dalle partiture pubblicate dalla EMI, questa \u00e8 una delle poche tracce dei Queen in cui \u00e8 presente un organo Hammond.\nInizialmente, la canzone non fu molto apprezzata dal pubblico, ma durante il Sheer Heart Attack Tour venne prolungata fino a una durata di oltre 8 minuti per le forti richieste dei fan. Dopo essere stata per tanti anni trascurata nei concerti dei Queen, fece il suo ritorno in una versione pi\u00f9 corta nel The Works Tour del 1984, mentre nel Magic Tour del 1986 ne venne usato solamente l'assolo iniziale come introduzione a \"Tear It Up\".\n\"Doing All Right\".\n\"Doing All Right \" venne scritto da Brian May e Tim Staffell, bassista e cantante degli Smile; infatti il brano proveniva dal repertorio degli Smile, la band pre-Queen in cui militavano Brian May e Roger Taylor assieme a Staffell."}
{"id": "900322", "revid": "1632387", "url": "https://it.wikipedia.org/wiki?curid=900322", "title": "Enemy of the Music Business", "text": "Enemy of the Music Business \u00e8 il nono album in studio del gruppo britannico dei Napalm Death, pubblicato il 25 settembre 2000.\nSi tratta del primo disco della band a non uscire per la Earache Records: venne infatti pubblicato dalla Spitfire Records. Questo disco, insieme a \"Words from the Exit Wound\", \u00e8 l'unico del gruppo ad essere uscito solo in versione CD."}
{"id": "900324", "revid": "247222", "url": "https://it.wikipedia.org/wiki?curid=900324", "title": "Comes with the fall", "text": ""}
{"id": "900329", "revid": "486946", "url": "https://it.wikipedia.org/wiki?curid=900329", "title": "Oblast di \u010cerkasi", "text": ""}
{"id": "900331", "revid": "547992", "url": "https://it.wikipedia.org/wiki?curid=900331", "title": "Pazienza", "text": "La parola pazienza ha origine dal latino volgare \"patire\" (cfr. il greco \"pathein\" e \"pathos\", dolore corporale e spirituale).\nLa pazienza \u00e8 la facolt\u00e0 umana di rimandare la propria reazione alle avversit\u00e0, mantenendo nei confronti dello stimolo un atteggiamento neutro. La pazienza \u00e8 una qualit\u00e0 e un atteggiamento interiore proprio di chi accetta il dolore, le difficolt\u00e0, le avversit\u00e0, le molestie, le controversie, la morte, con animo sereno e con tranquillit\u00e0, controllando la propria emotivit\u00e0 e perseverando nelle azioni. \u00c8 la necessaria calma, costanza, assiduit\u00e0, applicazione senza sosta nel fare un'opera o una qualsiasi impresa.\nPazienza si chiama anche una parte dell'abito di alcuni ordini religiosi ed ha lo stesso significato di scapolare.\nNel diritto la pazienza \u00e8 la limitazione dell'esercizio di un diritto (la \"pazienza di servit\u00f9\", ad esempio, \u00e8 la negazione di un transito di servit\u00f9).\nCattolicesimo.\nNella teologia cattolica la pazienza \u00e8 la virt\u00f9 che controlla l'angoscia, la depressione, l'amarezza provocata da inconvenienti, sfortune, dolori e rafforza la volont\u00e0 di operare il bene.\nLa pazienza ha riferimento nelle Scritture. Nota \u00e8 la parabola di Ges\u00f9 nel Vangelo di Matteo (18, 23 e ss.) e numerose sono le esortazioni di San Paolo (II Corinzi 12, 12; Tito 2, 2; Romani 3, 25 e altre) e di San Pietro nelle sue lettere. Di quest'ultimo sono da citare:\n\"... mettete ogni impegno per aggiungere alla vostra fede la virt\u00f9, alla virt\u00f9 la conoscenza, alla conoscenza la temperanza, alla temperanza la pazienza, alla pazienza la piet\u00e0, alla piet\u00e0 l'amore fraterno, all'amore fraterno la carit\u00e0\" (II Pietro 1, 5 e ss.).\n\"... davanti al Signore un giorno \u00e8 come mille anni e mille anni come un giorno solo. Il Signore non ritarda nell'adempiere la sua promessa, come certuni credono; ma usa pazienza verso di voi, non volendo che alcuno perisca, ma che tutti abbiano modo di pentirsi. Il giorno del Signore verr\u00e0 come un ladro ...\" (II Pietro 3, 8).\nNei giorni della sua elezione al papato, nell'aprile 2005 Benedetto XVI ha parlato della pazienza di Dio: \"Quante volte noi desidereremmo che Dio si mostrasse pi\u00f9 forte. Che Egli colpisse duramente, sconfiggesse il male e creasse un mondo migliore ... Noi soffriamo per la pazienza di Dio. E nondimeno abbiamo tutti bisogno della sua pazienza ... il mondo viene salvato dal Crocifisso e non dai crocifissori. Il mondo \u00e8 redento dalla pazienza di Dio e distrutto dall'impazienza degli uomini\". In altra occasione diceva \"La sapienza del cuore contempla anche la pazienza. Il tempo non scorre invano.\""}
{"id": "900338", "revid": "767487", "url": "https://it.wikipedia.org/wiki?curid=900338", "title": "Palette shifting", "text": "La palette shifting \u00e8 una tecnica usata nella grafica computerizzata, nella quale i colori cambiano dando l'impressione di un'animazione. \nQuesta tecnica \u00e8 stata usata principalmente nei videogiochi. Cambiare la palette dei colori, su un'immagine, richiede un minor consumo di memoria e potenza del processore che immagazzinare l'animazione in tutti i suoi fotogrammi."}
{"id": "900345", "revid": "713168", "url": "https://it.wikipedia.org/wiki?curid=900345", "title": "Ferdinand Raimund", "text": "Biografia.\nDi umilissime origini, scopr\u00ec ben presto la sua vocazione teatrale. Fece parte di compagnie nomadi e giunse nel 1817 al Leopoldst\u00e4dter Theater dove rimase fino al 1830.\nLe sue complesse vicende sentimentali e la sua natura emotiva, unite ai disagi fisici della vita teatrale (dopo il 1830 non volle pi\u00f9 far parte di compagnie teatrali stabili), logorarono la sua fibra nervosa, portandolo al suicidio.\nGi\u00e0 nel 1823 Raimund aveva esordito come scrittore drammatico, insoddisfatto delle parti che venivano create per lui. Come autore, nella tradizione della commedia popolare viennese, scrisse anche delle fiabe drammatiche. Nei suoi lavori fu ispirato dal drammaturgo e letterato Joseph Alois Gleich."}
{"id": "900346", "revid": "729019", "url": "https://it.wikipedia.org/wiki?curid=900346", "title": "Westland Scout", "text": "Il Westland Scout era un elicottero leggero utility monoturbina prodotto dall'azienda britannica Westland Helicopters impiegato diffusamente dagli anni sessanta.\nLa sua variante imbarcata, il Westland Wasp (\"vespa\" in inglese), era in grado di trasportare due siluri. Gli ultimi esemplari, appartenenti alla Royal Malesian Navy, vennero ritirati nel 2000\nStoria.\nSviluppo.\nUno dei primi elicotteri inglesi a turbina era il SARO P.531 del 1958. Questa macchina era solo un prototipo, e consisteva in una macchina leggera, multiruolo, che doveva la sua versatilit\u00e0 non tanto alle sue eccelse caratteristiche, quanto al fatto che si trattava di un mezzo con una limitata specializzazione e capacit\u00e0 complessiva, il che gli consentiva di ricoprire compiti diversi alla condizione che le esigenze operative non fossero particolarmente difficili da soddisfare. Poco tempo dopo la concretizzazione di questa macchina, la Saro venne incorporata nella Westland, a cui si sarebbero riferite le versioni estrapolate per il servizio operativo.\nDa questo prototipo vennero derivati due elicotteri, dei quali il pi\u00f9 semplice era indubbiamente il Westland Scout. La sua versione navale, sensibilmente pi\u00f9 complessa, venne chiamata Wasp: quest'ultima entr\u00f2 in servizio gi\u00e0 nell'ottobre del 1962, mentre quella terrestre segu\u00ec l'anno dopo, pur essendo molto pi\u00f9 semplice. Il motivo va ricercato nel fatto che, nel primo caso, non vi erano ancora elicotteri abbastanza piccoli per le nuove classi di navi inglesi, in grado di trasportare elicotteri, che entravano in linea, mentre l'esercito inglese ne aveva gi\u00e0 diversi tipi per i vari compiti.\nImpiego operativo.\nIl Wasp entr\u00f2 in servizio anche nella marina australiana, brasiliana, malese e sudafricana. Era dotato di una capacit\u00e0 di volo ognitempo, ma i suoi sensori, a causa della limitatezza della potenza e della tecnologia disponibile all'epoca, nonch\u00e9 della massa non indifferente (malgrado in genere le portiere fossero rimosse dai lati della cabina) per la sua tipologia, non ha n\u00e9 radar di bordo n\u00e9 un sonar.\nFu assegnato a fregate britanniche quali le Leander e altri tipi obsoleti, oltre ad altri incarichi a terra.\nIl modello terrestre, lo Scout, non ha invece avuto successi di export, ma \u00e8 stato usato in una consistente quantit\u00e0 dal British Army. Ha avuto una carriera come velivolo da ricognizione, collegamento, sanitario, osservazione o addirittura come mezzo di prima linea, con azioni di attacco controcarro grazie ai missili appositi abbinati al sistema di guida AVIMO, girostabilizzato con 10 ingrandimenti. La vulnerabilit\u00e0 di una macchina simile al fuoco antiaereo avrebbe peraltro fatto correre non pochi rischi ai reparti inviati in azione (i missili avevano bisogno di circa 30 secondi per arrivare alla massima gittata, durante i quali era necessaria la guida continua, con l'elicottero praticamente immobile in aria).\nGli Scout sono stati con gli anni sostituiti nel ruolo di ricognizione dai Gazelle (molto pi\u00f9 veloci), mentre come mezzi da attacco sono stati sostituiti dai Lynx dotati di missili TOW. Lo Scout trasportava 5-6 uomini oltre ai 2 dell'equipaggio, e si \u00e8 dimostrato un mezzo efficiente ed affidabile nonostante l'unico motore. La produzione \u00e8 stata di circa 160 esemplari, un record per un elicottero esclusivamente inglese.\nSia il Wasp che lo Scout sono stati usati durante la Guerra delle Falkland, in particolare il secondo era in servizio con la 6\u00aa squadriglia dei Marines e la 656 dell'esercito, in entrambi i casi assieme ai Gazelle. Spesso vennero usati come mezzi da trasporto leggero: in teoria erano trasportabili 5-6 fanti, ma talvolta anche di pi\u00f9. Spesso venne usato come elicottero da evacuazione sanitaria trasportando due barelle sui pattini, che esponevano i feriti alle intemperie perch\u00e9 non v'era spazio per ospitarli all'interno.\nLa giornata nera per gli Scout si ebbe il 28 maggio 1982, quando un Pucar\u00e1 riusc\u00ec ad ottenere l'unica vittoria aerea argentina certa della guerra, abbattendone uno nelle vicinanze di Goose Green. Nonostante questo, non vennero persi altri Scout in tutta la campagna.\nI Wasp invece ebbero un momento di gloria quando attaccarono il 25 aprile 1982 un sommergibile, il \"Santa Fe\", impossibilitato ad immergersi. Un Wasp in carico alla fregata Plymouth lanci\u00f2 i suoi due AS-12 colpendo in pieno il sottomarino, e poco dopo altri due Wasp fecero lo stesso dopo esser decollati dalla nave esplorazione polare Endurance; i missili per\u00f2 non esplosero perch\u00e9 vennero fermati dalla falsa torre del battello, in fibra di vetro rinforzata (in base al programma GUPPY per migliorare le caratteristiche, anche idrodinamiche, dei sommergibili americani del periodo bellico, quale questo battello era).\nIn seguito, gli ultimi Wasp vennero sostituiti dai Lynx, che erano diventati il nuovo elicottero standard inglese. All'estero hanno resistito diversi anni ancora, specialmente in Malesia, che ha ricevuto esemplari inglesi di seconda mano.\nTecnica.\nQuesti elicotteri leggeri erano macchine che rispondevano a criteri pratici e di semplicit\u00e0. Erano abbastanza aerodinamiche, ma non concedevano nulla all'eleganza dato che erano elicotteri semplici, i pi\u00f9 piccoli che si riusc\u00ec a costruire con la motorizzazione disponibile.\nLa struttura dello Scout, il modello base, era quella di un piccolo elicottero costituito da una fusoliera molto snella, interamente in lega leggera, con un sottile trave di coda ed una turbina RR Nimbus che, come in molti tipi dell'epoca, era sistemata sopra la fusoliera stessa, senza alcuna protezione. Si trattava comunque di una notevole innovazione: questa macchina era della prima generazione a turbina, che garantiva maggiore potenza a minore peso e con un ridotto ingombro. L'elica principale era a 4 pale, mentre il rotore di coda ne aveva 2. L'abitacolo era dotato di un'altezza maggiore per potere ospitare 4-5 uomini, con un'ampia vetratura per migliorare la visibilit\u00e0. La struttura della macchina era semplice e robusta, e comprendeva un pattino d'atterraggio al posto delle ruote, che invece erano necessarie al modello navale per una migliore movimentazione.\nIl carrello d'atterraggio era il principale elemento strutturale che differenziava i due tipi di elicotteri e nel Wasp, che ne era munito, esso era dotato di quattro ruote libere di muoversi in ogni direzione per far meglio fronte ai movimenti della nave. Questa caratteristica e l'ampia carreggiata erano ottimi per le operazioni del velivolo sui ponti delle navi, ma lo rendevano esteticamente assai pi\u00f9 goffo della versione terrestre. Per il resto, la cabina di pilotaggio era molto simile, anche qui costituita da un paio di posti anteriori, ampiamente vetrati, e dietro vi era spazio per due passeggeri.\nLe apparecchiature di bordo per il Wasp erano costituite da uno stabilizzatore automatico, radar altimetro, apparati telecomunicazione a frequenze UHF, radiogoniometro in banda UHF, e, per gli esemplari della marina inglese, alcuni sistemi di guerra elettronica. Non mancavano le predisposizioni per le armi, che erano essenzialmente di 3 tipi: bombe di profondit\u00e0, siluri antisommergibile leggeri o missili AS-12. In tutti i casi vi era una sola coppia di armi installate ai lati della fusoliera. Le apparecchiature di bordo non consentivano la localizzazione di sommergibili immersi, per cui era necessaria la guida da parte della nave o anche di un altro velivolo.\nIn sostanza, il Wasp era una sorta di vettore di armamenti, ma poteva comunque svolgere compiti come l'esplorazione, il collegamento, il soccorso in mare ed altro ancora. Inoltre il Wasp era capace di operare autonomamente in missione antinave, e ancorch\u00e9 esso mancava di radar poteva, in buone condizioni di visibilit\u00e0, lanciare i missili AS-12, filoguidati, fino a 8\u00a0km di distanza, trasportando una testata da 29\u00a0kg a velocit\u00e0 subsonica, il tutto abbastanza efficiente per affrontare navi d'attacco leggere e sottomarini emersi.\nLa massa del Wasp, a causa delle varie modifiche e delle apparecchiature aggiuntive, oltre che del carrello ruotato, era leggermente maggiore sia a vuoto che a pieno carico, mentre le prestazioni erano sensibilmente inferiori rispetto al pi\u00f9 semplice Scout terrestre. Si trattava di differenze di poco conto, ma comunque non del tutto trascurabili. Per questo il Wasp, che era anche pi\u00f9 alto dello Scout, pesando circa 100\u00a0kg in pi\u00f9, riusciva ad essere pi\u00f9 lento, nonostante avesse un motore pi\u00f9 potente, mentre l'autonomia era inferiore.\nLo Scout era armato con missili AS-11 controcarro in rampe di lancio laterali o anche armi di altro tipo, come mitragliatrici o razzi. L'arma pi\u00f9 temibile era comunque l'AS-11, versione aviolanciata del missile anticarro terrestre. Queste armi erano capaci di colpire bersagli a 3\u00a0km di distanza con la capacit\u00e0 di perforare 60\u00a0cm di acciaio. Dotate di alette cruciformi e aspetto vagamente a pallottola allungata, erano parenti stretti dei pi\u00f9 grandi AS-12, ma pesanti un terzo. La guida, in entrambi i casi, \u00e8 data da un sistema ottica con osservazione tramite un congegno di mira stabilizzato, sistemato sul tetto della cabina. La minore taglia dei missili controcarro ne rende possibile l'impiego in 4 esemplari, sempre sistemati sui fianchi della macchina."}
{"id": "900349", "revid": "1982", "url": "https://it.wikipedia.org/wiki?curid=900349", "title": "Lontano Oriente", "text": ""}
{"id": "900351", "revid": "287204", "url": "https://it.wikipedia.org/wiki?curid=900351", "title": "Heatran", "text": ""}
{"id": "900355", "revid": "22414", "url": "https://it.wikipedia.org/wiki?curid=900355", "title": "Primo Dorset", "text": ""}
{"id": "900357", "revid": "22414", "url": "https://it.wikipedia.org/wiki?curid=900357", "title": "Medio Dorset", "text": ""}
{"id": "900358", "revid": "22414", "url": "https://it.wikipedia.org/wiki?curid=900358", "title": "Tardo Dorset", "text": ""}
{"id": "900362", "revid": "767487", "url": "https://it.wikipedia.org/wiki?curid=900362", "title": "Il fantasma e la signora Muir", "text": "\"Il fantasma e la signora Muir (The Ghost and Mrs. Muir)\" \u00e8 un film del 1947 diretto da Joseph L. Mankiewicz e ispirato al romanzo \"The gosth of Captain Gregg and Mrs. Muir\" del 1945.\nTrama.\nPrimi del Novecento. Lucy Muir \u00e8 una bellissima vedova che affitta una casa sull'oceano abitata dal fantasma del precedente proprietario, l'ex capitano di marina Daniel Gregg. Questi, morto accidentalmente proprio in quella casa, si manifesta spesso, ma la signora Muir, che non si lascia intimorire, riesce a differenza dei precedenti inquilini a instaurare un dialogo col fantasma. A causa di problemi finanziari della donna, il fantasma le suggerisce di collaborare con lui per la stesura di un romanzo biografico. I due si innamorano, ma l'impossibile sentimento viene ostacolato dallo spregiudicato Farley, uno scrittore del quale la donna crede di innamorarsi. Accortosi che la donna \u00e8 decisa a non tornare sui suoi passi, il fantasma le dichiara il suo amore mentre lei sta dormendo, in modo che ella creda di sognare; si fa quindi da parte per non tornare pi\u00f9, neanche quando Lucy si staccher\u00e0 da Farley, dopo aver scoperto che questi \u00e8 gi\u00e0 sposato. La vedova passa la vita da sola, accompagnata dalla nostalgia per il capitano Gregg, convinta che egli sia esistito solo in sogno. Un istante dopo la morte della signora, ormai non pi\u00f9 giovane, il fantasma riappare per accoglierla ed amarla in eterno.\nRiprese.\nIl film fu girato a Carmel, a Paolos Verdes e negli studi della 20th Century Fox dal 29 novembre 1946 al 13 febbraio 1947.\nDistribuzione.\nDistribuito dalla Twentieth Century-Fox Film Corporation, il film usc\u00ec negli Stati Uniti il 26 giugno 1947. In Italia, il 5 agosto 1949.\nAdattamenti.\n\"La signora e il fantasma\" - serie TV trasmessa sulla NBC dal 1968 al 1970."}
{"id": "900367", "revid": "287204", "url": "https://it.wikipedia.org/wiki?curid=900367", "title": "Accertamento di morte", "text": ""}
{"id": "900370", "revid": "186581", "url": "https://it.wikipedia.org/wiki?curid=900370", "title": "DNS (disambigua)", "text": ""}
{"id": "900373", "revid": "834", "url": "https://it.wikipedia.org/wiki?curid=900373", "title": "Dns", "text": ""}
{"id": "900374", "revid": "123637848", "url": "https://it.wikipedia.org/wiki?curid=900374", "title": "Lega di Corinto", "text": "La Lega di Corinto o Lega corinzia \u00e8 l'alleanza panellenica costituita dal re macedone Filippo II nel 337 a.C. a Corinto.\nStoria.\nL'adesione alla lega venne imposta coercitivamente alle \"poleis\" a seguito della loro sconfitta a Cheronea (338 a.C.). Il sovrano macedone Filippo II, infatti, stabilita la Pace onorevole con Atene, sciolse tutte le leghe esistenti tra le \"poleis\" e costitu\u00ec questo nuovo patto secondo il quale tutti i partecipanti riconoscevano il primato della Macedonia e si impegnavano a non farsi reciproca guerra.\nSparta non fece parte di questa alleanza.\nCi\u00f2 che per\u00f2 contribu\u00ec fortemente alla nascita della lega fu la prospettiva di una vicina guerra con la potenza persiana."}
{"id": "900384", "revid": "30610", "url": "https://it.wikipedia.org/wiki?curid=900384", "title": "Julij Jakovlevi\u010d Rajzman", "text": "Biografia.\nCome regista cinematografico inizi\u00f2 la sua carriera nel 1924 ed ottenne un primo notevole successo nel 1929 con il film \"Zemlja zazdet\" (\"La terra ha sete\"), che descriveva un episodio della fertilizzazione delle terre nell'Asia Centrale e che esercit\u00f2 una rimarchevole influenza su King Vidor nella realizzazione di \"Our Daily Bread\" (\"Nostro pane quotidiano\").\nLa fama di Rajzman si consolid\u00f2 nel 1937 con \"Poslednjaja noc\" (\"L'ultima notte\"), in cui sull'intento celebrativo del 20\u00ba anniversario della Rivoluzione prevaleva l'originale vena lirica dell'autore.\nIl lirismo e la sottile indagine psicologica furono i caratteri di rilievo dei migliori film di Rajzman, pur se realizzati in un periodo di particolare conformismo del cinema sovietico."}
{"id": "900386", "revid": "287204", "url": "https://it.wikipedia.org/wiki?curid=900386", "title": "Nuovo Partito Progressista", "text": "Il Nuovo Partito Progressista (NPP o PNP) pu\u00f2 riferirsi ai seguenti partiti politici:"}
{"id": "900391", "revid": "1982", "url": "https://it.wikipedia.org/wiki?curid=900391", "title": "Mol\u00e8ne", "text": ""}
{"id": "900404", "revid": "174925", "url": "https://it.wikipedia.org/wiki?curid=900404", "title": "Comunicazione filosofica", "text": "La comunicazione filosofica, ovvero il modo di comunicare il pensiero filosofico, \u00e8 un aspetto specifico della comunicazione, cio\u00e8 dell'attivit\u00e0 tipicamente umana attraverso cui sono resi disponibili, condivisi e generati contenuti fra due o pi\u00f9 persone.\nIl problema nei filosofi antichi.\nTra i primi pensatori della storia sono presenti autori che redassero le loro opere in forma di poema in versi; successivamente invece la filosofia venne scritta prevalentemente in prosa, sottolineando cos\u00ec la distinzione - teorizzata poi da Platone - fra poesia, come imitazione verosimile della realt\u00e0, e filosofia, che tende alla formalizzazione e alla espressione della verit\u00e0 ovvero dell'Idea.\nIn questo modo per\u00f2 la filosofia rinunciava a quella forma artistica che ne rendeva la lettura pi\u00f9 attraente.\nNell'antichit\u00e0 greca infatti il modo preferito per esporre un qualsiasi tipo di sapere era l'uso spontaneo della comunicazione orale. Quando compare la trasmissione scritta questa assume la funzione di fissare sinteticamente e in modo da renderlo memorizzabile un nuovo contenuto di sapere. Fino al V secolo, quando appaiono i sofisti maestri della \"techn\u00e9\" (tecnica) della retorica, l'espressione poetica era certamente superiore alla prosa pi\u00f9 adatta ad esprimere pensieri astratti.\nAnche in seguito per\u00f2, come nell'et\u00e0 ellenistica e tardo imperiale non viene abbandonato del tutto l'uso del verso come testimonia lo stoico Cleante nell'Inno a Zeus.\nUn altro genere diffusamente usato nella comunicazione filosofica del periodo antico era l'epistola, generalmente rivolta a un conoscente o amico dello scrivente, e quindi di carattere, spesso, inizialmente privato. Del resto gli antichi erano poco propensi a pubblicare lettere riguardanti la loro sfera privata ed intima e quindi l'epistola assume a mano a mano il valore di portare all'esterno dei lettori le proprie considerazioni filosofiche.\nNella scuola d'Aristotele si utilizz\u00f2 questo genere letterario per scritti filosofici e d'argomento scientifico. All'inizio l'epistola era una risposta ad un preciso destinatario che avesse avanzato dubbi e obiezioni alla dottrina ufficiale successivamente divenne una vera e propria forma di comunicazione al pubblico, sotto forma di destinatari fittizi, di problemi filosofici. Un esempio di quest'ultimo tipo di comunicazione filosofica \u00e8 la \"Lettera a Meneceo\" di Epicuro\nLa soluzione di Platone.\nPlatone nella \"Lettera VII\" sembra sostenere posizioni simili a quelle del suo maestro Socrate sui limiti della scrittura ma sembra addirittura anticipare certe interpretazioni del valore della comunicazione d'esistenza in Kierkegaard quando dice che nasconder\u00e0 le sue intime convinzioni sulle \"cose di cui si d\u00e0 pensiero\" poich\u00e9 \u00e8 difficile capirle se non in un contatto dialogico esistenziale piuttosto che nello scritto.\n\" \"Questo per\u00f2 posso dire sul conto di tutti quelli che hanno scritto o scriveranno di sapere le cose di cui mi do pensiero, sia per averle udite da me, sia per averle udite da altri, sia per averle scoperte da soli: non \u00e8 possibile, a mio parere, che costoro abbiano capito alcunch\u00e9 di questo oggetto. Su queste cose non c'\u00e8 un mio scritto n\u00e9 ci sar\u00e0 mai [\u2026] Per questo motivo nessuno che abbia senno oser\u00e0 affidare i propri pensieri a un tal mezzo d'espressione, ad un mezzo immobile, come sono appunto le parole fissate nei caratteri della scrittura\"\"\nLa soluzione di Platone fu quella di mantenere nel discorso filosofico l'espressione in prosa ma nello stesso tempo recuperare l'aspetto artistico introducendo la forma letteraria dialogica e soprattutto l'uso del mito.Platone cercher\u00e0 di recuperare la sapienza poetica all'interno della filosofia, per Aristotele invece, rompendo ogni rapporto con la poesia, la filosofia sar\u00e0 esclusivamente razionale e specialistica.\nIl problema prevalente da Socrate in poi fu non tanto quello di dare o no veste artistica al pensiero filosofico, ma se la comunicazione dovesse avvenire oralmente o per iscritto.\nPlatone in effetti si trovava in disaccordo con il suo maestro Socrate il quale non aveva mai voluto esporre per iscritto il suo pensiero poich\u00e9 per lui la parola scritta \u00e8 come \"un bronzo che percosso d\u00e0 sempre lo stesso suono\". Lo scritto cio\u00e8 non rispondeva alle domande dell'interlocutore e questo annullava il valore del dialogo filosofico dove i due interlocutori cercano la verit\u00e0 insieme, con reciproche domande e risposte.\nUna verit\u00e0 che inoltre deve essere sempre rimessa in discussione e questo \u00e8 possibile farlo solo con il dialogo, nella forma orale, poich\u00e9 ci\u00f2 che \u00e8 scritto non muta.\nQuindi si contrappongono due esigenze: quella di Socrate che aspira ad un filosofare aperto e in continua evoluzione che porti alla convinzione dell'interlocutore, ma che rimane poco preciso nel linguaggio colloquiale e nei suoi termini non ben definito, e quella di Platone che adotta un sistema chiuso di fare filosofia che non ammette repliche immediate poich\u00e9 ci\u00f2 che si afferma \u00e8 stato a lungo meditato e fissato nella certezza della parola scritta e soprattutto perch\u00e9 vengono comunicate verit\u00e0 immutabili che provengono dal \"mondo delle idee\". Un modo di filosofare quello platonico pi\u00f9 accurato ma, in un certo senso statico. Non \u00e8 un caso che nella produzione platonica la forma dialogica socratica dei suoi scritti, presente nelle opere giovanili viene, a mano a mano, nella maturit\u00e0, abbandonata: la figura di Socrate perde sempre pi\u00f9 rilievo e il dialogo si riduce ad essere un monologo,un dialogo, com'\u00e8 stato detto, dell'anima con s\u00e9 stessa.\nLa comunicazione filosofica nei pensatori del '900.\nEmmanuel Mounier.\nLa comunicazione negli autori del '900 acquista particolare rilievo nella corrente esistenzialistica e spiritualista come una delle esigenze fondamentali dell'uomo, senza di essa l'io perde se stesso: cos\u00ec nel movimento personalista di Emmanuel Mounier la comunicazione diviene un fatto \"naturale\" per il soggetto: \"L'esperienza primitiva della persona, \u00e8 l'esperienza della seconda persona. Il tu ed il lui in noi precede l'io, o almeno l'accompagna\u2026Cos\u00ec essa \u00e8 per natura comunicabile, ed \u00e8 la sola ad esserlo. Allorch\u00e9 la comunicazione si rilascia, l'io si corrompe o si perde\".\nKarl Jaspers.\nSullo stesso filone d'idee si colloca Karl Jaspers per il quale senza la comunicazione non solo la verit\u00e0 ma la stessa consapevolezza di esistenza non sarebbe possibile: \"Tutto ci\u00f2 che non si realizza nella comunicazione non esiste (...) La verit\u00e0 comincia a due\": \"Nella comunicazione divengo manifesto a me stesso con l'altra persona\".\nNikolaj Aleksandrovi\u010d Berdjaev.\nPer Berdjaev, il filosofo russo, studioso di Kierkegaard e interprete dell'esistenzialismo religioso, la comunicazione cos\u00ec come finora \u00e8 stata intesa \u00e8 ancora qualcosa di superficiale ed esteriore; egli preferisce parlare di \"comunione\" dove avviene la vera comunicazione, una relazione, una partecipazione spirituale dell'\"io\" col \"tu\" nel \"noi: \"\"C'\u00e8 una differenza essenziale tra la comunicazione e la comunione. La comunicazione tra le coscienze implica sempre la disunione e la dissociazione\". \"La comunione si distingue precisamente dalla comunicazione per il suo realismo ontologico; la comunicazione essendo simbolica, usa solo dei segni convenzionali\"\"\nLudwig Feuerbach.\nAl di fuori dello spiritualismo il tema della comunicazione assume particolare importanza in Ludwig Feuerbach, come criterio antropologico della verit\u00e0: \"Le idee scaturiscono soltanto dalla comunicazione. Di quello che io vedo da solo non posso fare a meno di dubitare: \u00e8 certo solo quello che anche l'altro vede\" (L. Feuerbach, \"Grunds\u00e0tze der Philosophie der Zukunft\": tr.it Torino 1946, pp.\u00a0126\u00a0\u2013 127)\nMaurice Merleau-Ponty.\nPer Maurice Merleau-Ponty nell'ambito di una concezione esistenzialistica la comunicazione finora \u00e8 stata intesa come l'inserimento dell'individuo in una comunit\u00e0 astratta non ben definita. Comunicare vuol dire invece impegnarsi - vedere a questo proposito la polemica sull'\"engagement\" (impegno) con Sartre - in un sistema di vita fatto da concrete relazioni storiche e sociali (cfr. \"La phenomenologie de la perception\", Parigi 1945; \"Humanisme et terreur\", Parigi 1947).\nSartre e Heidegger.\nIn Sartre ed Heidegger la comunicazione, intesa come relazione con l'altro richiede il superamento di s\u00e9 stessi, la rinuncia alle proprie caratteristiche esistenziali, alla propria individualit\u00e0 al fine di generare il \"conflitto\" reciproco e l'annullamento delle proprie coscienze individuali.\nGabriel Marcel.\nIn un rifiuto della disinindividualizzazione \u00e8 infine la concezione di Gabriel Marcel secondo il quale \u00e8 insensato pensare di negare la propria individualit\u00e0 per togliere ogni differenza tra me e gli altri, essendoci una comune essenziale spiritualit\u00e0: \"\"Quando io tratto un altro come un \"tu\" e non gi\u00e0 come un \"lui\", io penetro pi\u00f9 profondamente in lui, colgo in maniera pi\u00f9 diretta il suo essere e la sua essenza\"\" (G.Marcel, \"Diario\", Modena 1943, p.\u00a083)\nL'aspetto ontologico e gnoseologico.\nDa un punto di vista ontologico la comunicazione pone come ineliminabile condizione il riconoscimento dell'essere sia in me che negli altri come appropriazione dell'essere, riconoscimento della propria persona soggettivamente costituita e non scaduta a grezza oggettivit\u00e0 materiale. Identificarsi quindi nella propria spiritualit\u00e0, nell'essere se stessi. Per questo aspetto la comunicazione con s\u00e9 non differisce da quella con l'\"altro\" ed \u00e8 da questa seconda che si approfondisce la consapevolezza della propria individualit\u00e0, \u00e8 dal confronto comunicativo che la nasce la mia autoconoscenza: \"\"la meraviglia del \"noi\" \u00e8 che mediatizzando il mio rapporto a me stesso, mi permette di ritrovarmi nell'altro, meglio ancora che io non mi trovi in me stesso, e di scoprire il mio io pi\u00f9 personale\"\"\nPer la gnoseologia la comunicazione \u00e8 riportata al senso antico del dialogo socratico: come conquista di una verit\u00e0 in comune: \"\"la cooperazione degli spiriti nella ricerca intellettuale e la loro unione per mezzo della verit\u00e0, valore della conoscenza, assicura fra di loro quella familiarit\u00e0 di pensiero che permette il rinnovamento infinito della comunicazione\" (R. Le Senne, ibidem, p.\u00a068)\nLa considerazione etica, religiosa.\nSotto l'aspetto etico il riconoscimento del reciproco valore umano fa s\u00ec che la comunicazione assuma i diversi significati di amicizia, amore, benevolenza, collaborazione cio\u00e8 per il bene in vista del progresso spirituale l'uno dell'altro.\nRiconoscersi nel valore comune di umanit\u00e0, come soggetti accomunati da questo stesso valore che non si esaurisce in noi ma che ci spinge l'uno verso l'altro come parte di un movimento infinito \u00e8 il senso religioso della comunicazione cos\u00ec come l'intende Jolivet: \"\u00c8 il valore che ci fa emergere dal mondo degli oggetti per costituirci in soggetti e persone, essi ci orientano verso l'Infinito\u2026Io non comunico con l'altro che allorch\u00e9 lo ritrovo nel movimento che lo spinge al di sopra di lui e al quale devo partecipare io stesso: il valore dei valori\"\" (Jolivet, \"Op. cit.\", ibidem p.\u00a042)\nUn'ultima riflessione sulla comunicazione, nel suo significato del \"dialogo dell'anima con se stessa\", fa infine intendere come comunicazione anche lo stesso silenzio: \"Il silenzio, lungi dall'abolire la comunicazione, ne abolisce solo la testimonianza; ma quando essa \u00e8 pi\u00f9 perfetta e pi\u00f9 profonda, la testimonianza diviene inutile\""}
{"id": "900406", "revid": "767487", "url": "https://it.wikipedia.org/wiki?curid=900406", "title": "Ermanno Palmieri", "text": "Carriera.\nCresciuto nella Civitavecchiese, si trasferisce all'Associazione Sportiva Roma. Dopo la sua unica stagione nella capitale, in cui ottiene una presenza in Serie A nella stagione 1948-1949, approda al dove concluder\u00e0 la sua carriera calcistica."}
{"id": "900407", "revid": "1982", "url": "https://it.wikipedia.org/wiki?curid=900407", "title": "\u00cele de Mol\u00e8ne", "text": ""}
{"id": "900416", "revid": "729019", "url": "https://it.wikipedia.org/wiki?curid=900416", "title": "\u00c9douard Adolphe Casimir Joseph Mortier", "text": "Biografia.\nLa Rivoluzione francese.\nMortier nacque a Le Cateau-Cambr\u00e9sis ed entr\u00f2 nell'esercito con il grado di sottotenente nel 1791.\nCombatt\u00e9 nelle guerre rivoluzionarie francesi, nelle campagne del 1792 e del 1793 sul fronte di nord-est, nei Paesi Bassi e successivamente sulla Mosa e sul Reno. Nella guerra della seconda coalizione, nel 1799, venne promosso generale di brigata e generale di divisione.\nIl Primo Impero di Napoleone.\nGuid\u00f2 l'occupazione francese dell'Elettorato di Hannover, all'epoca possedimento di Giorgio III del Regno Unito: il 5 luglio 1803, Mortier ottenne dal Wallmoden la firma della Capitolazione di Artlenburg, che, sino al tardo 1813, segn\u00f2 il destino dei possedimenti sul continente della famiglia di Hannover. In conseguenza dei suoi successi, Napoleone lo incluse nella prima lista di marescialli creati nel 1804.\nSuccessivamente, Mortier ebbe il comando di uno dei corpi della \"Grande Arm\u00e9e\" alla battaglia di Ulma, e si distinse particolarmente per la sua brillante azione nella battaglia di D\u00fcrrenstein; nel 1806 oper\u00f2 nuovamente nella zona di Hannover e, nel 1807, combatt\u00e9 con la \"Grande Arm\u00e9e\" nella battaglia di Friedland.\nNel 1808, Napoleone lo nomin\u00f2 duca di Treviso titolo che si estinse nel 1912. Poco dopo fu messo al comando di un corpo d'armata nella campagna napoleonica per la conquista di Madrid. Mortier rimase in Spagna conquistando la vittoria nella battaglia di Oca\u00f1a nel novembre 1809. Nel 1812 e nel 1813 comand\u00f2 la Giovane Guardia, e nella campagna difensiva del 1814 rese degli importanti servizi in operazioni di retroguardia e di distaccamenti. Nel 1815, dopo il ritorno della casa di Borbone con Luigi XVIII di Francia, si riun\u00ec a Napoleone durante i Cento giorni, assumendo un importante comando, .\n\u00c8 stato uno dei 18 marescialli di Napoleone (su 26) membri della Massoneria.\nLa Restaurazione.\nDopo la seconda restaurazione della monarchia borbonica, cadde in disgrazia per un certo tempo, ma nel 1819 venne riammesso come membro della Camera dei Pari di Francia e nel 1825 ricevette le insegne dell'Ordine dello Spirito Santo, la pi\u00f9 alta onorificenza del regno.\nLa Monarchia di Luglio.\nDal 1830 al 1831 fu ambasciatore a San Pietroburgo e nel biennio 1834-1835 ministro della guerra e presidente del Consiglio dei ministri.Nel 1835, mentre accompagnava Luigi Filippo di Francia ad una parata militare, il maresciallo Mortier ed altre undici persone, venivano uccise in un attentato al re ad opera del corso Giuseppe Fieschi.\nCommittenza.\nMortier fu, con la sua consorte, il committente del palazzo di Sceaux, nelle vicinanze di Parigi, che egli fece costruire sulle rovine del pi\u00f9 antico castello distrutto dalla rivoluzione nel grandioso parco colbertiano."}
{"id": "900421", "revid": "219110", "url": "https://it.wikipedia.org/wiki?curid=900421", "title": "Banda X", "text": "La banda X \u00e8 un intervallo di frequenze destinato ad una delle bande delle microonde.\nLa larghezza di banda si estende dai 7 ai 12,5 GHz (la porzione 10,7-12,5 si sovrappone alla banda Ku), con una banda standard per il downlink da 7,25 a 7,75 GHz (uplink da 7,9 a 8,4 GHz), \u00e8 una parte della banda delle microonde nello spettro elettromagnetico. \nLa tipica frequenza di oscillazione di una banda-X LNB \u00e8 pari a 6300 MHz.\nLa banda X \u00e8 soprattutto usata per le comunicazioni satellitari e per i radar. Inizialmente questa banda fu ad uso esclusivo dei militari, per il controllo del fuoco nemico. Successivamente questa banda \u00e8 potuta essere utilizzata anche a livello civile ed in altri campi, come ad esempio per il telerilevamento e per il meteo. \nQuesta banda \u00e8 stata per prima adoperata dai militari e dalle agenzie spaziali."}
{"id": "900435", "revid": "438678", "url": "https://it.wikipedia.org/wiki?curid=900435", "title": "Paolo Spoladore", "text": "Biografia.\nSpoladore frequenta il seminario fino a ricevere l'ordinazione nel 1984. La passione per la musica lo porta fin da molto giovane a comporre numerosi canti devozionali di ispirazione cristiana, che ottengono un largo riscontro tra le comunit\u00e0 locali. Con il tempo la sua popolarit\u00e0 aumenta, portandolo a esibirsi in vari luoghi in Italia e in Europa.\nNegli anni ottanta fonda la \"Usiogope Edizioni\" (\"Usiogope\" in lingua swahili significa \"non temere\"), una casa editrice multimediale che si occupa di pubblicare le sue opere ed organizzare concerti e corsi di comunicazione, tenuti anche dallo stesso Spoladore.\nDal 1984 comincia a raccogliere e pubblicare le sue canzoni in vari album. In essi propone sue composizioni originali e versioni di preghiere cristiane classiche reinterpretate in chiave moderna quali il Padre nostro, l'Ave Maria, il Magnificat, il Cantico delle creature; tra le sue composizioni pi\u00f9 famose si ricordano in particolare \"San Francesco\" e \"Tu sei,\" pubblicate nel primo album \"Cos\u00ec\" (1989) e diffuse nei libretti dei canti delle diocesi in tutto il territorio nazionale.\nDal 2001, inoltre, pubblica annualmente una serie di libri che raccolgono le sue riflessioni sul Vangelo.\nNel 2002 la sua fama \u00e8 talmente cresciuta che nella chiesa di Padova dove era parroco, San Lazzaro, accorrono ogni domenica migliaia di persone per le sue parole, la sua musica e le sue \"guarigioni spirituali\".\nIl 25 giugno 2010, a seguito di un'indagine avviata dalla Curia di Padova dopo le notizie divulgate relativamente ad una sua presunta paternit\u00e0, Paolo Spoladore \u00e8 stato sospeso dall'esercizio del ministero presbiterale (sospensione \"a divinis\") dal vescovo di Padova Antonio Mattiazzo, in attesa di ulteriori determinazioni.\nIn un comunicato stampa, il vescovo precisava inoltre che \u00abi corsi di formazione organizzati e condotti da don Paolo Spoladore e l'attivit\u00e0 da lui svolta in ambito musicale ed editoriale (concerti, cd, libri) sono iniziative di cui il sacerdote risponde personalmente e non hanno alcuna approvazione da parte dell'autorit\u00e0 ecclesiastica\u00bb.\nL'11 ottobre 2011 il Tribunale dei minori di Venezia riconosce ufficialmente la paternit\u00e0 di Spoladore (a cui impone di pagare un assegno mensile di mantenimento)\nIl 28 settembre 2015 la Congregazione per il clero ha emesso il decreto di dimissione dallo stato clericale di Spoladore."}
{"id": "900438", "revid": "118621955", "url": "https://it.wikipedia.org/wiki?curid=900438", "title": "Maserati 3500 GT", "text": "La 3500 GT \u00e8 un modello di autovettura Maserati costruita dal 1957 al 1964.\nIl contesto.\nA met\u00e0 degli anni \u201850 Omer Orsi, patron della Maserati, fiut\u00f2 il nascente mercato delle granturismo di lusso che sarebbe nato insieme al boom economico. Cap\u00ec che la Maserati doveva investire su un modello totalmente nuovo per impostazione, quantit\u00e0 e cilindrata.\nLa nuova vettura doveva essere di classe superiore e coniugare la sportivit\u00e0 tipica del marchio modenese con esigenze di lusso e comodit\u00e0, doveva consentire lunghe percorrenze ad alta velocit\u00e0 in autostrada senza affaticare guidatore e passeggeri. L\u2019abitacolo quindi doveva essere comodo e confortevole e tenuta di strada doveva essere sicura e alla portata di tutti i tipi di clienti, senza che fossero necessariamente piloti provetti. Gli allestimenti interni e le finiture dovevano essere di alta qualit\u00e0 per non deludere la clientela pi\u00f9 esigente. La meccanica doveva essere affidabile e duratura oltre che sportiva. \nTutto questo doveva essere replicato in numerosi esemplari. La produzione Maserati prima della 3500 GT era estremamente ridotta, con questo modello si voleva passare a produrre 2 vetture al giorno. Numeri importanti se si considera che erano state prodotte fino ad allora solo 2-3 vetture al mese.\nInoltre i precedenti modelli avevano tutte cilindrata compresa fra 1,5 e 2 litri; ora si doveva puntare pi\u00f9 in alto, oltre i 3 litri per adeguare le prestazioni alle dimensioni accresciute della macchina.\nLa vettura.\nCon queste premesse nacque la 3500 GT, siglata internamente \"Tipo 101\", la prima Maserati costruita su larga scala. Nel 1956 il progettista capo della Casa del Tridente, Giulio Alfieri, cominci\u00f2 a lavorare sul motore che venne derivato dal 6 cilindri in linea bialbero della 350S da competizione.\nIl propulsore definitivo era un 3,5 litri (cilindrata reale 3485 cm\u00b3; misure interne alesaggio x corsa 86 x 100 mm) con basamento e testata in alluminio, camicie dei cilindri in ghisa, camere di combustione emisferiche, distribuzione bialbero in testa comandato da una catena tripla e punterie a bicchierino con piattelli di registrazione del gioco. Aveva due candele per cilindro comandate da uno spinterogeno Magneti Marelli 2 in 1, con due ruttori dentro una cassa unica. L\u2019alimentazione era assicurata da 3 carburatori Weber 42 DCOE doppio corpo. Il motore disponeva cos\u00ec di 230 CV a 5500 giri/min.\nIl telaio tubolare in acciaio completamente nuovo era formato da longheroni principali a sezione ovale, tubi periferici a sezione quadra e tubi cilindrici di sostegno alla carrozzeria.\nLe sospensioni erano a ruote indipendenti con doppi quadrilateri, ammortizzatori idraulici telescopici e molle elicoidali davanti e a ponte rigido con balestre semiellittiche, barra di ancoraggio traversale e ammortizzatori idraulici telescopici inclinati per aumentare la tenuta laterale dietro.\nIl cambio a 4 marce e lo sterzo a circolazione di sfere venivano dalla tedesca ZF, la frizione monodisco a secco Borg &amp; Beck, il differenziale dalla Salisbury inglese, i freni a tamburo dalla Girling e i triangoli delle sospensioni dalla Alford &amp; Adler. \nLa scelta di utilizzare molte parti meccaniche e accessori prodotti fuori dall'azienda venne presa per ragioni di costi. Nello stesso periodo (1956-57) la Maserati, impegnata nelle competizioni e con il ramo utensili in difficolt\u00e0, non poteva permettersi il costoso processo di sviluppo di certe componenti pi\u00f9 o meno grandi.\nIl serbatoio era molto capiente (80 litri) e per soddisfare la sete del motore vi erano 2 pompe della benzina. Montava cerchi da 16\" con pneumatici Pirelli 6.50-16, a richiesta erano disponibili le ruote a raggi Borrani con pneumatici 185-16 radiali. \nLa vettura venne presentata al Salone dell'automobile di Ginevra 1957. Allo stesso salone venne esposta anche una proposta del torinese Allemano, ma per la produzione della coup\u00e9, che inizi\u00f2 alla fine del 1957, venne scelto il disegno della milanese Carrozzeria Touring. \nLa carrozzeria era in acciaio con porte e cofani in alluminio, ma dal peso finale di ben 1420 Kg. Touring realizz\u00f2 un \u201cvestito\u201d sportivo ed elegante con un abitacolo comodo per 2 persone e 2 bambini con ampio spazio per i bagagli. Di serie le vetture venivano dotate di interni in pelle e strumentazione Jaeger adeguata alla classe della vettura. Una vera granturismo di alta classe dedicata ad una clientela raffinata, fatta di professionisti che desideravano arrivare velocemente a destinazione rilassati. Fu la prima vettura italiana progettata specificatamente per poter montare l'aria condizionata e vennero offerti come optional gli alzacristalli elettrici, una vera primizia per l'epoca. \nI rapporti tra la carrozzeria Touring e la Maserati vennero conciliati dal comm. Franco Cornacchia, uno dei primi concessionari Ferrari in Italia desideroso di allargare la sua clientela.\nEvoluzioni successive.\nNel 1959 vennero offerti come optional i freni a disco all'anteriore e il differenziale a slittamento limitato, accessori che divennero di serie dall'anno successivo. Nello stesso anno il motore venne riprogettato per ottenere 230 CV con nuovi passaggi dell'acqua di raffreddamento nella testata, perni di banco maggiorati, nuovi carburatori Weber 42 DCOE2 e pistoni Borgo di diverso disegno. Nella seconda met\u00e0 del 1961 l'iniezione indiretta Lucas sostitu\u00ec i carburatori Weber aumentando la potenza a 235 CV (il modello cos\u00ec divenne Maserati 3500 GTi e 3500 GTi Spider) e venne montato di serie un nuovo cambio ZF a 5 marce. La carrozzeria viene aggiornata, la linea del tetto leggermente ribassata la fa sembrare pi\u00f9 lunga; altri cambiamenti minori riguardano la griglia, la fanaleria anteriore e posteriore e altre parti esterne come le porte. I freni a disco al posteriore e il servofreno arrivarono nel 1962. \nNel 1959 venne presentata la Maserati 5000 GT, derivata dal pianale adeguato della 3500 GT ma dotata di un nuovo motore V8.\nNon poteva mancare una versione scoperta della vettura cos\u00ec vennero presentati al Salone dell'automobile di Parigi 1959 due prototipi con carrozzeria spider, disegnati da Michelotti e da Vignale. Entrambi furono realizzate su un pianale con passo accorciato di 10 cm e le loro dimensioni esterne erano pi\u00f9 compatte rispetto alla coup\u00e9 milanese. La versione scelta per la produzione nel 1960 fu quella di Vignale, col nome di \"3500 GTs\" o \"Spider Vignale\", pi\u00f9 corta della coup\u00e9 da cui traeva origine (lunghezza 4,45\u00a0m, larghezza 1,64\u00a0m, altezza 1,31\u00a0m, passo 2,5\u00a0m, peso 1380\u00a0kg). \nLa versione spider segu\u00ec tutti gli aggiornamenti della rispettiva coup\u00e9 pur essendo pi\u00f9 compatta. Le dimensioni inferiori conferivano all'auto un comportamento stradale pi\u00f9 sicuro e \"facile\" per il guidatore tranquillo infatti fu scelto il pianale accorciato per le successive Sebring e Mistral. \nNel 1962 viene presentata la Sebring mentre nel 1963 la Mistral disegnata dal torinese Frua, entrambe sul pianale a passo accorciato derivato da quello della 3500 GTs.\nLa produzione si concluse nel 1964, tuttavia il pianale sopravvisse sulla gi\u00e0 citata Sebring di Vignale e sulla Mistral disegnata da Frua. L'anno migliore per le vendite della 3500 GT fu il 1961, con 500 esemplari. Complessivamente vennero costruiti circa 2250 esemplari, di cui 1402 coup\u00e9 Touring, 250 spider e 591 Sebring; le restanti erano fuoriserie costruite da diversi carrozzieri (tra cui Allemano, Moretti, Frua e Bertone)."}
{"id": "900440", "revid": "124596985", "url": "https://it.wikipedia.org/wiki?curid=900440", "title": "Chiesa di Santa Maria della Scala (Roma)", "text": "La chiesa di Santa Maria della Scala \u00e8 un luogo di culto cattolico di Roma, situato nel rione Trastevere in piazza della Scala. Costruita a cavallo del XVI e XVII secolo, su di essa insistono le omonime diaconia e rettoria affidata all'ordine dei carmelitani scalzi.\nStoria.\nLa chiesa fu costruita nel 1593-1610 per contenere l'icona della Madonna della Scala, conservata nel braccio settentrionale del transetto, assieme ad una statua di san Giovanni della Croce. La tradizione afferma che nel 1592 questa icona, posta sulla scala di una casa vicina, avrebbe miracolosamente guarito un bambino deforme dopo le preghiere della di lui madre. Il papa Clemente VIII affid\u00f2 il progetto a Francesco Capriani da Volterra, che mor\u00ec tuttavia un anno dopo. Con la bolla \"Sacrarum Religionum\" del 20 marzo 1597 la chiesa, ancora in costruzione, viene affidata ai carmelitani scalzi. Dopo il completamento dell'interno nel 1610, la facciata fu terminata nel 1624.\nNel 1664 papa Alessandro VII elev\u00f2 la chiesa a diaconia cardinalizia.\nNel 1849 durante la Repubblica Romana la chiesa fu adibita ad ospedale: tra i vari patrioti che vi troveranno la morte c'era anche Andrea Aguyar, il \"moro di Garibaldi\".\nDescrizione.\nLa facciata di Santa Maria delle Scala presenta due ordini di paraste raccordate da volute ed \u00e8 realizzata in travertino fino all'altezza delle nicchie laterali.\nAl di sopra del portale, a cui si accede da una gradinata, una nicchia ospita la statua della \"Madonna con Bambino\" scolpita da Francesco di Cusart.\nAll'interno la chiesa ha pianta a croce latina, con un'unica navata affiancata da tre cappelle per lato. Il pavimento, ricco di lapidi sepolcrali, si presenta nel rifacimento compiuto nel 1739.\nIn controfacciata, la bussola e le due cantorie lignee barocche sono di Giuseppe Panini; di quest'ultime, quella inferiore ospita l'organo a canne, costruito da Carlo Vegezzi Bossi nel 1908 (\"opus 1282\") e dotato di 11 registri su unico manuale e pedale.\nL'altare maggiore, dedicato al Salvatore, risale al 1650; progettato da Carlo Rainaldi, \u00e8 sormontato da un baldacchino a tempietto sorretto da sedici colonne corinzie in alabastro a pecorella e listate di bronzo dorato, e decorato tra quattro statuine di apostoli in terracotta dipinte ad imitazione del bronzo. Al centro conserva un \"Agnello dell'Apocalisse\" in bronzo dorato. L'altare fu riconsacrato nel 1725 da papa Benedetto XIV. Come pala d'altare \u00e8 presente una \"Madonna del Carmine\" di Giuseppe Peroni datata al 1737.\nIl coro, la navata e il braccio settentrionale del transetto sono decorati con pitture che riproducono delle modanature, mentre il transetto meridionale \u00e8 decorato con vere modanature in stucco.\nIl profondo coro \u00e8 chiuso sul fondo da un'abside, e ospita le tele del \"Battesimo di Cristo\" e delle \"Nozze di Cana\" a destra, e quelle dell\"Ultima Cena\" e dell\"Ascensione di Cristo\" sul lato opposto; al centro dell'abside si trova un dipinto del Cavalier d'Arpino, \"Regina Coeli con Bambino\". Il catino absidale \u00e8 affrescato con un \"Redentore in trono con la Vergine e i santi\".\nSubito dopo l'altare maggiore vi \u00e8 la sacrestia sulle cui pareti si addossano statuette in cartapesta dei dodici apostoli realizzate dopo che le originali in bronzo furono trafugate nel periodo napoleonico.\nCappelle.\nLa prima cappella a destra, dedicata a san Giovanni Battista, ospita una tela seicentesca raffigurante la \"Decollazione di san Giovanni in carcere\", di Gerard van Honthorst, detto \"Gherardo delle notti\". L'altare \u00e8 retto da due colonne massicce di marmo nero, mentre la specchiatura sotto il quadro che continua alla base delle colonne \u00e8 in alabastro; altri decori sono realizzati in diaspro di Sicilia e giallo di Siena. Ai lati della cappella troviamo le lapidi della famiglia Sinibaldi menzionata dall'iscrizione sul pavimento.\nLa seconda cappella a destra, dedicata a san Giacinto, ha un altare ornato da colonne con fusti di marmo rosso di Cottanello e nelle basi gli stemmi a bassorilievo delle famiglie Barisiani e Dionisi, intarsiati anche nel pavimento su campo turchino. Sopra il timpano vi \u00e8 una targa di marmo nero che riporta un'iscrizione dedicata al santo. Sull'altare vi \u00e8 un dipinto di Antiveduto Gramatica che ritrae la \"Vergine, San Giacinto e Santa Caterina da Siena\". Sulle pareti laterali sono collocati due monumenti sepolcrali appartenenti ai signori Sorbolonghi, qui trasferiti dai vicini pilastri della chiesa all'epoca del restauro del XVIII secolo. Nella cappella, dagli inizi del secolo, si venera la tavola della \"Mater Purissima\".\nLa terza cappella a destra \u00e8 conosciuta come \"di san Giuseppe\", ma \u00e8 dedicata a Maria, san Giuseppe e sant'Anna, come dichiarato dalla targa a caratteri di metallo dorato con cornice in verde antico, nuvole di alabastro e foglie di lapislazzuli. La pala d'altare raffigurante il tema della Sacra Famiglia \u00e8 di Giovanni Ghezzi, a destra si trova il \"Sogno di Giuseppe\" di Giovanni Odazzi, a sinistra uno \"Sposalizio della Vergine\" di Lodovico Antonio David, e sulla volta la \"Gloria di San Giuseppe\" sempre di Odazzi. Sull'altare \u00e8 posta una piccola copia di Pompeo Batoni del Sacro Cuore di Ges\u00f9 collocata dal 1780 sotto papa Pio VI.\nLa cappella destra del transetto \u00e8 dedicata a santa Teresa d'Avila che riform\u00f2 l'Ordine dei Carmelitani Scalzi. L'altare, opera di Giovanni Pannini, presenta quattro colonne a spirale in verde antico. Sul frontone ci sono due angeli di stucco di Giovanni Battista Maini. La pala d'altare con \"Estasi di Santa Teresa\" \u00e8 opera di Francesco Mancini. Sulle pareti laterali due altorilievi marmorei entro due ovali riprendono due momenti di vita della santa; a destra \"Teresa trafitta da un cherubino\", di Michel-Ange Slodtz e a sinistra \"Santa Teresa in estasi\" di Filippo Valle, a cui si devono anche i due cherubini che sostengono l'architrave ed emergono dai capitelli delle lesene angolari. Al di sopra dell'altare, nel lunettone, vi sono due altorilievi di stucco eseguiti da Giuseppe Lironi che raffigurano le visioni della Santa. Nella cappella dal 1617 si conserva la reliquia del piede destro della santa.\nLa prima cappella a sinistra \u00e8 dedicata a Maria santissima del Carmine. La pala d'altare raffigura la \"Vergine che porge lo scapolare a san Simone Stock e il profeta Elia\" ed \u00e8 di Cristofaro Roncalli, al quale appartiene anche l\"Eterno Padre\", dipinto nel timpano. Dal 1917 sul lato sinistro della cappella si venera la statua della \"Madonna del Carmine con il Bambino\", una scultura lignea rivestita di ricchi abiti ricamati in oro.\nLa seconda cappella a sinistra \u00e8 dedicata all'Assunta. Il progetto \u00e8 di Girolamo Rainaldi. Sulla volta \u00e8 affrescata una colomba, mentre sulle pareti laterali sono ospitate le tele dello \"Sposalizio\" e della \"Nativit\u00e0 di Maria\" di Giovanni Conca. Tra le opere d'arte ospitate va ricordata la \"Morte della Vergine\" di Carlo Saraceni. Questa ultima opera sostituisce una controversa opera del Caravaggio, la \"Morte della Vergine\"; il Caravaggio fu sospettato di aver utilizzato una prostituta morta annegata nel Tevere come modella, e di aver inserito nell'opera elementi rifacentisi a posizioni pauperistiche e i Carmelitani scalzi rifiutarono l'opera, affermando che mancava del dovuto decoro e che poteva addirittura sconfinare nell'eresia.\nLa terza cappella a sinistra, dedicata al crocifisso, conserva un crocifisso in legno dipinto a imitazione del bronzo e il gruppo marmoreo di \"San Giovanni della Croce, ai piedi del Crocifisso\", di Pietro Papaleo, realizzato dopo la canonizzazione del santo nel 1726. Le pareti laterali sono ricoperte di alabastro e le due colonne dell'altare, in marmo nero. Le pitture laterali e la decorazione della volta sono di Filippo Zucchetti.\nLa cappella sinistra del transetto, dedicata a santa Maria della Scala, ospita sull'altare l'affresco ritenuto miracoloso, in origine venerato sull'altare maggiore. L'altare della cappella presenta quattro massicce colonne corinzie con fusti in marmo rosso di Verona. Sulla parete destra si trova il cenotafio del marchese Santacroce, opera di Alessandro Algardi e, di fronte, il sepolcro di Livia Santacroce, opera di Domenico Guidi. I due monumenti sono sovrastati da due tele con \"Incoronazione della Vergine\" a destra e \"Immacolata Concezione\" a sinistra di Lucas de la Haye detto Fra Luca Fiammingo.\nSpezieria.\nNei pressi della chiesa c'\u00e8 un monastero famoso per aver ospitato nel XVII secolo la farmacia della corte papale: ancor oggi sono conservati l'arredamento e gli strumenti dell'epoca. L'antica Spezieria si trova al primo piano del convento dei Carmelitani Scalzi, sopra la farmacia ancora in funzione. Fu aperta agli inizi del Settecento e riforniva i pontefici e le loro famiglie, godendo di privilegi ed esenzioni fiscali.\nSi conservano gli scaffali settecenteschi, con gli albarelli ancora pieni, mentre rimedi, ricettari ed erbari sono disposti come se la spezieria fosse tuttora attiva. Dell'arredo fanno parte due scritte in latino: \u201dN\u00e9 l'erba li guar\u00ec n\u00e9 la miscela; s\u00ec la tua parola, Signore, la qual sana ogni cosa\u201d e \u201dDalla terra l'Altissimo cre\u00f2 i medicamenti: l'uomo prudente non li avr\u00e0 in dispregio\u201d.\nNell'adiacente laboratorio liquoristico, risalente alla prima met\u00e0 dell'Ottocento, sono conservati gli strumenti usati per la distillazione, di cui negli ultimi anni il convento ha, per\u00f2, sospeso la produzione."}
{"id": "900457", "revid": "628767", "url": "https://it.wikipedia.org/wiki?curid=900457", "title": "Raven (DC Comics)", "text": "Raven (chiamata anche Corvina in alcuni adattamenti in italiano) \u00e8 un personaggio immaginario a fumetti creato da Marv Wolfman (testi) e da George P\u00e9rez (disegni) e pubblicato dalla DC Comics. Appartiene al supergruppo dei Giovani Titani ed \u00e8 apparsa per la prima volta in \"DC Comics Presents\" n. 26, nell'ottobre 1980.\nBiografia del personaggio.\nLa madre di Raven, Angela Roth, si un\u00ec alla setta nota come \"Il Culto di Trigon\" venendo scelta dagli alti prelati del culto come vittima di un rituale mistico in cui doveva unirsi carnalmente al demone Trigon. Rimasta incinta, Angela fuggir\u00e0 dal culto, e trover\u00e0 riparo nella cittadella mistica di Azarath, e qui prender\u00e0 il nome di Arella. Partorita la figlia, la donna le insegner\u00e0 tutto quello che sapeva sul padre Trigon, che voleva sfruttarla per impadronirsi dell'intero universo. Messa alle strette, Raven fuggir\u00e0 sulla Terra in cerca di alleati per fermare il padre. Una volta trovata la Justice League chiede di unirsi a loro, ma questi la rifiutano in quanto Zatanna percepisce in lei una potente forza oscura. Incontrer\u00e0 poi Garfield Logan (con cui poi avr\u00e0 una relazione), Kid Flash, Donna Troy, Robin, Victor Stone e un'aliena intenta a distruggere la citt\u00e0 (Starfire), con i quali former\u00e0 i Giovani Titani.\nInsieme a loro, quindi, riesce a sconfiggere Trigon imprigionandolo in un carcere interdimensionale, ma l'influenza demoniaca di Raven non scompare, per cui, durante alcune missioni con i Titani, questa arriva a prendere il sopravvento. Nel frattempo Trigon riesce a liberarsi dalla sua prigione e torna sulla Terra, dove prende possesso del corpo di Raven, e intraprende un'ultima battaglia con i Titani, che, allo stremo delle forze, sono costretti ad ucciderla. In questo modo consentono agli spiriti di Azarath di usare la sua anima per aprire un canale con Trigon per eliminarlo definitivamente. Raven, tuttavia, risorge dalle sue stesse ceneri, ma questa volta con un mantello bianco, finalmente libera dall'influenza negativa del padre.\nCon la sua seconda vita Raven, acquista l'abilit\u00e0 di riuscire non solo a percepire ma anche a controllare le emozioni altrui: questo nuovo potere si manifesta quando, credendo di essere innamorata di Dick Grayson (Nightwing), questo sembra corrispondere, rovinando cos\u00ec i rapporti con Starfire, da sempre innamorata di lui. Tempo dopo Raven viene rapita dalla Wildbeest Society, un'organizzazione da lungo tempo nemica dei Titani; il loro leader, che si riveler\u00e0 poi essere il membro dei Titani Jericho, \u00e8 posseduto dagli spiriti di Azarath corrotti dall'influenza di Trigon, il cui scopo \u00e8 intrappolare quelle anime nei corpi dei Giovani Titani in modo da poter permettere il ritorno del demone. Jericho viene fermato dal padre, che lo uccide, e gli spiriti di Azarath si impossessano del corpo di Raven, che ancora una volta torna ad essere al servizio di suo padre. Il suo nuovo piano, stavolta, \u00e8 di farlo rinascere impiantando il seme di Trigon in nuovi corpi, ma fallisce quando, invece del seme, rilascia in Starfire l'anima buona di Raven, che di fatto permette ai Titani di vincere ed impedire nuovamente l'ascesa di Trigon. Con il corpo distrutto, Raven diventa solo spirito e abbandona i suoi compagni, decidendo di vagare per il mondo e di unirsi alle Sentinelle della Magia.\nTempo dopo la Chiesa del Sangue di Brother Blood, come nuovo piano per far risorgere Trigon, reclama l'anima di Raven imprigionandola nel corpo di un'adolescente, ma viene salvata dalla nuova formazione dei Titani. Ritornata in vita nel corpo di una sedicenne, Raven decide di riunirsi ai Titani, iniziando allo stesso tempo una vita civile con il nome di Rachel Roth in onore di sua madre, ed iniziando una relazione con Garfield Logan, alias Beast Boy.\nSuccessivamente, quando Lo Spettro dichiarer\u00e0 guerra a tutti gli esseri magici dell'Universo DC, Raven combatte al fianco delle Sentinelle della Magia e aiuta ad evacuare Bl\u00fcdhaven dopo l'attacco di Chemo.\nDopo \"Crisi infinita\" Raven lascia i Giovani Titani e intraprende un cammino solitario, che la porta a scoprire l'esistenza di altri figli di Trigon. Con la minaccia del ritorno del demone, per contrastarlo Raven decide di riunire i suoi vecchi compagni dei Titani originali. Tre dei figli di Trigon attaccano quindi il nuovo gruppo, che tenta di metterli l'uno contro l'altro manipolando le loro emozioni con lo scopo di utilizzare Raven e Beast Boy come chiavi per aprire un portale per il regno di Trigon. Alla fine Raven riesce a chiuderlo, mentre i figli di Trigon si danno alla fuga. Dopo questa avventura Raven confessa che la sua natura demoniaca sta prendendo il sopravvento, costringendo i Titani a radunare degli artefatti per sconfiggerla nel caso in cui Trigon potesse ritornare attraverso di lei.\nPoteri e abilit\u00e0.\nRaven sa di dover tenere sempre a bada la propria rabbia e la propria frustrazione, altrimenti potrebbe cedere all'influenza demoniaca del genitore.\nOltre a lanciare incantesimi, maledizioni, fatture e creare pozioni e formule, il suo potere principale \u00e8 l'empatia, con la quale riesce a sentire le emozioni degli altri e, volendo, controllarle per breve tempo; pu\u00f2 anche entrare nella mente degli altri e vedere i loro ricordi. Dispone inoltre dei poteri della precognizione, con la quale riesce a vedere brevemente nel futuro, la proiezione astrale, la telecinesi e l'abilit\u00e0 di volare.\nOltre a tutto questo pu\u00f2 anche creare portali dimensionali, pu\u00f2 localizzare le persone e gli oggetti, pu\u00f2 guarire se stessa e gli altri da ferite che sarebbero letali e controllare gli Elementi, mentre nel giorno del suo compleanno acquista l'abilit\u00e0 mistica di fermare il tempo con la sola forza di volont\u00e0.\n\u00c8 inoltre capace di assumere l'aspetto di \"White Raven\", la sua forma pi\u00f9 potente, che raggiunge quando batte il suo lato demoniaco: in questo caso il colore dei suoi poteri muta dal nero al bianco, come risultato della purificazione dal male. Raven qualche volta pronuncia l'incantesimo \"Azarath Metrion Zinthos\" per attivare i suoi poteri. Inoltre, essendo stata un membro dei Teen Titans, \u00e8 stata addestrata da Robin nel combattimento corpo a corpo.\nAltri media.\n\u00c8 una dei protagonisti della serie animata \"Teen Titans\", \u00e8 un personaggio giocabile nel videogioco \"\" e compare nel film d'animazione \"Justice League vs. Teen Titans\".\nDal 2018 appare nella serie televisiva \"Titans\", interpretata da Teagan Croft.\nNella serie animata parodistica \"Teen Titans Go!\", Corvina \u00e8 un personaggio estremamente introverso, sarcastico, pessimista e anche abbastanza pungente, in netto contrasto con l'esuberanza di Stella Rubia, anche se talvolta anche lei si rende protagonista di battute o momenti comici, e sotto il suo mantello nasconde varie personalit\u00e0. Inoltre, anche se dapprima non lo ammette, ricambia l'amore per Beast Boy e adora una serie TV intitolata \"Pretty Pretty Pegasus\". (parodia di My Little Pony)"}
{"id": "900460", "revid": "31789", "url": "https://it.wikipedia.org/wiki?curid=900460", "title": "Villa Madama", "text": "Villa Madama \u00e8 una villa suburbana di Roma situata sulle pendici di Monte Mario, sul lato destro del Tevere nelle vicinanze del Foro Italico, nel Municipio XVII. Viene usata come sede di rappresentanza dalla Presidenza del Consiglio dei ministri e dal Ministero degli Affari Esteri della Repubblica Italiana.\nStoria.\nCostruzione.\nI lavori per la sua costruzione cominciarono nel 1518, sotto il papato di Leone X (Giovanni di Lorenzo de' Medici), per volere del cugino cardinale Giulio de' Medici. Nel periodo successivo al Medioevo, infatti, la nuova societ\u00e0 romana usciva dai palazzi oscuri e fortificati entro le mura, per godere di sereni soggiorni nelle ville di campagna. In quegli anni, suscit\u00f2 molto clamore il fasto e l'eleganza della villa, detta in seguito la \"Farnesina\", voluta dal banchiere Agostino Chigi e realizzata da Baldassarre Peruzzi a via della Lungara. Anche il futuro Papa, pertanto, volle commissionare l'edificazione di una villa di campagna su di uno sperone alle pendici di Monte Mario.\nA tal proposito incaric\u00f2 Raffaello Sanzio di eseguire il progetto, e Antonio da Sangallo il Giovane (aiuto di Raffaello nel cantiere di San Pietro) di occuparsi dell'esecuzione dei lavori. I lavori subirono un rallentamento per la prematura morte di Raffaello avvenuta nel 1520 all'et\u00e0 di 37 anni ma ripresero e furono terminati per la parte edilizia (1524-1525) dopo l'elezione di Giulio che divenne il secondo papa della famiglia Medici col nome di Clemente VII (1523). Nei lavori fu impegnato un formidabile gruppo di artisti. Oltre ad Antonio da Sangallo, furono presenti in cantiere Giulio Romano, erede della bottega di Raffaello, che si dedic\u00f2 alle decorazioni insieme a Baldassarre Peruzzi e Giovan Francesco Penni. Giovanni da Udine si occup\u00f2 degli stucchi e Baccio Bandinelli delle sculture.\nLa realizzazione definitiva del progetto, tuttavia, fu irrimediabilmente compromessa dalle vicissitudini che visse lo stato Pontificio sotto il papato di Clemente VII. Nel 1527, infatti, il sacco di Roma ad opera dei Lanzichenecchi di Carlo V, con la complicit\u00e0 della famiglia Colonna, e il conseguente accordo tra il papa e l'imperatore tolsero qualsiasi priorit\u00e0 alla realizzazione dell'ambizioso progetto di Raffaello. Durante questo tragico episodio della storia romana la villa fu saccheggiata e data alle fiamme. Il Vasari racconta che il papa pianse vedendola bruciare dal suo rifugio di Castel Sant'Angelo.\nIn effetti, il progetto originario era maestoso e complesso e coinvolgeva un'ampia estensione di terreno che sarebbe dovuto degradare con una successione di terrazzi, prospettive rinascimentali e giardini all'italiana fino alle rive del Tevere. Per la realizzazione delle strutture contraffortate fu anche chiesta la collaborazione di Antonio da Sangallo il Vecchio, noto per le sue capacit\u00e0 tecniche nelle fortificazioni.\nEventi successivi.\nDopo la morte di Clemente VII la villa rimase propriet\u00e0 della famiglia Medici: appartenne dapprima al cardinale Ippolito de' Medici e poi ad Alessandro de' Medici, duca di Firenze, il quale spos\u00f2 Margherita d'Austria \u2013 figlia naturale dell'imperatore Carlo V \u2013 al cui appellativo di \"Madama\" si deve il nome della villa, cos\u00ec come del Palazzo Madama (sede del Senato della Repubblica) e della cittadina di Castel Madama, presso Tivoli. Alla morte di Alessandro, Margherita, rimasta vedova a 15 anni, spos\u00f2 Ottavio Farnese, duca di Parma e Piacenza e nipote di papa Paolo III.\nAlla morte di Margherita la villa pass\u00f2 agli eredi della famiglia Farnese, duchi di Parma e Piacenza, avviandosi ad un lento e progressivo abbandono. Estinta la famiglia Farnese, la villa continu\u00f2 il suo decadimento passando in eredit\u00e0 al re di Napoli Carlo di Borbone, che la lasci\u00f2 degradare a propriet\u00e0 agricola, appannaggio della corona, e spogliare di ogni decorazione artistica. Nel corso dell'Ottocento e i primi del Novecento la villa fin\u00ec in rovina, venendo adibita a fienile, magazzino agricolo e finanche ad alloggiamento di truppe.\nNel 1913 fu acquistata da Maurice Berg\u00e8s, un ingegnere di Tolosa, che incaric\u00f2 del restauro Marcello Piacentini. Nel 1925 fu acquistata dalla ereditiera americana Dorothy Chadwell Taylor, contessa Dentice di Frasso che, in tre anni, complet\u00f2 il progetto di restauro. All'intervento di Piacentini \u00e8 dovuta la costruzione del secondo piano che la famiglia di Frasso volle il pi\u00f9 possibile in armonia con il progetto originario. Su disegno del padre, Pio Piacentini, ispirato probabilmente dai lavori di Bramante a San Pietro e di Antonio da Sangallo il Giovane a Caprarola, Piacentini realizz\u00f2 la scala elicoidale in travertino in stile rinascimentale che conduce al piano nobile. In epoca moderna furono, altres\u00ec, chiuse le arcate della Loggia con ampie vetrate al fine di proteggere le decorazioni delle volte dalle intemperie.\nDorothy e il marito, il conte Carlo Dentice di Frasso, l'arredarono sontuosamente. Ospite della contessa fu anche il giovane attore Gary Cooper. Dorothy dispose la donazione della villa alla persona del Capo del Governo italiano del tempo, Benito Mussolini, il quale immediatamente (1941) la devolse a favore dello Stato, come fu testimoniato da iscrizione in apposita lapide affissa all'interno per oltre 20 anni (permaneva nel 1962, e fu registrata durante restauri del tempo, da parte del Genio Civile di Roma). Attrezzata dallo Stato per i ricevimenti ufficiali, fino agli anni '60 del XX secolo custodiva servizi di porcellane finissime e bicchieri di vetro prezioso, tutto con l'emblema ufficiale dello Stato, includente la corona ed i fasci - servizi certamente alienati, per fare luogo a meno compromettenti oggetti, per gli ospiti internazionali successivi. \nNel secondo dopoguerra, dopo breve disponibilit\u00e0 della Presidenza del Consiglio dei ministri, che vi svolse alcune riunioni, almeno fino al Governo Scelba, fu fatta assumere in carico al non lontano Ministero degli Esteri, che tuttora la cura e detiene. Nel 2004 l'arredatore italiano Giorgio Pes \u00e8 stato incaricato dal Ministero di effettuare interventi di decorazione ed arredo dell'interno e in parte degli esterni. Il Ministero degli Esteri utilizza Villa Madama come sede di rappresentanza per ospitare ricevimenti diplomatici, conferenze, convegni o altre attivit\u00e0 istituzionali. Il Casale di Villa Madama, che si trova nello stesso comprensorio della Villa, ospita l'Istituto diplomatico \"Mario Toscano\" dello stesso Ministero.\nDescrizione e influenza.\nVilla Madama fu una delle ville suburbane sul modello delle ville romane, progettate per svolgervi feste, costruita nel XVI secolo a Roma. Fu ideata con l'intenzione di rivaleggiare con le ville dell'antichit\u00e0, come quella di Plinio il Giovane, e con le ville contemporanee come quella della Farnesina.\nAnche se il progetto non fu portato completamente a termine, con la sua loggia di sicura matrice raffaelliana e il giardino pensile, la villa fu una delle pi\u00f9 famose ed imitate del Rinascimento.\nLa loggia di Raffaello \u00e8 costituita da tre arcate a tutto sesto che si affacciano sul giardino all'italiana. All'interno, le alte campate, che emulano ed esaltano l'architettura delle terme romane, sono rappresentate ai due lati da volte a crociera e quella centrale da una cupola circolare tutte interamente e straordinariamente decorate dagli stucchi di Giovanni da Udine e dalle pitture di Giulio Romano. Ovunque sono visibili le grottesche che i due artisti utilizzarono dopo averle riscoperte negli scavi della Domus Aurea.\nOltre alla loggia, l'elemento artistico rilevante \u00e8 il salone con il soffitto a volta, anch'esso magnificamente decorato da Giulio Romano. Di pregevole fattura risultano gli stucchi bianchi del vestibolo d'ingresso datati 1525 e firmati da Giovanni da Udine. I pavimenti sono ovunque in cotto e marmi policromi antichi.\nNel cortile, impreziosito da una scalinata monumentale, \u00e8 presente una corte circolare attorno alla quale si organizza un giardino all'italiana, un anfiteatro all'aperto scavato nel lato della collina, ed una terrazza, con il panorama sul Tevere.\nNel giardino all'italiana, di fronte alla loggia, possiamo vedere la Fontana dell'elefante di Giovanni da Udine, che commemora l'elefante indiano \"Annone\", condotto a Roma dall'ambasciatore del Portogallo per la consacrazione di Leone X nel 1514. Un'altra fontana, persa nel tempo ma di cui Giorgio Vasari ci fornisce un'accurata descrizione, era una fonte rustica con grande testa di leone che alludeva a Leone X e che era collocata sul monte. Sotto al giardino pensile insiste una peschiera. Ai lati dell'ingresso, che dalla terrazza introduce al giardino rustico, si trovano due giganti in stucco opera di Baccio Bandinelli."}
{"id": "900462", "revid": "916580", "url": "https://it.wikipedia.org/wiki?curid=900462", "title": "Alliaria", "text": "Alliaria \u00e8 un genere di piante della famiglia delle Brassicaceae diffuso in Europa, Asia occidentale e Africa settentrionale.\nTassonomia.\nIn questo genere sono riconosciute due specie:"}
{"id": "900467", "revid": "36426", "url": "https://it.wikipedia.org/wiki?curid=900467", "title": "Cisternone (Torino)", "text": "Il Pozzo Grande della Cittadella di Torino (Cisternone), costruito fra il 1565 e 1567 su progetto di Francesco Paciotto da Urbino, faceva parte della cittadella fortificata della citt\u00e0. Era stato realizzato per rendere autonoma idricamente la citt\u00e0 in caso di assedio. L'antica ubicazione del pozzo era al centro della piazza d'Armi della cittadella.\nStoria.\nDopo poco pi\u00f9 di un secolo dalla sua costruzione, esattamente il 20 agosto 1698 alle 3 di notte, un fulmine colp\u00ec la polveriera principale della cittadella facendo esplodere 78.370 kg di polvere nera che distrussero gran parte degli edifici interni della piazza e provocando ingenti danni nella citt\u00e0 e nei paesi attigui. Anche il Mastio della Cittadella, che fu quasi l'unica cosa rimasta in piedi dopo l'esplosione, fu completamente scoperchiato dallo spostamento d'aria. In questa terribile esplosione che scosse l'intera citt\u00e0 le vittime furono 100 e i feriti 200.\nSuccessivamente tutti gli edifici distrutti o danneggiati furono ricostruiti tranne l'anello superiore del Cisternone che non venne ricostruito anche per via della eccessiva visibilit\u00e0 dal di fuori della Cittadella, che in caso di attacco sarebbe stata sicuramente un ottimo bersaglio per i cannoni nemici.\nAssiduamente utilizzato nell'assedio del 1706, verso la fine dell'XVIII secolo cadde in rovina. Quando nel 1799 la cittadella era sotto controllo dei francesi repubblicani e assediata dalle truppe austro-russe, il pozzo venne molto probabilmente colpito e pesantemente danneggiato durante le 29 ore di cannoneggiamenti provenienti dalle campagne circostanti. Alla riconquista della cittadella da parte delle truppe austro-russe (1800), il pozzo venne utilizzato come enorme fossa comune per seppellire i cadaveri dei francesi vittime del bombardamento e colmata di detriti e terra e sigillata con calce.\nNel 1856-1857 si diede il via alla lottizzazione dell'area dell'antica Cisterna e nel 1898 durante l'edificazione della scuola elementare Ricardi di Netro in Via Valfr\u00e8 vennero alla luce i muri perimetrali dell'antica struttura. Dopo altri, quasi 100 anni di oblio e con un edificio scolastico sulla sommit\u00e0, nel 1995, iniziarono gli studi per il ripristino parziale della struttura e la sua musealizzazione. Il museo doveva essere pronto all'apertura nel 2006, per il trecentenario dell'assedio di Torino del 1706, ma a causa di tagli di fondi e vari ritardi, il recupero \u00e8 ancora da completare. La associazione che si occupa dello studio e del recupero di questa struttura \u00e8 la stessa che si occupa del Museo Pietro Micca.\nDescrizione.\nL'impianto dell'edificio era molto simile a quello del pozzo di San Patrizio con due rampe elicoidali, una per la discesa e l'altra per la risalita, in modo che il flusso di coloro che accedevano al pozzo scendendo non intralciasse quello di coloro che risalivano, e viceversa. La struttura era divisa in due parti, una emergente, ad anello con doppio ordine di colonnato, quello inferiore in muratura e quello superiore in marmo.\nIl diametro dell'edificio era di 20 metri, mentre il pozzo vero e proprio scendeva fino alla falda acquifera alla profondit\u00e0 di 16 metri. Le due rampe di salita e discesa erano larghe 1,54 metri, erano illuminate da finestroni che prendevano luce dalla bocca a cielo aperto della parte superiore e coperte da una volta a botte. L'acqua veniva portata in superficie da bestie da soma e cavalli."}
{"id": "900468", "revid": "116827457", "url": "https://it.wikipedia.org/wiki?curid=900468", "title": "Wolfsbane (personaggio)", "text": "Wolfsbane, il cui vero nome \u00e8 Rahne Sinclair, \u00e8 un personaggio dei fumetti, creato da Chris Claremont (testi) e Bob McLeod (disegni) nel 1982, pubblicato dalla Marvel Comics. \u00c8 apparsa la prima volta in \"Marvel Graphic Novel\" n. 4: \"The New Mutants\".\nBiografia del personaggio.\nRahne \u00e8 il frutto dell'unione del reverendo Craig con una prostituta. A causa di questo, sebbene l'avesse adottata, il reverendo la tratt\u00f2 con una disumanit\u00e0 notevole. Quando Rahne manifest\u00f2 il suo potere di trasformarsi in lupo, il reverendo voleva esorcizzarla e Rahne scapp\u00f2 terrorizzata da Moira MacTaggert. La donna imped\u00ec che Rahne venisse linciata dalla folla che Craig aveva radunato e l'adott\u00f2, in seguito la port\u00f2 da Charles Xavier affinch\u00e9 l'addestrasse come una vera X-Man.\nEntrata nei Nuovi Mutanti affront\u00f2 varie missioni, ma si sentiva inadatta a qualunque ragazzo le piacesse. Dopo entr\u00f2 a far parte della squadra governativa di X-Factor per vedere morire Moira per mano di Mystica.\nDepressa inizi\u00f2 a vagabondare per il mondo e dopo aver affrontato il reverendo Craig torn\u00f2 all'istituto di Xavier per essere la tutor di una squadra di teenager dell'istituto, i Paragons. Se ne and\u00f2 quando venne scoperta la sua relazione con un ragazzo dei Nuovi mutanti: Elixir. Cos\u00ec entr\u00f2 a far parte dell'agenzia investigativa di Jamie Madrox: X-Factor.\nIn seguito alla decimazione ha mantenuto i poteri. Durante la saga \"Messiah Complex\", grazie alle sue doti di cacciatrice entra nella nuova X-Force guidata da Wolverine, di cui diverr\u00e0 un membro fisso.\nAltre versioni.\nNell'universo Ultimate una mutante dall'aspetto ferino di nome Wolfsbane viene mostrata essere l'attrazione principale di uno spettacolo da luna park. Successivamente una ragazza di nome Rahne Sinclair che si fa chiamare Sasquatch debutta come membro del supergruppo Alpha Flight.\nPoteri e abilit\u00e0.\nRahne pu\u00f2 assumere gradualmente le caratteristiche e le capacit\u00e0 di un lupo.\nAltri media.\nCinema.\nWolfsbane \u00e8 una dei cinque protagonisti del film \"The New Mutants\" (2020), ed interpretata dalla giovane attrice Maisie Williams.\nTelevisione.\nWolfsbane \u00e8 apparso nelle serie animate \"Insuperabili X-Men\", \"\" e \"Wolverine e gli X-Men\"."}
{"id": "900483", "revid": "33751", "url": "https://it.wikipedia.org/wiki?curid=900483", "title": "Calci di punizione", "text": ""}
{"id": "900495", "revid": "33751", "url": "https://it.wikipedia.org/wiki?curid=900495", "title": "Sport Recife", "text": ""}
{"id": "900496", "revid": "36426", "url": "https://it.wikipedia.org/wiki?curid=900496", "title": "Chetoacidosi diabetica", "text": "La chetoacidosi diabetica (o DKA, o CAD) \u00e8 una complicanza potenzialmente fatale, che si riscontra in persone affette da diabete mellito di tipo I ma che in determinate circostanze pu\u00f2 verificarsi anche in quelli affetti da diabete di tipo 2. Il disturbo \u00e8 tipicamente caratterizzato da iperglicemia (valori superiori a 300\u00a0mg/dL), concentrazioni di bicarbonati inferiori a 15 mEq/L, e pH inferiore a 7.30, con chetonemia e chetonuria.\nLa chetoacidosi diabetica \u00e8 dovuta a una pronunciata carenza di insulina che comporta una risposta compensatoria dell'organismo, il quale, per la produzione di energia, passa a un metabolismo di tipo lipidico (vengono bruciati gli acidi grassi e, soprattutto, i trigliceridi) con conseguente produzione da parte del fegato di corpi chetonici (acido acetoacetico, acetone, e acido beta-idrossi-butirrico). Il passaggio nel sangue di queste sostanze provoca una caduta del pH fino a valori di acidosi anche molto marcata. \u00c8 proprio la produzione di corpi chetonici acidi che causa la maggior parte dei sintomi e complicazioni.\nLa chetoacidosi pu\u00f2 essere il sintomo di esordio di un diabete non diagnosticato in precedenza, ma pu\u00f2 verificarsi anche in soggetti diabetici noti per tutta una serie di cause, come, ad esempio, malattie intercorrenti oppure una scarsa adesione alla terapia insulinica. Di certo la scarsa aderenza alla terapia insulinica \u00e8 una causa frequente di chetoacidosi diabetica ricorrente in giovani con diabete mellito di tipo 1. I sintomi tipici dei soggetti in chetoacidosi consistono in vomito, disidratazione, respirazione ansimante profonda, confusione mentale e coma.\nLa diagnosi della condizione viene effettuata grazie all'esecuzione di esami del sangue e delle urine. La diagnosi differenziale che ne permette la distinzione da altre forme pi\u00f9 rare di chetoacidosi \u00e8 data dalla presenza di elevati livelli di glucosio nel sangue.\nIl trattamento prevede liquidi per via endovenosa per correggere la disidratazione, l'insulina per sopprimere la produzione di corpi chetonici, il trattamento di eventuali cause (ad esempio le infezioni) e l'attenta osservazione per prevenire e identificare eventuali complicanze.\nEpidemiologia e storia.\nLa prima descrizione completa della chetoacidosi diabetica \u00e8 attribuita a Julius Dreschfeld, un patologo tedesco che lavorava a Manchester, nel Regno Unito. Nella sua descrizione, tenutasi nel corso di una conferenza del 1886 presso il Royal College of Physicians di Londra, egli espose una relazione di Adolph Kussmaul, descrisse i principali chetoni, l'acetoacetato e il \u03b2-idrossibutirrato, e la loro modalit\u00e0 di determinazione chimica.\nLa condizione \u00e8 rimasta con una prognosi quasi sempre infausta fino alla scoperta dell'insulina, avvenuta nel 1920. Gi\u00e0 nel 1930, la mortalit\u00e0 era scesa al 29%; nel 1950 i progressi medici di trattamento la avevano ridotta a meno del 10%. La prima descrizione dell'entit\u00e0 dell'edema cerebrale associato a chetoacidosi diabetica risale invece al 1936, grazie ad un team di medici di Philadelphia.\nNumerosi studi sono stati eseguiti, a partire dal 1950, alla ricerca di un trattamento ideale per la chetoacidosi diabetica. L'intera comunit\u00e0 scientifica mondiale ha contribuito e le opzioni di trattamento oggetto di studio hanno incluso dosaggi bassi o elevati di insulina per via endovenosa, sottocutanea o intramuscolare, la supplementazione di fosfato, la necessit\u00e0 di una dose di carico di insulina e l'appropriatezza nell'utilizzo della terapia con bicarbonato nella chetoacidosi moderata.\nNonostante i progressi diagnostici e di trattamento del diabete, la chetoacidosi diabetica risulta molto frequente nei giovani (fino al 50% dei pazienti sperimenta il disturbo) e circa un 1-2% di essi deve essere ricoverato per questo motivo. La condizione viene osservata di frequente nei diabetici di tipo 1, e spesso permette di fare diagnosi (circa il 3% dei pazienti con diabete di tipo 1 ha un esordio caratterizzato da DKA). L'esatta incidenza non \u00e8 nota, ma si stima che si verifichino almeno 2 episodi ogni 100 pazienti diabetici/anno, anche se secondo altri studi l'incidenza \u00e8 leggermente inferiore (0,46-0,8 episodi ogni 100 pazienti affetti da diabete mellito di tipo 1/anno). Circa il 30% dei bambini affetti da diabete di tipo 1 riceve la prima diagnosi a seguito di un episodio di chetoacidosi diabetica.\nIl disturbo si pu\u00f2 verificare anche in soggetti affetti da diabete di tipo 2, ma risulta decisamente meno comune.\nL'incidenza della chetoacidosi diabetica \u00e8 pi\u00f9 elevata nei paesi industrializzati rispetto ai paesi in via di sviluppo od a quelli del terzo mondo, riflettendo la maggiore incidenza di diabete; similmente, ne sono maggiormente affetti gli individui di razza bianca rispetto a quelli di colore.\nNon \u00e8 invece chiaro quale sia il motivo per cui l'incidenza risulti pi\u00f9 elevata nei soggetti di sesso femminile rispetto a quelli di sesso maschile.\nEziologia.\nLa chetoacidosi diabetica si verifica con maggiore frequenza in soggetti che hanno gi\u00e0 avuto una diagnosi di diabete mellito, ma talvolta pu\u00f2 essere la condizione d'esordio di questo disturbo.\n\u00c8 stato dimostrato che sono numerosi i fattori che possono essere associati ad una maggiore incidenza di chetoacidosi diabetica e che molti di questi possono essere rilevati fin dal momento della prima diagnosi di diabete di tipo 1. Fra questi sono degni di nota l'et\u00e0 pi\u00f9 giovane di esordio della patologia, l'appartenere ad una minoranza etnica, la mancanza di adeguata assicurazione sanitaria (in Paesi, come gli Stati Uniti, privi di un sistema sanitario nazionale), un basso indice di massa corporea, pregressi episodi di infezione, il trattamento ritardato. Similmente, sembrano esistere alcuni fattori protettivi, quali ad esempio l'appartenere ad una famiglia con un grado di istruzione superiore alla media.\nSono numerose le patologie che possono far precipitare un soggetto diabetico in chetoacidosi: \nLa chetoacidosi diabetica pu\u00f2 verificarsi in quei soggetti gi\u00e0 conosciuti per essere affetti da diabete mellito di tipo 2 o in coloro che hanno caratteristiche che li espongono ad un maggior rischio di sviluppare diabete di tipo 2 (ad esempio una storia familiare molto suggestiva, obesit\u00e0 ed altre). Questa evenienza \u00e8 pi\u00f9 comune nei soggetti africani, afro-americani e negli ispanici. Alcuni etichettano questa condizione come \"diabete di tipo 2 incline alla chetosi\".\nIn tutte le situazioni sopra elencate le cellule si trovano improvvisamente in mancanza della quantit\u00e0 di glucosio di cui necessitano, pertanto iniziano ad utilizzare massivamente gli acidi grassi per ottenere energia. Ci\u00f2 porta alla sintesi dei corpi chetonici (acido acetoacetico, acetone, e acido beta-idrossi-butirrico).\nSe non si interviene immediatamente con la somministrazione di insulina, si progredir\u00e0 inevitabilmente verso lo stato di coma chetoacidosico e infine, l'exitus.\nPatogenesi.\nLa chetoacidosi diabetica \u00e8 un disordine metabolico molto complesso caratterizzato da iperglicemia, chetoacidosi e chetonuria. Alla base vi \u00e8 sempre una carenza di insulina assoluta o relativa. Tuttavia a questo deficit si accompagna anche un incremento in alcuni ormoni \"controregolatori\", e cio\u00e8 il glucagone, il cortisolo, l'ormone della crescita (GH) e l'adrenalina (epinefrina). L'insieme di questi fattori comporta un incremento del rilascio di glucosio da parte del fegato (normalmente inibito dalla presenza in circolo di adeguate quantit\u00e0 di insulina) tramite la glicogenolisi e la gluconeogenesi. A ci\u00f2 si accompagna invariabilmente la lipolisi come tentativo da parte dell'organismo di avere una sufficiente quantit\u00e0 di precursori energetici utilizzabili.\nLe elevate concentrazioni di glucosio (iperglicemia) si riflettono in un tentativo da parte dell'organismo di un'escrezione urinaria (glicosuria), il che porta anche ad una perdita di acqua e di soluti (sia di sodio che di potassio) determinando un processo chiamato diuresi osmotica. Questa diuresi osmotica a sua volta comporta poliuria e disidratazione, cos\u00ec come un incremento della sensazione di sete, nel tentativo di compensare le perdite (polidipsia). L'assenza di insulina, come si \u00e8 gi\u00e0 visto, comporta anche il rilascio di acidi grassi liberi dal tessuto adiposo (lipolisi), i quali vengono convertiti, sempre a livello epatico, nei corpi chetonici (acetoacetato e \u03b2-idrossibutirrato).\nIl meccanismo di conversione \u00e8 indotto da una minore efficienza del ciclo di Krebs.\nLa carenza di insulina non contrasta a sufficienza l'azione del glucagone che, negli epatociti, stimola la produzione di glucosio (gluconeogenesi) che richiede ossalacetato sottratto al ciclo di Krebs. La minore efficienza del ciclo di Krebs comporta una minore disponibilit\u00e0 del Co-A, rilasciato dall'acetil-CoA, e una ridotta disponibilit\u00e0 di coenzimi ridotti, NADH e FADH2, per la fosforilazione ossidativa che produce l'ATP necessario alla cellula. L'epatocita pu\u00f2 comunque alimentare la fosforilazione ossidativa grazie alla \u03b2-ossidazione degli acidi grassi che produce i coenzimi ridotti necessari e anche acetil-CoA, con ci\u00f2 consumando grandi quantit\u00e0 di CoA che per\u00f2 se non funziona il ciclo di Krebs non si libera dall'acetil-CoA. La trasformazione dell'acetil-CoA in corpi chetonici libera CoA che permette all'epatocita la \u03b2-ossidazione mentre i corpi chetonici prodotti inviati alle cellule non epatiche sono utilizzabili come materiale energetico.\nIn ultima analisi l'acetil coenzima A non va al ciclo di Krebs, compromesso dalla indisponibilit\u00e0 di ossalacetato, ma viene dirottato verso la chetogenesi, ovvero la produzione di chetoni quali l'acetone, l'acetoacetato ed il \u03b2-idrossibutirrato.\nL'acido \u03b2-idrossibutirrico pu\u00f2 servire come fonte di energia in assenza di adeguate quantit\u00e0 di glucosio nella cellula (azione insulino mediata), e pu\u00f2 essere anche visto come un meccanismo di protezione in caso di fame. \nQuando i chetoni accumulatisi nell'organismo superano la capacit\u00e0 del corpo di utilizzarli, vengono eliminati attraverso le urine (chetonuria).\nI corpi chetonici, tuttavia, hanno un basso pKa e quindi comportano con facilit\u00e0 l'instaurarsi di acidosi metabolica. Inoltre tutti i chetoni, ma in particolare l'acido \u03b2-idrossibutirrico, inducono nausea e vomito, andando cos\u00ec ad aggravare la perdita di liquidi e di elettroliti che gi\u00e0 esiste nella chetoacidosi diabetica. \nL'organismo in una fase iniziale pu\u00f2 tamponare questa acidosi metabolica tramite il sistema tampone del bicarbonato, ma questo sistema tampone viene ad essere rapidamente sopraffatto e pertanto altri meccanismi debbono entrare in gioco nel tentativo di compensare l'acidosi. Uno di questi meccanismi \u00e8 l'iperventilazione, la cui funzione \u00e8 quella di abbassare la concentrazione di anidride carbonica nel sangue, il che induce una forma di compenso nota come alcalosi respiratoria. Questa iperventilazione, nella sua forma estrema, giustifica la comparsa della respirazione di Kussmaul.\nIn diverse situazioni, come ad esempio nelle infezioni, aumentano le richieste di insulina, ma non possono essere soddisfatte a causa dell'insufficienza pancreatica. La concentrazione di glucosio nel sangue pertanto aumenta, ne consegue la disidratazione, e a livello dei tessuti periferici si assiste anche ad una aumentata resistenza agli effetti normali dell'insulina: si instaura cos\u00ec un circolo vizioso. \nCome risultato dei meccanismi sopra descritti, il soggetto affetto da chetoacidosi diabetica ha una carenza d'acqua totale pari a circa 6 litri (100 ml/kg), oltre a notevoli carenze di diversi elettroliti (sodio, potassio, cloro, fosfato, magnesio e calcio).\nUno dei disturbi pi\u00f9 caratteristici \u00e8 la perdita corporea di potassio. Questa perdita non sempre si riflette adeguatamente nelle concentrazioni ematiche di potassio: la kaliemia pu\u00f2 infatti essere bassa, all'interno dei valori di riferimento, o anche elevata. \nLa perdita di potassio \u00e8 infatti provocata da uno spostamento di questo ione, che si muove dallo spazio intracellulare verso lo spazio extracellulare, attraverso un meccanismo di scambio con gli ioni di idrogeno che vengono ad accumularsi a causa dell'acidosi extracellulare. Gran parte del potassio extracellulare fuoriuscito dalle cellule viene quindi ad essere perso nelle urine, a causa del meccanismo di diuresi osmotica.\nGli effetti combinati dell'iperosmolarit\u00e0 plasmatica, della disidratazione, e dell'acidosi comportano un aumento dell'osmolarit\u00e0 nelle cellule cerebrali, la quale si manifesta clinicamente come un'alterazione del livello di coscienza.\n\u00c8 stato calcolato che, in generale, la perdita complessiva di elettroliti \u00e8 pari a 200-500 mEq/L di potassio, 300-700 mEq/L di sodio, e 350-500 mEq/L di cloruro.\nI livelli di glucosio normalmente superano 13,8\u00a0mmol/L o 250\u00a0mg/dL.\nLa chetoacidosi diabetica \u00e8 comune nel diabete di tipo 1, in quanto questa forma di diabete \u00e8 per definizione associata ad una mancanza assoluta di produzione di insulina da parte delle isole di Langerhans. \nNei soggetti affetti da diabete di tipo 2, \u00e8 invece presente una produzione residuale di insulina, ma la quantit\u00e0 di ormone prodotto \u00e8 insufficiente per soddisfare le esigenze dell'organismo, in quanto si associa ad una resistenza all'azione insulinica nei principali organi bersaglio. Di solito, queste quantit\u00e0 di insulina prodotta \u00e8 comunque sufficiente per impedire la chetogenesi. \nSe la chetoacidosi diabetica si verifica in un soggetto con diabete di tipo 2, questa condizione viene chiamata \"diabete mellito di tipo 2 incline alla chetosi\". \nL'esatto meccanismo di questo fenomeno non \u00e8 chiaro, ma ci sono evidenze sia di una insufficiente secrezione di insulina, sia di una ridotta azione periferica dell'ormone. Una volta che la condizione viene adeguatamente trattata, riprende la produzione di insulina e spesso il paziente pu\u00f2 essere in grado di riprendere la terapia basata sulla dieta (associata o meno agli ipoglicemizzanti orali), come avveniva precedentemente all'episodio di chetoacidosi e come normalmente raccomandato per il trattamento del diabete di tipo 2.\nLe manifestazioni cliniche della chetoacidosi diabetica dipendono anche, in aggiunta ai meccanismi sopra descritti, dal rilascio di diversi ormoni controregolatori, quali il glucagone, l'adrenalina e diverse citochine. Queste ultime portano ad un aumento di diversi markers di infiammazione, perfino in assenza di infezione.\nUna temibile e pericolosa complicanza del DKA \u00e8 l'edema cerebrale. Questo pu\u00f2 insorgere a seguito del verificarsi di numerosi fattori. Pu\u00f2 infatti essere il risultato di una terapia reidratante infusiva eccessivamente vigorosa, anche se spesso si sviluppa prima che sia stato instaurato un trattamento di questo genere. Ad oggi l'esatta patogenesi dell'edema cerebrale in corso di chetoacidosi diabetica resta scarsamente compresa.\nL'edema cerebrale colpisce con maggiore frequenza i soggetti che presentano una chetoacidosi diabetica grave e coloro che sono al primo episodio di DKA. Alcuni possibili fattori alla base dello sviluppo dell'edema cerebrale sono la disidratazione, l'acidosi e le concentrazioni molto basse di biossido di carbonio. Si deve inoltre tenere presente che, l'aumento del livello di infiammazione e coagulazione pu\u00f2, insieme a questi fattori, causare un ridotto afflusso di sangue a diverse zone del cervello, il quale poi (in concomitanza con l'esecuzione della terapia infusiva volta al ripristino dei liquidi corporei) si imbibisce e va incontro ad edema.\nIl rapido rigonfiamento del tessuto cerebrale, ovvero l'edema cerebrale, porta ad aumento della pressione intracranica ed in ultima analisi alla morte.\nComplicanze.\nLe persone affette da chetoacidosi diabetica devono essere costantemente monitorate in quanto sono numerose le complicanze che possono associarsi al disturbo. Tra queste meritano una particolare menzione la sepsi ed i processi ischemici diffusi.\nUlteriori complicanze associate sono rappresentate da:\nClinica.\nSintomi e segni.\nI sintomi di un episodio di chetoacidosi diabetica in genere evolvono nell'arco di 24 ore.\nL'esordio si caratterizza per la comparsa insidiosa di un incremento della sete (o meglio polidipsia) e della frequenza delle minzioni (ovvero la poliuria).\nFrequente anche la presenza di vomito, che pu\u00f2 essere associato a dolore addominale diffuso. \nUna storia di rapida perdita di peso \u00e8 un sintomo che non deve essere sottovalutato e spesso indica l'esordio di un diabete mellito di tipo 1.\nIn soggetti diabetici gi\u00e0 noti \u00e8 possibile rilevare una storia di mancato rispetto della terapia insulinica suggerita dal curante, oppure la mancata esecuzione di alcune iniezioni per motivi vari: talvolta il paziente essendosi alimentato meno del solito ritiene infatti di compensare il minor introito di glucidi \"saltando\" alcune somministrazioni.\nAltri sintomi e segni comprendono quelli associati alla disidratazione, tra cui una riduzione della traspirazione cutanea e della sudorazione e le alterazioni dello stato di coscienza, prevalentemente nel senso di una riduzione della coscienza associata spesso a letargia, stupor, disorientamento nello spazio e nel tempo o confusione mentale.\nDifficilmente la condizione evolve fino ad un coma franco, ma se il paziente e i familiari trascurano i sintomi di disidratazione e acidosi questi peggiorano invariabilmente.\nSe il disturbo \u00e8 scatenato da un'infezione intercorrente \u00e8 frequente riscontrare malessere generale, febbre, mialgia o artralgia, dolore toracico, tosse, brividi e difficolt\u00e0 respiratoria. Questi sintomi devono far pensare ad una infezione delle vie respiratorie. La disuria, la pollachiuria ed il bruciore minzionale debbono invece indirizzare verso un problema del tratto urinario. \nTalvolta la DKA pu\u00f2 essere associata a dolore toracico acuto, di tipo anginoso, tachicardia e sensazione di cardiopalmo: ci\u00f2 deve far sospettare una sindrome coronarica acuta o un infarto miocardico. Nei soggetti affetti da diabete mellito non \u00e8 affatto infrequente che un infarto miocardico sia silente o paucisintomatico, pertanto questa condizione dovrebbe essere sempre sospettata, in particolare nei pazienti diabetici anziani.\nSe durante l'esecuzione dell'esame obiettivo l'addome appare dolorabile e resistente alla palpazione si deve sospettare la presenza di pancreatite acuta, appendicite, perforazione gastrointestinale.\nLa comparsa di vomito caffeano, per quanto inusuale, deve far pensare ad un sanguinamento di origine esofago-gastro-intestinale come causa precipitante la chetoacidosi.\nNella chetoacodosi grave il respiro diviene estremamente difficoltoso ed assume le caratteristiche proprie del respiro di Kussmaul: lento, con una inspirazione profonda e rumorosa, seguito da una breve apnea inspiratoria e quindi da un'espirazione breve e gemente.\nL'esame obiettivo \u00e8 molto utile per mettere in evidenza numerosi reperti anomali tra i quali l'evidente aspetto sofferente del paziente ed i segni propri della disidratazione (ridotto turgore ed evidente secchezza della pelle con associata secchezza delle muscose). Spesso \u00e8 possibile evidenziare un caratteristico odore del paziente, tipico della chetosi e spesso definito come fruttato, simile a quello del profumo di pera: si tratta dell'odore acetonemico, molto evidente nell'alito del paziente che viene pertanto definito \"alito acetonemico\". Questo alito \u00e8 giustificato dal fatto che l'organismo, in sovraccarico di corpi chetonici, tenta di espellere l'acetone (sostanza estremamente volatile) attraverso la respirazione.\nSe la disidratazione \u00e8 molto marcata si possono evidenziare i segni di compromissione delle funzioni vitali, come la tachicardia. Pu\u00f2 presentarsi febbre in caso di infezione.\nAltri segni suggestivi di chetoacidosi diabetica possono comprendere la confusione mentale, il coma ed una diffusa dolorabilit\u00e0 addominale.\nI bambini con DKA sono facilmente esposti a sviluppare edema cerebrale, che pu\u00f2 causare cefalea, coma, perdita del riflesso pupillare alla luce e portare alla morte.\nQuesta condizione si verifica in meno dell'1% dei bambini con DKA, ed \u00e8 decisamente rara negli adulti, ma la mortalit\u00e0 ad essa associata \u00e8 estremamente elevata (tra il 25 ed il 50%).\nEsami di laboratorio e strumentali.\nLa chetoacidosi diabetica pu\u00f2 essere diagnostica quando viene ad essere dimostrata la combinazione di iperglicemia, chetoni nel sangue o nelle urine e acidosi. \nPur con ampie variazioni individuali, tipicamente la glicemia oltrepassa i 300\u00a0mg/dL. Solitamente si ricorre alla determinazione dell'emogasanalisi arteriosa per dimostrare l'acidosi metabolica. Questo esame richiede l'esecuzione di un prelievo ematico arterioso. Successive misurazioni, necessarie a verificare l'efficacia del trattamento adottato, possono essere eseguite ricorrendo ad un normale prelievo di sangue venoso, in quanto normalmente non vi \u00e8 una marcata differenza tra il pH arterioso e quello venoso.\nIl pH risulta generalmente inferiore a 7,30 ed il livello dei bicarbonati (HCO3-) \u00e8 inferiore a 15 mEq/L.\nOltre agli esami sopra descritti, il campione di sangue torna utile per determinare la funzionalit\u00e0 renale (in particolare urea e creatinina) che potrebbe essere compromessa nell'evoluzione di questo disturbo a causa della marcata disidratazione, e gli stessi elettroliti. Torna molto utile anche misurare il valore dei cosiddetti markers di infezione (il numero globale di leucociti e la proteina C-reattiva), e di pancreatite acuta (amilasi e lipasi). Lo stesso campione pu\u00f2 mettere in evidenza la chetonemia e l'esame delle urine la chetonuria.\nSecondo diversi clinici \u00e8 opportuno programmare dei controlli periodici degli esami del sangue. Questi debbono includere una glicemia, la determinazione degli elettroliti (sodio, potassio e se necessario fosforo e magnesio) ogni 1-2 ore, in presenza di un paziente gravemente compromesso, quindi ogni 4-6 ore (non appena viene raggiunta una adeguata stabilizzazione). \n\u00c8 importante avere presente che l'iperglicemia pu\u00f2 condurre ad iponatriemia da diluizione. Le concentrazioni di sodio nel siero tendono ad essere basse a causa dell'effetto osmotico dell'iperglicemia, che spinge l'acqua dal comparto extravascolare a quello intravascolare. Si ritiene che per ogni 100\u00a0mg/dL di glucosio, oltre i valori normali, la natriemia si riduca di circa 1,6 mEq/L.\nSi deve anche ricordare che l'ipertrigliceridemia pu\u00f2 mascherare l'iperglicemia. Similmente l'elevata concentrazione di corpi chetonici pu\u00f2 portare ad incrementi fittizi della concentrazione di creatinina.\nRisulta anche opportuna la ripetizione ogni 1-2 ore dei test rapidi delle urine (stick urine) che risultano positivi per il glucosio ed i chetoni (sarebbe preferibile disporre di stick che determinano la presenza di \u03b2-idrossibutirrato, il chetone predominante nella chetoacidosi diabetica, piuttosto che di acetoacetato).\nIl \u03b2-idrossibutirrato pu\u00f2 essere determinato anche su sangue capillare, ed alcune societ\u00e0 scientifiche lo caldeggiano nelle loro linee guida, ma il test non \u00e8 ancora estesamente diffuso. Tuttavia la sua disponibilit\u00e0 potrebbe rendere superflua l'esecuzione dei test di routine delle urine per i chetoni.\nI campioni di urine e di sangue possono essere utilizzati anche per eseguire colture (urinocolture ed emocolture) e identificare microorganismi che possono causare infezioni, spesso rappresentanti il fattore precipitante di una chetoacidosi diabetica.\nPer motivi analoghi \u00e8 opportuno eseguire una radiografia del torace, onde escludere una possibile polmonite.\nSe il paziente presenta confusione mentale, disorientamento spazio-temporale, vomito ricorrente o altri sintomi deve essere sospettata la presenza di edema cerebrale e quindi diviene necessario eseguire una tomografia assiale computerizzata dell'encefalo, o alternativamente una risonanza magnetica nucleare, al fine di valutarne la gravit\u00e0 e per escludere altre cause, come ad esempio l'ictus cerebrale.\nUn semplice elettrocardiogramma, ripetibile ogni 6-12 ore nelle prime fasi di ospedalizzazione, risulta estremamente utile per evidenziare un evento cardiaco, generalmente di tipo ischemico, precipitante la chetoacidosi, cos\u00ec come per fornire informazioni (verificando l'aspetto e l'ampiezza dell'onda T, cos\u00ec come l'eventuale presenza di un'onda U) su una significativa ipo o iperkaliemia.\nClassificazioni.\nL'iperglicemia associata ad iperosmolarit\u00e0 (talvolta definita \"stato iperosmolare non chetotico\") \u00e8 molto pi\u00f9 comune nel diabete di tipo 2, che infatti normalmente presenta una maggiore osmolarit\u00e0 plasmatica (superiore a 320 mOsm/kg) a causa della marcata disidratazione e dello stato di concentrazione del sangue. Una lieve acidosi associata a chetonemia pu\u00f2 verificarsi anche in questo stato, ma non nella misura che si osserva nella chetoacidosi diabetica.\nLa chetoacidosi non \u00e8 sempre il risultato di un diabete scompensato. Pu\u00f2 infatti derivare anche da un eccesso di assunzione di bevande alcoliche o da digiuno prolungato. In entrambi gli stati la glicemia risulter\u00e0 normale o bassa. L'acidosi metabolica pu\u00f2 verificarsi in soggetti con diabete per altri motivi, come ad esempio l'avvelenamento con glicole etilenico o paraldeide.\nL'American Diabetes Association ha classificato la chetoacidosi diabetica in tre stadi di gravit\u00e0:\nLa Societ\u00e0 Europea di Endocrinologia Pediatrica e la \"Lawson Wilkins Pediatric Endocrine Society\" fanno riferimento a dei limiti leggermente diversi:\nTrattamento.\nLa gestione della chetoacidosi diabetica, almeno durante le prime 24-48 ore e per i casi di maggiore gravit\u00e0, dovrebbe idealmente avvenire in un reparto di terapia intensiva, in considerazione dell'evolutivit\u00e0 della patologia e della necessit\u00e0 di una stretta osservazione. Nelle prime ore \u00e8 opportuno provvedere alla sostituzione dei liquidi e degli elettroliti persi, mirando alla riduzione della glicemia, della chetonemia e chetonuria somministrando quantit\u00e0 adeguate di insulina per via endovenosa. In particolare \u00e8 necessario provvedere alla correzione della perdita di liquidi, alla correzione dell'iperglicemia e delle alterazioni elettrolitiche, al ripristino di valori normali di pH (normalizzazione dell'equilibrio acido-base), nonch\u00e9 al trattamento di eventuali infezioni e patologie concomitanti (accidenti cerebrovascolari, sepsi, trombosi venosa profonda, ecc.).\nReidratazione.\nLa quantit\u00e0 di liquido che deve essere rimpiazzata dipende dal grado stimato di disidratazione. Se la disidratazione \u00e8 cos\u00ec grave da provocare shock (una marcata riduzione della pressione arteriosa con insufficiente apporto di sangue ai diversi organi del corpo), o un livello ridotto di coscienza, \u00e8 consigliata una rapida infusione di soluzione fisiologica (1 litro per i soggetti adulti, 10 ml/kg peso corporeo, in dosi ripetute per i bambini) al fine di ripristinare il volume circolante.\nSe il grado di disidratazione \u00e8 pi\u00f9 modesto, \u00e8 possibile ricorrere ad una reidratazione con un quantitativo di liquidi calcolato sulla base della carenza di sodio e di fluidi. Anche in questo caso \u00e8 consigliato ricorrere alla reidratazione tramite una infusione endovenosa di soluzione salina.\nI soggetti con chetoacidosi diabetica molto lieve e non associata a vomito, con solo lieve disidratazione, possono essere trattati con la reidratazione orale e insulina sottocutanea piuttosto che per via endovenosa. Anche questi soggetti debbono comunque essere tenuti sotto osservazione per identificare prontamente eventuali segni di deterioramento.\nUna situazione particolare e insolita \u00e8 rappresentata dallo shock cardiogeno, nel quale la pressione arteriosa \u00e8 diminuita non a causa di disidratazione, ma a causa della insufficienza di pompa del cuore, che non spinge efficacemente il sangue attraverso i vasi sanguigni. \nQuesta situazione richiede l'immediato ricovero in terapia intensiva ed il monitoraggio della pressione venosa centrale (esame che richiede l'inserimento di un catetere venoso centrale in una grossa vena del corpo, ad esempio la succlavia), e la somministrazione di farmaci che sostengano l'azione di pompa del cuore e la pressione arteriosa.\nInsulina.\nAlcune linee guida raccomandano un bolo (una dose iniziale) di insulina pari a 0,1 UI di insulina per chilogrammo di peso corporeo. Questo bolo pu\u00f2 essere somministrato subito senza alcun problema se la concentrazione di potassio \u00e8 nota ed \u00e8 superiore a 3,3\u00a0mmol/l.\nSe la concentrazione \u00e8 pi\u00f9 in bassa, la somministrazione di insulina potrebbe portare ad una grave e pericolosa ipokaliemia. Altre linee guida consigliano invece di ritardare la somministrazione di insulina fino a quando siano stati somministrati i primi liquidi. In letteratura esistono segnalazioni sul fatto che un bolo iniziale di insulina non cambia in meglio la gestione complessiva del disturbo.In generale, l'insulina viene somministrata alla dose di 0,1 unit\u00e0/kg all'ora per ridurre la glicemia e sopprimere la produzione di chetoni. Le linee guida differiscono su quale dosaggio sia necessario utilizzare quando la concentrazione di glucosio nel sangue inizia a ridursi: alcuni autori e societ\u00e0 scientifiche consigliano di ridurre la dose di insulina quando la glicemia scende sotto i 300\u00a0mg/dl (16,6\u00a0mmol/l), ma altri consigliano di iniziare ad infondere soluzione glucosata al 5% oltre alla soluzione fisiologica per consentire di continuare con infusioni di quantit\u00e0 maggiori di insulina.\nNei pazienti con sospetta chetoacidosi associata a diabete mellito di tipo 2, la determinazione degli anticorpi anti-decarbossilasi dell'acido glutammico e anti cellule delle isole di Langerhans pu\u00f2 aiutare nella decisione se continuare la somministrazione di insulina a lungo termine o se sospendere e tentare un trattamento con farmaci per via orale, come avviene nel diabete di tipo 2.\nNel caso si rilevino anticorpi, \u00e8 prudenziale proseguire con il trattamento di tipo insulinico.\nUna volta raggiunto l'obiettivo della risoluzione della chetoacidosi, il paziente pu\u00f2 tornare al consueto regime di somministrazione di insulina sottocutanea, e nel giro di 2-3 ore (dopo aver verificato che la glicemia e la sintomatologia del paziente si siano ormai stabilizzate), l'infusione endovenosa pu\u00f2 essere interrotta.\nElettroliti.\nLe concentrazioni di potassio possono variare notevolmente nel corso del trattamento della chetoacidosi diabetica, perch\u00e9 l'insulina diminuisce i livelli di potassio nel sangue facilitandone la penetrazione nelle cellule. Una gran parte del potassio extracellulare pu\u00f2 essere perso nelle urine a causa della diuresi osmotica. L'ipokaliemia (una bassa concentrazione di potassio nel sangue) \u00e8 spesso il risultato di un trattamento ben condotto. Tuttavia questa condizione favorisce ed incrementa il rischio di pericolose alterazioni nella frequenza cardiaca (aritmie). Pertanto, in questi soggetti, \u00e8 raccomandata una attenta monitorizzazione della frequenza cardiaca, nonch\u00e9 la ripetuta misurazione delle concentrazioni di potassio, oltre all'aggiunta di potassio ai fluidi che vengono somministrati per via endovenosa una volta che le concentrazioni scendono al di sotto di 5,3\u00a0mmol/l. Se la concentrazione di potassio scende al di sotto di 3,3\u00a0mmol/l, la somministrazione di insulina pu\u00f2 dover essere interrotta per consentire la correzione del deficit elettrolitico, cio\u00e8 dell'ipokaliemia.\nLa somministrazione di soluzione di bicarbonato di sodio per migliorare rapidamente i livelli di acido nel sangue \u00e8 controversa. Le prove sul fatto che tale infusione possa migliorare i risultati rispetto alla esecuzione di una terapia standard sono scarse. Esiste invece evidenza che questa infusione, pur migliorando l'acidit\u00e0 del sangue, possa effettivamente peggiorare il ph all'interno delle cellule dell'organismo, aumentando cos\u00ec il rischio di alcune complicazioni. Il suo uso viene perci\u00f2 scoraggiato, anche se secondo alcune linee guida vi si pu\u00f2 fare ricorso in caso di acidosi estrema (pH &lt;6,9), e si possono infondere quantit\u00e0 pi\u00f9 limitate in caso di acidosi severa (pH 6,9-7,0).\nNel caso il terapeuta ritenga che vi sia una indicazione all'utilizzo di bicarbonato, \u00e8 consigliata un'infusione iniziale di 100-150 mL di bicarbonato di sodio alla concentrazione dell'1,4%. Questo trattamento pu\u00f2 essere eventualmente ripetuto, ma con infusioni lente e prestando attenzione ai limiti di pH sopra riportati.\nEdema cerebrale.\nL'edema cerebrale, specialmente se associato al coma, spesso necessita di ricovero in terapia intensiva, di ventilazione artificiale e di stretta osservazione. Questa complicanza \u00e8 infatti gravata da una importante mortalit\u00e0 (21%) e invalidit\u00e0 (un ulteriore 21%, inteso come sequele neurologiche), particolarmente nei bambini.\nLa somministrazione di fluidi in questi casi deve essere rallentata. Il trattamento ideale dell'edema cerebrale nella chetoacidosi diabetica non \u00e8 stato chiaramente stabilito, ma il mannitolo per via endovenosa e la soluzione salina ipertonica al 3%, similmente a quanto accade nell'edema cerebrale da altre cause, sono spesso utilizzati nel tentativo di ridurre l'edema stesso.\n, come in alcune altre forme di edema-nel tentativo di ridurre il gonfiore cerebrale.\nInfezioni concomitanti.\nIn presenza di un processo infettivo, quale verosimile fattore associato o scatenante la chetoacidosi diabetica, \u00e8 opportuno dare inizio prima possibile ad una terapia antibiotica di tipo empirico, guidata unicamente dalla verosimile sede dell'infezione, fino a quando non divengano disponibili i risultati degli esami colturali intrapresi (ad esempio emocolture oppure urinocolture) con gli associati studi di sensibilit\u00e0 batterica (antibiogramma).\nPrognosi.\nLa risoluzione della chetoacidosi diabetica viene definita come un miglioramento generale dei sintomi, ad esempio la capacit\u00e0 di tornare a nutrirsi e idratarsi per via orale senza alcun problema, il ritorno del pH ematico entro i valori di norma (pH&gt; 7.3), e l'assenza di chetoni nel sangue (&lt;1\u00a0mmol/l) o nelle urine.\nLa prognosi di questi pazienti \u00e8 decisamente migliorata. Rispetto agli anni '80 la presentazione clinica e i fattori precipitanti la chetoacidosi diabetica sono sostanzialmente sovrapponibili. Tuttavia il tasso di mortalit\u00e0 si \u00e8 notevolmente ridotto. Prima della scoperta dell'insulina (avvenuta nel 1922) il tasso di mortalit\u00e0 di questi soggetti raggiungeva il 100%.\nNegli ultimi anni la mortalit\u00e0 \u00e8 andata riducendosi in modo marcato, riducendosi dal 7.96% allo 0.67%. \nGrazie al moderno approccio alla terapia infusiva, anche in centri non specializzati la mortalit\u00e0 \u00e8 costantemente inferiore all'1-2% per episodio. La prognosi \u00e8 meno favorevole nei soggetti anziani che sviluppano gravi infezioni o malattie intercorrenti, come ad esempio infarto del miocardio, sepsi o polmonite associata ad Insufficienza respiratoria acuta. Ci\u00f2 \u00e8 particolarmente vero per quegli individui che debbono essere trattati in unit\u00e0 di cura intensiva o rianimazioni. Klebsiella pneumoniae \u00e8 spesso il batterio che con maggiore frequenza conduce ad infezioni precipitanti la gravit\u00e0 della chetoacidosi diabetica.\nL'edema cerebrale rimane ancora oggi la causa pi\u00f9 comune di mortalit\u00e0, in particolar modo nei bambini e nei soggetti adolescenti.\nAltre varie cause di mortalit\u00e0 includono l'ipokaliemia grave e la sindrome da distress respiratorio acuto, cos\u00ec come diversi e associati stati di comorbidit\u00e0 (alterazioni elettrolitiche, polmonite, infezioni delle vie urinarie, setticemia)."}
{"id": "900559", "revid": "729019", "url": "https://it.wikipedia.org/wiki?curid=900559", "title": "Kawasaki Ki-48", "text": "Il identificato anche come , nome in codice alleato Lily fu un bombardiere leggero bimotore prodotto dall'azienda giapponese Kawasaki Kokuki Kogyo, la divisione aeronautica della Kawasaki Heavy Industries, dalla fine degli anni trenta.\nUtilizzato principalmente dal Dai-Nippon Teikoku Rikugun K\u014dk\u016b Hombu, la componente aerea dell'esercito imperiale giapponese, durante la seconda guerra mondiale, alcuni esemplari catturati operarono anche dopo il termine del conflitto nelle aeronautiche militari della Cina nazionalista e popolare e dell'Indonesia.\nStoria del progetto.\nDalla met\u00e0 degli anni trenta 1937 le autorit\u00e0 militari dell'esercito imperiale ritennero di dover adeguare la propria flotta di velivoli da bombardamento con modelli pi\u00f9 attuali in grado di esprimere prestazioni comparabili a quelli che equipaggiavano le aeronautiche militari straniere. In quest'ottica emisero una serie di specifiche per bombardieri medi, poi soddisfatte dal Mitsubishi Ki-21 nazionale e dai Fiat B.R.20 italiani, e da un nuovo bombardiere ad alte prestazioni, dalle caratteristiche simili ai sovietici Tupolev SB-2 con una velocit\u00e0 massima di 480\u00a0km/h a 3\u00a0000\u00a0m e tempo di salita a 5\u00a0000\u00a0m di quota di almeno 10 minuti.\nLa Kawasaki vantava esperienza nello sviluppo del caccia pesante bimotore Ki-45. Lo sviluppo del nuovo velivolo, il Ki-48, si svolse senza particolari problemi tecnici, risolti per la maggior parte nelle prima fasi, tuttavia le caratteristiche generali non risultarono del tutto soddisfacenti. Per riuscire a raggiungere buone velocit\u00e0 e maneggevolezza i progettisti lesinarono sulla corazzatura e limitarono il carico bellico massimo a soli 800\u00a0kg in bombe da caduta. Inoltre l'armamento difensivo era di tre sole mitragliatrici rendendolo molto vulnerabile. Tuttavia il Ki-48 nei combattimenti non riusciva a superare in velocit\u00e0 gli avversari. Per ovviarvi fu impiegato in teatri bellici pi\u00f9 favorevoli come in Birmania, nel ruolo di bombardiere in picchiata.\nTecnica.\nI Ki-48 erano velivoli di costruzione metallica e dall'impostazione, per l'epoca, moderna e caratterizzata dalle ampie superfici vetrate e dalla configurazione bimotore.\nLa fusoliera dalle ridotti dimensioni riusciva ad offrire spazio sufficiente per i quattro membri dell'equipaggio e presentava una parte anteriore pi\u00f9 capiente, con muso vetrato a disposizione del puntatore-mitragliere e sviluppata verso l'alto dove si trovava la cabina di pilotaggio e la postazione difensiva dorsale, per rastremarsi in una pi\u00f9 sottile trave di coda che terminava in un impennaggio convenzionale monoderiva. Una terza postazione difensiva era ventrale, posizionata dopo il vano bombe.\nLa configurazione alare era monoplana, con ala posizionata media a sbalzo e che integrava le gondole dei due motori sul bordo d'entrata.\nIl carrello d'atterraggio era biciclo anteriore retrattile, con gli elementi anteriori che si ritraevano nelle gondole, e posteriormente un ruotino d'appoggio.\nLa propulsione era affidata ad una coppia di motori Nakajima Ha-115, radiali raffreddati ad aria che nella versione Type 1 erano di 1\u00a0130 CV (831 kW) ciascuno, inseriti in una cappottatura NACA e posizionati sul bordi d'attacco di ciascuna semiala ed abbinati ad eliche tripale.\nIl carico bellico era di 800 kg di bombe aeronautiche da caduta, quello difensivo in tre mitragliatrici Type 89 brandeggiabili calibro 7,7 mm posizionate nel muso, in posizione dorsale e ventrale.\nImpiego operativo.\nIl Ki-48 fu velocemente avviato alla produzione in serie e consegnato ai reparti da bombardamento, sostituendo gradualmente il precedente Kawasaki Ki-32 utilizzato nelle prime fasi della Seconda guerra sino-giapponese. In seguito fu utilizzato nelle Filippine, Malesia britannica, Birmania, Nuova Guinea, Isole Salomone ed Indie Orientali Olandesi; le iniziali versioni Ki-48 Ia e Ib, lente e poco armate, furono integrate dalle successive Ki-48 IIa e IIc, leggermente migliorate, rimanendo in servizio fino al termine del conflitto.\nTutti i modelli rimasero in servizio fino alla battaglia di Okinawa, nell'aprile 1945, nella quale molti furono convertiti in \"kamikaze\" (Ki-48-II KAI \"Tai-Atari\") equipaggiandoli con un'unica bomba da 800\u00a0kg."}
{"id": "900602", "revid": "767487", "url": "https://it.wikipedia.org/wiki?curid=900602", "title": "Metalium", "text": "I Metalium sono stati un gruppo heavy metal tedesco, di Amburgo. La formazione originale comprendeva Chris Caffery dei Savatage e Mike Terrana (Yngwie Malmsteen). Oltre ad otto album in studio, hanno partecipato a cinque tribute album (Uriah Heep, Accept, Scorpions, Helloween, ABBA).\nNel 2011 il gruppo, da un comunicato sul sito internet ufficiale, decide di sciogliersi."}
{"id": "900607", "revid": "111574858", "url": "https://it.wikipedia.org/wiki?curid=900607", "title": "Villa Borgherini", "text": "La villa Borgherini si trova a Firenze in piazza Bellosguardo. Essa, chiamata anche Belvedere del Saracino, fu costruita ai primi del XV secolo dai Bartoli, mercanti di aghi, che avevano case e negozi in Borgognissanti.\nStoria e descrizione.\nNel 1552 la villa fu acquistata da Pier Francesco Borgherini, che, alcuni anni prima, l'aveva fatta ampliare e abbellire da Baccio d'Agnolo con \"infinita spesa\", come dice Giorgio Vasari. In questa villa mor\u00ec, nell'agosto del 1768, Vincenzo di Pier Francesco Borgherini, senatore del Granducato di Toscana.\nLa villa appartenne anche ai Capponi, ai Ricasoli ed ai Castellani, che la vendettero allo scultore statunitense Horatio Greenough. In seguito pass\u00f2 in eredit\u00e0 a suo nipote Henry Huntington. L'ultimo proprietario in linea di discendenza diretta fu John Pasetti.\nLo stemma dei Borgherini, che compare sulla facciata della villa, presenta una banda d'oro in traverso a sghembo, con tre rose vermiglie in campo rosso."}
{"id": "900610", "revid": "24568320", "url": "https://it.wikipedia.org/wiki?curid=900610", "title": "Calzature", "text": ""}
