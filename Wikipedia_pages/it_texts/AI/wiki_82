{"id": "923635", "revid": "729019", "url": "https://it.wikipedia.org/wiki?curid=923635", "title": "Tonaca avventizia", "text": "La tonaca avventizia o esterna \u00e8 lo strato pi\u00f9 esterno che avvolge tutti vasi esclusi i capillari. \u00c8 formata da connettivo fibrillare e/o elastico con cellule di origine mesenchimale.\nNelle arterie di notevole calibro, superiore a 7 mm la tonaca avventizia \u00e8 costituita da cellule (solitamente fibrociti) e fibre collagene frammiste a numerose fibre elastiche che al limite della tonaca media si addenserebbero a costituire una seconda membrana elastica simile a quella interna. Nella avventizia di queste arterie vi sono arteriole e nervi per il trofismo e il funzionamento della parete (\"vasa et nervi vasorum\").\nNelle arterie che raggiungono la media grandezza, comprese tra 2,5 e 6 mm la tonaca esterna \u00e8 costituita da tessuto connettivale fibrillare a fasci intrecciati, misti a fibre elastiche. (in queste arterie assume una parte predominante la parte elastica e muscolare della tonaca media)\nNelle arterie di piccole dimensioni, con diametro inferiore a 2,5 mm la tonaca avventizia \u00e8 poco rappresentata e nei vasi pi\u00f9 fini \u00e8 costituita solo da poche cellule allungate e disposte parallelamente all'asse del vaso a formare il cosiddetto \"peritelio di Eberth\".\nCapillari e precapillari non presentano un'avventizia ma solo rare cellule mesenchimali chiamate periciti dalla funzione ignota.\nI precapillari venosi o seni venosi in alcune sedi anatomiche presentano all'esterno dell'endotelio una sottile membrana di fibre collagene e reticolari, con cellule connettivali e cellule contattili che formano uno strato discontinuo.\nNelle vene di piccolo e medio calibro la tonaca avventizia va da un esile straterello connettivale ad uno spesso, anche duplice rispetto alla media; \u00e8 costituito da tessuto collagenico con fibre orientate in vario senso intrecciate con fibre elastiche a disposizione longitudinale.\nNelle vene di grosso calibro l'avventizia \u00e8 sempre molto sviluppata, a 3-5 volte di pi\u00f9 della media, con molte cellule muscolari lisce a decorso longitudinale nel suo spessore, in pi\u00f9 presenta \"vasa et nervi vasorum\" che vi decorrono."}
{"id": "923647", "revid": "2066040", "url": "https://it.wikipedia.org/wiki?curid=923647", "title": "Futbol'nyj Klub Tom'", "text": "Il Tom' Tomsk, ufficialmente Futbol'nyj Klub Tom' (), \u00e8 una societ\u00e0 calcistica russa con sede nella citt\u00e0 siberiana di Tomsk. Milita attualmente nella PFN Ligi, la seconda divisione del campionato russo di calcio.\nStoria.\nIl club era precedentemente chiamato \"\"Burevestnik\" (1957), \"Tomi\u010d\" (1958, 1961-1963), \"Sibelektromotor\" (1959-1960), \"Torpedo\" (1964-1967, 1974-1978), \"Tomles\" (1968-1973) e \"Manometr\"\" (1979-1987).\nNel 1990 la squadra si rinforz\u00f2 particolarmente per uscire dalla seconda divisione; acquist\u00f2 infatti giocatori che, uniti a quelli gi\u00e0 presenti in squadra, trasformarono la squadra facendola diventare competitiva. Nel 1996 il team fin\u00ec al secondo posto, mancando per un soffio la promozione in prima divisione. La squadra si rifece nel 1997 riuscendo a raggiungere l'importantissimo obiettivo della promozione.\nIl Tom acquist\u00f2 nuovi giocatori per renderla competitiva in questa serie, ma sempre in questi anni soffr\u00ec molto dal punto di vista economico: la nuova compagnia petrolifera Eastern Oil Company abbandon\u00f2 la squadra, lasciandola senza sponsor. A questo punto la promozione in massima divisione divenne un sogno irrealizzabile, perci\u00f2 l'obiettivo principale per un po' di anni fu quello di non retrocedere. La squadra in pi\u00f9 dovette aggiornare lo stadio agli standard del campionato, e ci\u00f2 comport\u00f2 un ulteriore consumo di denaro.\nPerci\u00f2 il Tom si accontent\u00f2 di disputare campionati di media classifica, fino a quando nel 2001 arriv\u00f2 il nuovo sponsor, che rimpingu\u00f2 immediatamente le casse della societ\u00e0. La squadra acquist\u00f2 nuovi giocatori e fin\u00ec per due anni consecutivi (2002, 2003) al terzo posto, mancando per poco la promozione. Nel 2004 riusc\u00ec nello storico obiettivo di centrare la promozione finendo al secondo posto. Nel 2005 la squadra riusc\u00ec a restare in massima divisione conquistando un decimo posto, e si \u00e8 ripetuta nel 2006 con un settimo posto.\nIn seguito i risultati della squadra in campionato sono andati via via peggiorando, fino al quindicesimo posto del 2010-2011 che cost\u00f2 la retrocessione in PFN Ligi.\nStrutture.\nStadio.\nGioca le gare interne nel Trud Stadium."}
{"id": "923662", "revid": "466539", "url": "https://it.wikipedia.org/wiki?curid=923662", "title": "Invasione della privacy", "text": "Invasione della Privacy (\"An Invasion of Privacy\") \u00e8 un film per la televisione del 1983 diretto da Mel Damski.\nTrama.\nKate Bianchi \u00e8 una divorziata che si trasferisce in una piccola isola al largo della costa del Maine, ma rimane coinvolta con il capo della polizia locale e poi affronta l'ostracismo dai suoi inizialmente simpatici vicini di casa quando accusa di stupro un tuttofare locale."}
{"id": "923665", "revid": "115544608", "url": "https://it.wikipedia.org/wiki?curid=923665", "title": "Gaston Paris", "text": "Allievo di Friedrich Diez, si pu\u00f2 dire che sia stato lui ad avviare la moderna ricerca storico-filologica, cos\u00ec come il suo maestro aveva avviato quella linguistica.\nVenne candidato al Premio Nobel per la letteratura nel 1901, 1902 e 1903.\nBiografia.\nFiglio di Paulin Paris, importante medievalista e paleografo, compie parte dei suoi studi a Bonn avviandosi prima alla filologia germanica, poi a quella romanza.\nSuccede a suo padre come professore al Coll\u00e8ge de France, a partire dal 1872, e ne diventa poi direttore nel 1895. \u00c8 inoltre eletto membro dell'Acad\u00e9mie fran\u00e7aise il 28 maggio 1896 al posto di Louis Pasteur; alla sua morte il suo seggio verr\u00e0 occupato da Fr\u00e9d\u00e9ric Masson.\n\u00c8 fondatore, insieme a Paul Meyer, di riviste di studi prestigiose come la \"Revue critique\" e soprattutto \"Romania\" nel 1872, e promotore della \"Soci\u00e9t\u00e9 des Anciens Textes Fran\u00e7ais\".\nLe opere.\nGaston Paris ha curato l'edizione critica di diversi testi medievali, come \"La vie de saint Alexis\" (XI secolo) nel 1872.\n\u00c8 autore inoltre di numerosi studi e recensioni critiche sia di linguistica che di letteratura, alcuni dei quali raccolti nell'opera, uscita postuma a cura dei suoi allievi, \"M\u00e9langes\". Ricordiamo poi l'importantissimo studio \"Histoire po\u00e9tique de Charlemagne\" (a cura di Paul Meyer, 1865), nel quale indaga le origini delle \"Chanson de geste\"; simile lavoro fa, riguardo ai \"fabliau\", ne \"Les Contes orientaux dans la litt\u00e9rature fran\u00e7aise du moyen \u00e2ge\" (1895)."}
{"id": "923697", "revid": "76963", "url": "https://it.wikipedia.org/wiki?curid=923697", "title": "Wayne Hussey", "text": "Biografia.\n\u00c8 leader del gruppo rock The Mission. In precedenza Hussey aveva militato nei Dead or Alive e nei The Sisters of Mercy, componendo gran parte delle musiche per il primo album di questi ultimi: \"First and Last and Always\" del 1985.\nIn seguito a disaccordi con il cantante dei Sisters, Andrew Eldritch, Wayne Hussey lascia la band e si porta con s\u00e9 il bassista Craig Adams. I due, con l'aggiunta del batterista Mick Brown e del chitarrista Simon Hinkler, danno cos\u00ec vita ai Mission.\nIl primo album dei Mission, \"God's Own Medicine\", vede la luce nel 1986: da quel punto in poi la carriera dei Mission, conclusasi ufficialmente con il \"Farewell Tour\" del 2008, proseguir\u00e0 fra alti e bassi (\"Children\" del 1988 rimane ad oggi il loro album di maggior successo) con continui cambi di formazione. Wayne, comunque, non ha affatto abbandonato le scene riproponendo occasionalmente in tour, da solo con la sua chitarra, il repertorio della band in versione acustica. Dal 2008, invece, proseguono i tour celebrativi con i membri rientrati nella band. \nNel 2019 ha pubblicato per Omnibus Press la prima parte della sua autobiografia, \"Salad Daze\", che copre il periodo dalla sua infanzia fino all'uscita dai The Sisters Of Mercy."}
{"id": "923741", "revid": "287204", "url": "https://it.wikipedia.org/wiki?curid=923741", "title": "Endorser", "text": "Un endorser \u00e8 colui il quale fa uso pubblico di strumenti, attrezzi o altro fornitigli in via privilegiata dal fabbricante, sostanzialmente per scopi pubblicitari, attraverso un accordo chiamato endorsement.\n\u00c8 utilizzato principalmente nell'ambiente della musica quando, ad esempio, un musicista pubblicizza una marca di strumenti musicali, usandone i prodotti durante i concerti o le sue varie esibizioni; per esempio il chitarrista X ha un endorsement con la ditta di chitarre Y. Esempi di famosi chitarristi endorser sono George Benson e Steve Vai per la Ibanez, John Petrucci per la Music Man, Mark Tremonti e Carlos Santana per la Paul Reed Smith, Phil Demmel per la Jackson guitars, Max de Aloe per la tedesca Hohner, Yngwie Malmsteen per la Fender; i batteristi Ringo Starr e Dave Lombardo per le batterie Ludwig-Musser.\nIn lingua inglese, il termine ha il significato di \"garante\", \"approvatore\" o pi\u00f9 in generale colui che mostra pubblicamente il proprio sostegno verso qualcosa; si riferisce quindi al ruolo di valorizzatore che un personaggio famoso pu\u00f2 esercitare sul prodotto. In questi termini pu\u00f2 essere reso equivalente a \"testimonial\", che in Italia \u00e8 molto pi\u00f9 usato.\nNegli ambiti della produzione musicale o della pratica sportiva, l\"endorser\" ha spesso un ruolo attivo nel processo di progettazione e produzione del prodotto che va ad utilizzare, e di frequente questo apporto \u00e8 significativamente migliorativo: \u00e8 diverso dal termine \"testimonial\" che solitamente identifica il rapporto artista/azienda su un piano pi\u00f9 commerciale.\nIn questo caso, il costruttore mette in produzione un prodotto o una linea di prodotti che porta il nome dell'endorser o la sua firma (signature), con lo scopo di offrire al cliente un bene che garantisce di ottenere le stesse prestazioni di quello utilizzato/pubblicizzato dall'endorser stesso. Nell'esempio delle chitarre, la Ibanez ha in catalogo un'intera linea di produzione con il nome GB, le iniziali di George Benson."}
{"id": "923766", "revid": "599013", "url": "https://it.wikipedia.org/wiki?curid=923766", "title": "Cct", "text": ""}
{"id": "923776", "revid": "2033069", "url": "https://it.wikipedia.org/wiki?curid=923776", "title": "Spenser (serie televisiva)", "text": "Spenser (\"Spenser: For Hire\") \u00e8 una serie televisiva poliziesca trasmessa dal settembre 1985 al maggio 1988 sul canale statunitense ABC.\nLa serie.\n\u00c8 basata sui romanzi gialli di Robert B. Parker. Il protagonista \u00e8 \"Spenser\", interpretato da Robert Urich, un ex-pugile diventato detective privato che lavora nella zona di Boston e in ogni episodio si trova a dover risolvere un'indagine, spesso legata ad un omicidio. L'episodio pilota della serie, della durata di due ore, era un adattamento del quarto romanzo della serie: \"Promised Land\" (scritto nel 1976 e vincitore l'anno seguente dell'Edgar Award).\nGli altri personaggi i principali sono Hawk, interpretato da Avery Brooks, e Susan Silverman, interpretata da Barbara Stock. Barbara Stock lasci\u00f2 lo show durante la seconda stagione e fu sostituita da Carolyn McCormick, con il personaggio di Rita Fiore. La Stock torn\u00f2 comunque nella stagione finale della serie. Nel diciassettesimo episodio della terza stagione compare una giovane Sarah Michelle Gellar, attrice divenuta famosa una decina di anni dopo per il ruolo di Buffy Summers in \"Buffy l'ammazzavampiri\".\nSpin-off.\nNella primavera del 1989, sempre sulla ABC, vi fu un breve (13 episodi) \"spin-off\" della serie, incentrato sul personaggio di Hawk: \"Un uomo chiamato Falco\" (\"A Man Called Hawk\").\nDurante i primi anni novanta furono prodotti quattro film per la televisione basati sulla serie, con Urich e Brooks sempre nei rispettivi ruoli, mentre Barbara Stock venne sostituita da Barbara Williams per i primi due e da Wendy Crewson per i seguenti.\nDistribuzione.\nLa serie fu trasmessa negli Stati Uniti dal 20 settembre 1985 al 7 maggio 1988 sulla rete televisiva ABC. In Italia \u00e8 stata trasmessa dal 7 gennaio 1987 su Rete 4 con il titolo \"Spenser\".\nAlcune delle uscite internazionali sono state:"}
{"id": "923819", "revid": "36426", "url": "https://it.wikipedia.org/wiki?curid=923819", "title": "Villa Peyron", "text": ""}
{"id": "923820", "revid": "767487", "url": "https://it.wikipedia.org/wiki?curid=923820", "title": "The Mission (gruppo musicale)", "text": "The Mission (conosciuti negli Stati Uniti come The Mission UK per motivi legali) sono una band fondata da Wayne Hussey e Craig Adams nel 1985, dopo la fine della loro avventura con i The Sisters of Mercy.\nStoria.\nInizialmente chiamata The Sisterhood, la band, nella quale militavano anche il chitarrista Simon Hinkler e il batterista Mick Brown, ha dovuto cambiare il nome in The Mission a causa di un'azione legale di Andrew Eldritch, cantante e leader degli stessi The Sisters of Mercy. \nIl primo album dei Mission, \"God's Own Medicine\", \u00e8 stato pubblicato nel corso del 1986, mentre il maggior successo della band \u00e8 stato il successivo \"Children\", che ha raggiunto il 2\u00ba posto nella classifica britannica. Nel frattempo la loro casa discografica, la Phonogram, aveva realizzato nel 1987 una collezione del materiale precedentemente inciso dai Mission fra il 1985 e il 1986 su un'etichetta indipendente, la Chapter22, \"The First Chapter\".\nDopo aver pubblicato un ulteriore album, \"Carved in Sand\" e una raccolta di inediti e b-side, \"Grains of Sand\" (entrambi nel 1990), Simon Hinkler lascia la band. \u00c8 il primo dei numerosi abbandoni che la band dovr\u00e0 registrare nel corso della sua storia.\nI Mission proseguono come trio e pubblicano nel 1992 l'album \"Masque\", nel quale fanno spazio ad atmosfere pi\u00f9 elettroniche. \u00c8 una svolta che i fan non gradiscono molto e che segna un punto di non ritorno nel successo dei Mission.\nNel 1994 esce la raccolta \"Sum and Substance\", contenente i singoli del periodo 1986-1992 e un paio di canzoni nuove. Con una formazione che vede come superstiti della formazione originale Wayne Hussey e Mick Brown, accompagnati da 3 nuovi musicisti, i Mission realizzano l'album \"Neverland\" sulla propria etichetta, Neverland, sussidiaria della Sony. I Mission replicano l'anno dopo con \"Blue\" che, di fatto, segna la fine del rapporto con la Sony e, al momento, la fine della carriera discografica dei Mission.\nIl solo Wayne Hussey realizza nel 2000 un album di nuove versioni del vecchio materiale del gruppo, \"Resurrection/The Greatest Hits\", dopodich\u00e9 mette insieme una nuova formazione dei Mission con il redivivo Craig Adams (che in precedenza aveva militato coi The Cult). La band pubblica quindi \"Aura\" nel 2001, un album che viene salutato dai fan come un ritorno agli anni migliori del sound del gruppo. Seguir\u00e0 una raccolta d'inediti e rarit\u00e0 con il successivo \"Aural Delight\" (2003) ma, ancora una volta, i The Mission dovranno fare a meno di Craig Adams che abbandona quindi il gruppo per la seconda volta. Con una formazione rinnovata, i Mission pubblicano il DVD \"Lighting The Candles\" (2005); contenente 3 dischi ricchi di materiale live, interviste, video e materiale di vario tipo che, come i due album precedenti, arriva ai primi posti delle classifiche indipendenti tedesche. Nell'aprile 2007 \u00e8 stato dato alle stampe l'album \"God Is a Bullet\".\nMentre, tra il 2008 e il 2009 son stati pubblicati vari album dal vivo in cui venivano eseguiti i primi dischi nella loro interezza. Dove, come ospite, appariva anche il chitarrista originario Simon Hinkler.\nDopodich\u00e9, nel 2010 la band cerc\u00f2 di riunirsi nella formazione originale per celebrare i venticinque anni di carriera. Ma, il batterista Mick Brown non partecip\u00f2 e, al suo posto venne chiamato a sostituirlo Mike Kelly. Tuttora, proseguono con gli stessi componenti riuscendo a registrare album come \"The Brightest Light\" (2013) e \"Another Fall From Grace\" (2016). L'ultimo con lo stesso produttore dei primi album: Tim Palmer."}
{"id": "923826", "revid": "1748167", "url": "https://it.wikipedia.org/wiki?curid=923826", "title": "Slovacchi", "text": "Gli slovacchi sono un popolo slavo occidentale che abita principalmente in Slovacchia e parla la lingua slovacca, strettamente imparentata con la lingua ceca.\nLa maggior parte degli slovacchi abitano entro i confini della Slovacchia (circa 5.000.000), ma ci sono minoranze autoctone slovacche in Repubblica Ceca, Ungheria (B\u00e9k\u00e9scsaba), Serbia (Voivodina) e considerevoli popolazioni di immigranti negli Stati Uniti d'America e in Canada."}
{"id": "923830", "revid": "1632387", "url": "https://it.wikipedia.org/wiki?curid=923830", "title": "Joseph B\u00e9dier", "text": "Biografia.\nAllievo di Gaston Paris, gli si pu\u00f2 attribuire il superamento delle prospettive romantico-positivistiche del maestro, ma soprattutto \u00e8 colui che, rifiutando il metodo di Lachmann, instaura un nuovo metodo nell'allestimento delle edizioni critiche basato sul criterio del \"Codex optimus\" (da lui chiamato \"bon manuscrit\"), detto appunto \"Metodo del B\u00e9dier\".\nRicopr\u00ec il ruolo di docente di filologia romanza a Friburgo, a Caen, alla Sorbona e al Coll\u00e8ge de France.\nFu eletto membro dell'Acad\u00e9mie fran\u00e7aise nel 1920, andando a occupare il posto che era stato di Edmond Rostand.\nMor\u00ec nel 1938 per una congestione cerebrale.\nL'attivit\u00e0 di filologo.\nB\u00e9dier cur\u00f2 l'edizione di diverse opere della letteratura medioevale come per esempio il \"Roman de Tristan\" di Tommaso d'Inghilterra negli anni 1902-1905. Fondamentale nel suo percorso \u00e8 l'edizione critica del \"Lai de l'ombre\" (1890) di Jean Renart, allestita prima osservando il metodo del Lachmann e, una ventina d'anni dopo, secondo il suo metodo personale, quello del \"bon manuscrit\".\nNello studio intitolato \"Les Fabliaux. Etudes de litt\u00e9rature populaire et d'histoire litt\u00e9raire du moyen \u00e2ge\", del 1893 evidenzi\u00f2 la difficolt\u00e0 di risalire alle origini dei temi favolistici e l'inconsistenza del considerare l'India la patria della novellistica europea.\nNel trattato \"L\u00e9gendes \u00e9piques\" del 1913 si preoccup\u00f2 di scindere ogni relazione tra le chansons e gli avvenimenti carolingi narrati, e di dimostrare la loro origine legata alla collaborazione fra chierici e giullari e soprattutto ai santuari posti sui siti dei pellegrinaggi."}
{"id": "923833", "revid": "1433186", "url": "https://it.wikipedia.org/wiki?curid=923833", "title": "Hormigueros", "text": "Hormigueros \u00e8 una citt\u00e0 di Porto Rico situata nell'immediato entroterra occidentale dell'isola. L'area comunale confina a nord con Mayag\u00fcez, a est con San Germ\u00e1n e a sud-ovest con Cabo Rojo. Il comune, che fu fondato nel 1874, oggi conta una popolazione di quasi 20.000 abitanti ed \u00e8 suddiviso in 6 circoscrizioni (\"barrios\")."}
{"id": "923847", "revid": "3535", "url": "https://it.wikipedia.org/wiki?curid=923847", "title": "Torymus Sinensis", "text": ""}
{"id": "923851", "revid": "287204", "url": "https://it.wikipedia.org/wiki?curid=923851", "title": "Convenzione di Yaounde", "text": ""}
{"id": "923857", "revid": "767487", "url": "https://it.wikipedia.org/wiki?curid=923857", "title": "Craig Adams (musicista)", "text": "Lo si ricorda soprattutto per aver militato come bassista nei The Sisters of Mercy e per aver fondato con Wayne Hussey (ex Sisters anche lui) la band The Mission. \nDopo lo scioglimento di questi ultimi, nel corso degli anni '90, ha fatto parte dei The Cult. Dopodich\u00e9 \u00e8 tornato per un paio d'anni nei redivivi Mission, con i quali ha realizzato l'album \"Aura\" del 2001. Dieci anni dopo \u00e8 rientrato per celebrare il venticinquennale della band, partecipando anche alle registrazioni degli album \"The Brightest Light\" (2013) e \"Another Fall From Grace\" (2016) e ai relativi tour di supporto."}
{"id": "923864", "revid": "1652134", "url": "https://it.wikipedia.org/wiki?curid=923864", "title": "Cechi", "text": "I cechi (in ceco: \"\u010ce\u0161i\") sono un popolo slavo occidentale che abita principalmente nei territori della Repubblica Ceca, nell'Europa centrale. Minoranze di cechi abitano anche in Slovacchia, Austria, Stati Uniti, Brasile, Canada, Germania, Russia e altre nazioni. Tale popolo parla la lingua ceca, che \u00e8 strettamente imparentata con la lingua slovacca.\nCos\u00ec come per gli slovacchi, gli antenati dei cechi sono le trib\u00f9 slave che abitarono le regioni della Boemia, della Moravia e della Slesia dal VI secolo in avanti.\nTra i re pi\u00f9 importanti e influenti che governarono questa regione ci fu Carlo IV (Karel IV), che divenne anche imperatore del Sacro Romano Impero.\nMolti eroi, principalmente il riformista religioso Jan Hus e il signore della guerra Jan \u017di\u017eka, sono considerati eroi nazionali e sulle loro vite esistono molte leggende e storie a livello nazionale.\nEsistono anche antiche storie popolari riguardo al popolo ceco, come l\"'Antenato \u010cech\", che secondo la leggenda port\u00f2 la trib\u00f9 dei cechi nella sua terra, oppure quella di \"P\u0159emysl, l'aratore\" che diede inizio alla dinastia che govern\u00f2 per 400 anni fino al 1306.\nIl popolo ceco \u00e8 anche molto orgoglioso dei santi di cultura ceca, principalmente San Venceslao, patrono della nazione, San Vito (cui \u00e8 dedicata la cattedrale di Praga), San Giovanni Nepomuceno, San Procopio, Sant'Adalberto di Praga, Santa Ludmilla e Sant'Agnese di Boemia."}
{"id": "923867", "revid": "486946", "url": "https://it.wikipedia.org/wiki?curid=923867", "title": "Zampakuto", "text": ""}
{"id": "923868", "revid": "1573940", "url": "https://it.wikipedia.org/wiki?curid=923868", "title": "Villa della Luna", "text": "Villa delle Lune si trova a Firenze tra via della Piazzuola e via Boccaccio, non lontano dal confine comunale con Fiesole.\nStoria e descrizione.\nFu fatta costruire da Bartolomeo Scala, su disegno di Giuliano da Sangallo, verso la fine del XV secolo. Ai primi del XVI secolo la villa pass\u00f2 ai Guadagni che la fecero ingrandire e restaurare nel 1710. \nPoi i Dufour Berte la fecero rimodernare dall'architetto Giuseppe Poggi. La villa pass\u00f2 quindi alla famiglia Pisa; durante la guerra 1915-1918 Luigi Pisa (Milano 1890- ivi 1930) vi aprir\u00e0 un ospedale per i feriti che venivano dal fronte. In seguito la villa cambi\u00f2 nuovamente proprietari."}
{"id": "923871", "revid": "36426", "url": "https://it.wikipedia.org/wiki?curid=923871", "title": "Bartolomeo Scala", "text": ""}
{"id": "923874", "revid": "486946", "url": "https://it.wikipedia.org/wiki?curid=923874", "title": "Soul Slayer", "text": ""}
{"id": "923876", "revid": "125361683", "url": "https://it.wikipedia.org/wiki?curid=923876", "title": "Bryozoa", "text": "Il phylum Bryozoa (Briozoi) o, pi\u00f9 correttamente, Ectoprocta, \u00e8 composto da piccoli animali invertebrati acquatici, quasi esclusivamente marini, che vivono in colonie arborescenti ancorate ad un substrato sommerso.\nEtimologia.\nDal greco \"br\u00fdon\" = muschio e \"z\u00f4ion\" = animale, poich\u00e9 l'aspetto delle colonie ricorda quello del muschio.\nDistribuzione e habitat.\nI \"Briozoi\" vivono fissati su fondali rocciosi, ma anche sabbiosi e limosi, preferiscono ambienti marini tropicali, tuttavia per la loro distribuzione mondiale possono definirsi cosmopoliti.\nI \"Briozoi\" sono detti anche organismi \"incrostanti\" in quanto causano incrostazioni sulle carene delle navi e su strutture marine sommerse.\nLa maggior parte delle specie marine vive in acque tropicali a meno di 100 metri di profondit\u00e0. Tuttavia, alcune sono state trovate in fosse di acque profonde, soprattutto intorno alle correnti fredde, e altre vicino ai poli. La grande maggioranza \u00e8 sessile. Le forme incrostanti sono le pi\u00f9 comuni nei mari poco profondi, ma le forme erette diventano pi\u00f9 comuni con l'aumentare della profondit\u00e0. Alcune forme come la \"Cristatella\" possono muoversi, e una specie antartica, la \"Alcyonidium pelagosphaera\", \u00e8 costituita da colonie galleggianti. Le specie pelagiche hanno un diametro compreso tra 5 e , presentano una forma a sfera cava e sono costituite da un unico strato di autozooidi. Non si sa ancora se queste colonie sono pelagiche per tutto il loro ciclo vitale o se rappresentano solo uno stadio giovanile temporaneo e non ancora descritto.\nDescrizione.\nUna colonia di \"Briozoi\" \u00e8 formata da singoli individui, detti \"zooidi\", che raggiungono al massimo mezzo millimetro. Ogni zooide vive racchiuso in un involucro di forma allungata, a doppia parete, calcareo o chitinoso, detto \"zooecio\", a volte chiuso da un opercolo.\nCiascun individuo \u00e8 costituito da una parte che si trova permanentemente dentro la teca, detta \"cist\u00ecde\", ed una che ne fuoriesce, detta \"polip\u00ecde\". Quest'ultima \u00e8 munita di una cresta rilevata, il \"lofoforo\", che porta una corona di tentacoli intorno all'apertura buccale, i quali fungono da organi per l'alimentazione, la respirazione e la percezione degli stimoli esterni. Il cistide costituisce la parte fondamentale dell'animale in quanto \u00e8 lui stesso a secernere lo zooecio e a rigenerare il polipide se necessario.\nIl lofoforo nei \"Briozoi\" marini ha forma circolare, mentre in quelli di acqua dolce \u00e8 a forma di ferro di cavallo.\nIl polipide pu\u00f2 essere velocemente retratto nello zooecio grazie ad un \"muscolo retrattore detto funicolo\" e pu\u00f2 essere successivamente estratto grazie a muscoli \"parietali\". L'eversione avviene molto pi\u00f9 lentamente, secondo due diversi meccanismi:\nI \"Briozoi\" non hanno un apparato circolatorio. Hanno un apparato digerente ricurvo ad U, con la bocca vicina all'ano nella parte superiore e stomaco e intestino in quella inferiore.\nAlcune specie hanno, come apparato nervoso, un ganglio nervoso situato sotto il lofoforo.\nLe colonie sono generalmente polimorfiche, cio\u00e8 gli zooidi possono assumere una morfologia diversa a seconda della loro funzione. Caratteristiche sono le \"avicularie \"e le \"vibracularie\". Le avicularie hanno una forma che ricorda la testa di un uccello (da cui il nome), con l'opercolo modificato a formare un becco con funzione difensiva. Le vibracularie invece hanno un opercolo notevolmente allungato e muscolarizzato che passano sulla colonia per ripulirla dai detriti.\nBiologia.\nRiproduzione.\nQuesti animali si riproducono sia asessualmente che sessualmente. Il fondatore della nuova colonia, detto \"ancestrula\", origina per gemmazione gli altri zooidi, che di conseguenza hanno tutti lo stesso patrimonio genetico. Nell'ambito di una stessa colonia \u00e8 tuttavia presente un'ampia differenziazione morfologica tra i vari individui a seconda del ruolo che svolgono (pulizia, riproduzione, difesa ecc.).\nI \"Briozoi \"sono generalmente ermafroditi. Gran parte delle specie marine appartenenti a questo phylum trattiene l'embrione in una camera incubatrice annessa allo zooecio, nutrendolo tramite un tessuto di tipo placentare. Dall'embrione si sviluppa una larva ciliata tipo trocofora, chiamata \"cifonauta\", che ha l'aspetto di un cono appiattito con ciuffo apicale di ciglia. Le larve, dopo la schiusa, scendono sul fondale del mare e, con l'apice rivolto verso il basso, si fissano ad un substrato fondando una nuova colonia per gemmazione.\nInoltre, \u00e8 opportuno precisare che i Bryozoa comprendono anche il sottotipo Entoprocta, con bocca e ano che si aprono all'interno del lofoforo. Di queste forme non esiste una testimonianza fossile, poich\u00e9 esse sono prive di scheletro.\nAlimentazione.\nI \"Briozoi\" si cibano di plancton e di particelle organiche che catturano filtrando l'acqua.\nEvoluzione.\nDa studi su ritrovamenti fossili emerge che i \"Briozoi\" sono comparsi, con innumerevoli specie, nel Cambriano, ed ebbero la massima espansione nel periodo tra l'Ordoviciano e il Carbonifero, con la comparsa di numerose nuove specie, e nel periodo tra Giurassico e Cretaceo.\nAttualmente si conoscono circa specie viventi, buona parte delle quali risale al Paleozoico, e pi\u00f9 di specie fossili."}
{"id": "923894", "revid": "92723", "url": "https://it.wikipedia.org/wiki?curid=923894", "title": "Cornelio Valeriano", "text": "Biografia.\nCornelio Valeriano era il figlio maggiore dell'imperatore romano Gallieno e di sua moglie Cornelia Salonina; ricevette il nome Valeriano dal nonno, l'imperatore omonimo. Quando Valeriano e il figlio Gallieno divennero augusti, nel 255, Cornelio Valeriano venne innalzato per volere del nonno al rango di cesare, con lo scopo di rafforzare la dinastia, stimolare la fiducia delle popolazioni e garantirsi la fedelt\u00e0 dei soldati, tutti temi molto cari agli imperatori della \"Crisi del terzo secolo\".\nMentre Valeriano si occupava delle province orientali e Gallieno della frontiera del Reno, a Cornelio Valeriano, terzo membro della \"domus divina\", venne affidata la custodia della frontiera del Danubio dal 256 ca., certamente sotto la custodia di un generale esperto, in quanto il cesare aveva all'epoca quindici-sedici anni; non \u00e8 da escludere che il suo tutore fosse Ingenuo, il governatore di una delle due province pannoniche. La presenza di Cornelio Valeriano in zona \u00e8 attestata dalle iscrizioni, che celebrano la sua opera di ricostruzione di strade e ponti, e lo proclamano \"princeps iuventutis\", con il chiaro intento di celebrare la continuit\u00e0 dinastica.\nLe fonti letterarie non spiegano come mor\u00ec Cornelio Valeriano. Gli studiosi moderni notano che la monetazione del cesare si interrompe nel 258, quando in Pannonia vi fu la rivolta di Ingenuo, e attribuiscono la morte del cesare al tradimento del suo tutore: un destino simile a quello che sarebbe capitato al fratello minore Cornelio Salonino qualche anno dopo in Germania.\nEsiste una questione aperta che riguarda l'elevazione (o auto-proclamazione) di Cornelio Valeriano al rango di augusto. Il ritrovamento di un'iscrizione che lo celebra come \"augustus\" \u00e8 stato interpretato come un tentativo di garantire al giovane rampollo della dinastia di Valeriano la lealt\u00e0 dei soldati in occasione della rivolta di Ingenuo: un tentativo che, come sarebbe poi accaduto al fratello Cornelio Salonino, sarebbe fallito."}
{"id": "923907", "revid": "1543377", "url": "https://it.wikipedia.org/wiki?curid=923907", "title": "MAZ-152", "text": "MAZ-152 (in russo: \u041c\u0410\u0417 152) \u00e8 un modello di autobus interurbano realizzato in Bielorussia a partire dal 1999.\nGeneralit\u00e0.\nL'industria costruttrice \u00e8 denominata Minsky Avtomobilny Zavod (MAZ), ed opera a Minsk, capitale della Bielorussia.\nCaratteristiche.\nIl MAZ-152 \u00e8 un autobus a due assi con guida a sinistra, lungo circa dodici metri e con 2 porte ad espulsione; ha un aspetto moderno sia per i grandi finestrini contigui e variamente sagomati lungo la fiancata, sia per il parabrezza rettangolare leggermente bombato.\nIl MAZ-152 \u00e8 equipaggiato con il motore tedesco Mercedes-Benz OM501LA (Euro 3) di 11,95 litri e la potenza 354 cavalli.\nL'autobus attualmente ha di serie il cambio meccanico ZF 6S 1701 \u0412\u041e. La velocit\u00e0 massima che raggiunge il MAZ-152 \u00e8 di 130\u00a0km/ora. Sulla richiesta pu\u00f2 essere installata l'aria condizionata, il sistema della informazione elettronica, i finestrini scorrevoli, un WC, l'onde microonde, una minicucina, il sistema video e audio. Il numero dei sedili varia da 43 a 47, la capienza del bagagliaio da 6 a 7 m cubici.\nDiffusione.\nIl modello \u00e8 presente nelle aziende del trasporto pubblico della Bielorussia e Russia ed anche in alcune dell'Europa Orientale."}
{"id": "923908", "revid": "10652", "url": "https://it.wikipedia.org/wiki?curid=923908", "title": "Briozoi", "text": ""}
{"id": "923919", "revid": "10652", "url": "https://it.wikipedia.org/wiki?curid=923919", "title": "Ectoprocta", "text": ""}
{"id": "923935", "revid": "3535", "url": "https://it.wikipedia.org/wiki?curid=923935", "title": "The Mission UK", "text": ""}
{"id": "923938", "revid": "554814", "url": "https://it.wikipedia.org/wiki?curid=923938", "title": "Mediano di mischia", "text": "Il mediano di mischia, talvolta semplicemente mediano, (ingl. \"Scrum half\", fr. \"Demi de mel\u00e9e\" ), nel rugby a 15, rappresenta il pi\u00f9 importante punto di contatto tra la mischia e i tre quarti, e si trova costantemente inserito nel gioco. Il mediano di mischia \u00e8 di solito relativamente piccolo ma ha un'ampia visione di gioco, una grande abilit\u00e0 nel rispondere velocemente alle situazioni di gioco e buone capacit\u00e0 nel gestire la palla con le mani e nei calci.\nSono di solito i primi placcatori in difesa e prendono posizione dietro ogni mischia ordinata, ogni maul o ruck per raccogliere il pallone e mantenere attiva la fase di gioco. Inseriscono il pallone all'interno della mischia ordinata e lo recuperano quando questo vi esce; gli \u00e8 anche permesso di stare molto pi\u00f9 avanti rispetto agli altri tre quarti durante l'azione di touche per poter raccogliere il pallone nel passaggio del saltatore. \nSpesso i mediani di mischia sono molto loquaci durante le partite. Anche se \u00e8 tecnicamente contro le regole, molti mediani di mischia avvertono l'arbitro di falli e infrazioni commessi dalla squadra avversaria (Austin Healey \u00e8 un buon esempio a proposito).\nTra i pi\u00f9 famosi mediani di mischia a livello internazionale si annoverano: Ken Catchpole (Australia), Danie Craven (Sudafrica), Agust\u00edn Pichot (Argentina), Gareth Edwards (Galles e Lions), Nick Farr-Jones (Australia), George Gregan (Australia) e Joost van der Westhuizen (Sudafrica). "}
{"id": "923940", "revid": "2220313", "url": "https://it.wikipedia.org/wiki?curid=923940", "title": "Un amore su misura", "text": "Un amore su misura \u00e8 un film commedia italiano del 2007 diretto da Renato Pozzetto. E' l'ottavo ed ultimo, ad oggi, interpretato dal duo comico Cochi e Renato dopo trent'anni.\nLa pellicola fu presentata a CINEMA. Festa Internazionale di Roma 2006.\nTrama.\nLa vita dell'ingegnere Corrado Olmi, un uomo di mezza et\u00e0, \u00e8 condizionata dalla solita routine, tra il lavoro e l'hobby della pesca; ma un giorno, all'improvviso, sua moglie lo lascia. Corrado sembra non accettare la separazione, fin quando viene contattato da una ditta giapponese. Questa lo informa di averlo selezionato come cavia di un esperimento: la realizzazione di una \"donna su misura\", Elettra. Dopo una certa riluttanza, Corrado accetta la proposta e gli viene consegnata una donna con le caratteristiche da lui richieste. Ma, a lungo andare, una donna perfetta non gli fa pi\u00f9 provare gusto nel rapporto in quanto lei non pu\u00f2 provare alcuna gelosia, proprio come lui aveva richiesto. Corrado allora richiede alla ditta di apportare una modifica... ed \u00e8 l'inizio della fine.\nRiconoscimenti.\nMonte-Carlo Film Festival de la Com\u00e9die 2006: miglior attore (Renato Pozzetto)"}
{"id": "923949", "revid": "628767", "url": "https://it.wikipedia.org/wiki?curid=923949", "title": "Polani", "text": "I Polani (in polacco: \"Polanie\") erano una trib\u00f9 slava occidentale che viveva nel bacino del fiume Warta nell'VIII secolo. Nel tardo IX secolo i Polani riuscirono a sottomettere la maggior parte delle trib\u00f9 slave che abitavano tra i fiumi Oder e Bug Occidentale e tra i Carpazi e il Mar Baltico. Dal X secolo riuscirono anche a integrare le terre della Masovia, della Cuiavia e della Grande Polonia.\nLe pi\u00f9 recenti scoperte archeologiche hanno portato alla luce quattro grandi roccaforti (\"Gr\u00f3d\") del primo periodo dello stato dei Polani:\nLe unioni tribali condotte dalla dinastia Piast risiedevano principalmente nei territori dell'attuale Polonia."}
{"id": "923957", "revid": "20768", "url": "https://it.wikipedia.org/wiki?curid=923957", "title": "Alberto Varvaro", "text": "Biografia.\nLaureatosi a Palermo, venne poi ammesso al corso di perfezionamento della Scuola normale superiore. Per qualche anno ebbe l'incarico di lettore all'Universit\u00e0 di Zurigo. Fu professore ordinario di Filologia romanza all'Universit\u00e0 degli Studi di Napoli Federico II, socio dell'Accademia della Crusca, socio dell'Accademia Nazionale dei Lincei, professore emerito dell'Istituto italiano di scienze umane, nonch\u00e9 membro del comitato direttivo e collaboratore dell\"Enciclopedia fridericiana\", opera edita dall'Istituto dell'Enciclopedia Italiana. Pubblic\u00f2 studi sulla letteratura medievale ma anche lavori attinenti ai campi della sociolinguistica e della dialettologia."}
{"id": "923965", "revid": "51418", "url": "https://it.wikipedia.org/wiki?curid=923965", "title": "Rock spaziale", "text": ""}
{"id": "923977", "revid": "2", "url": "https://it.wikipedia.org/wiki?curid=923977", "title": "Classificazione delle galassie", "text": ""}
{"id": "923980", "revid": "486946", "url": "https://it.wikipedia.org/wiki?curid=923980", "title": "Run-up", "text": ""}
{"id": "923996", "revid": "1408685", "url": "https://it.wikipedia.org/wiki?curid=923996", "title": "Baia di Lituya", "text": "La baia di Lituya (; Tlingit: \"Ltu.aa\", significa \"lago all'interno del picco\") \u00e8 un fiordo statunitense situato nello stato dell'Alaska. \u00c8 lungo 14,5 km e largo 3,2\u00a0km nel suo punto pi\u00f9 ampio. La baia fu scoperta nel 1786 da Jean-Fran\u00e7ois de La P\u00e9rouse, che le diede il nome di \"Port des Fran\u00e7ais\" (porto dei francesi); ventuno uomini dell'esploratore francese morirono a causa delle alte maree della baia.\nI ghiacciai minori Cascade e Crillon e il maggiore Lituya finiscono tutti nella baia di Lituya. La baia \u00e8 famosa per le sue eccezionali alte maree. La via di accesso alla baia \u00e8 molto stretta e le maree entranti ed uscenti dalla baia attraverso l'entrata causano correnti particolarmente pericolose.\nLa stessa topografia, causa delle maree nella baia, contribu\u00ec alla creazione del pi\u00f9 alto tsunami mai registrato in qualunque parte del mondo. Un terremoto e una conseguente frana nella zona del Crillon alla testa della baia, il 9 luglio 1958 furono la causa della pi\u00f9 grande onda anomala mai registrata nella storia, alta circa 525 metri, che sradic\u00f2 alberi e suolo dall'altra parte del golfo e sconvolse l'intera baia, distruggendo tre pescherecci ancorati l\u00ec e uccidendo due persone. Tuttavia, non appena l'onda raggiunse il mare, si esaur\u00ec velocemente. L'evento costitu\u00ec la prova dell'esistenza dei megatsunami.\nLa baia di Lituya fa parte del Glacier Bay National Park and Preserve."}
{"id": "923998", "revid": "115427479", "url": "https://it.wikipedia.org/wiki?curid=923998", "title": "Fascio gaussiano", "text": "In ottica, un fascio di luce \u00e8 detto gaussiano quando il suo profilo di intensit\u00e0 su un piano perpendicolare alla direzione di propagazione segue una distribuzione gaussiana. L'importanza nello studio dei fasci gaussiani sta nel fatto che ben descrivono, in termini ondulatori, la radiazione emessa da una sorgente laser; infatti molto spesso, specialmente nell'interazione con elementi ottici, l'approssimazione di considerare un fascio laser come un'onda piana non \u00e8 valida.\nDerivazione dell'equazione d'onda per fasci gaussiani.\nIl punto di partenza sono ovviamente le equazioni di Maxwell dalle quali si ottiene, per il campo elettrico ad esempio, la nota equazione delle onde:\nPonendo formula_2, che corrisponde a fissare la frequenza dell'onda elettromagnetica, si ottiene l'equazione di Helmholtz:\ncon formula_4 che in generale avr\u00e0 una parte reale (responsabile della dispersione) ed una parte immaginaria (da cui originano l'assorbimento o l'amplificazione); per semplicit\u00e0 consideriamo il caso in cui formula_5 non dipende dalle coordinate.\nL'esperienza comune insegna che la radiazione laser si propaga come un'onda approssimativamente piana, per la quale il flusso di energia avviene in una particolare direzione z, con una simmetria cilindrica intorno a questa direzione e l'energia associata concentrata prevalentemente in una regione limitata attorno all'asse individuato da questa direzione.\nQuesto suggerisce di cercare per una componente del vettore campo elettrico ortogonale a z, una soluzione dell'equazione di Helmholtz nella forma:\ndove formula_8 \u00e8 la distanza dall'asse z.\nTenendo conto della simmetria cilindrica del problema, \u00e8 utile inoltre scrivere l'operatore laplaciano in questo modo\nin questa scrittura formula_10 ha quindi il significato di \"operatore laplaciano trasverso\". L'equazione di Helmholtz \u00e8 dunque\nSupponendo che la variazione lungo z sia sufficientemente bene descritta dalla sola derivata prima si pu\u00f2 supporre che\ne quindi trascurare la derivata seconda nell'equazione.\nL'equazione per le funzioni formula_13 e formula_14 diventa perci\u00f2\nAffinch\u00e9 questa sia vera per ogni r dovranno annullarsi identicamente i coefficienti delle diverse potenze di r; questo conduce al sistema\nFasci gaussiani astigmatici.\nIl fascio gaussiano fondamentale formula_17 si pu\u00f2 pensare ottenuto a partire dal prodotto di due soluzioni dipendenti da formula_18 e da formula_19 con lo stesso \"spot-size\" di cintola.\nformula_20.\nCi interessano ora dei fasci gaussiani il cui fattore gaussiano ha larghezza diversa su i due assi formula_21 e formula_22. Ammettiamo inoltre che le posizioni delle cintole possano essere diverse. Questi prendono il nome di Fasci Gaussiani Astigmatici e la loro forma analitica, nel caso semplice in cui l'unica modulazione trasversale di ampiezza sia quella del fattore gaussiano, \u00e8 la seguente:\nformula_23.\nSoluzione dell'equazione d'onda.\nIl sistema di equazioni differenziali appena scritto \u00e8 derivato da un'equazione approssimata, ma se ne pu\u00f2 trovare una soluzione esatta; introducendo una nuova funzione incognita formula_24 definita da formula_25, dalla prima equazione si ha direttamente formula_26 che si integra in maniera immediata. Quindi introducendo una costante di integrazione formula_27\nSostituendo questa nell'altra equazione si ottiene\nLa costante formula_27 si pu\u00f2 determinare osservando che se si vuole che l'ampiezza di formula_31 decada allontanandosi dall'asse occorre avere formula_27 immaginario puro; in genere si pone formula_33, con formula_34 lunghezza d'onda della luce; formula_35 ha le dimensioni di una lunghezza e il suo significato diverr\u00e0 chiaro tra poco.\nFinalmente l'espressione per il campo elettrico diventa\ndove si sono definite le quantit\u00e0\nPer focalizzare un fascio gaussiano occorrono quindi lenti di focale corta rispetto alla distanza di Rayleigh."}
{"id": "924016", "revid": "1013865", "url": "https://it.wikipedia.org/wiki?curid=924016", "title": "Mindanao Settentrionale", "text": "Mindanao Settentrionale (in tagalog: Hilagang Mindanao; in inglese: \"Northern Mindanao\") \u00e8 una regione delle Filippine posta nella parte centro-settentrionale dell'isola di Mindanao. Il capoluogo regionale \u00e8 la citt\u00e0 di Cagayan de Oro.\nLe province che fanno capo a questa regione, ufficialmente la Regione X, sono: Camiguin, isola nel mare di Bohol, le province costiere di Lanao del Norte, Misamis Occidental e Misamis Oriental, e quella di Bukidnon nell'interno.\nGeografia fisica.\nLa regione occupa la parte settentrionale di Mindanao, tra la penisola di Zamboanga ad ovest e la valle dell'Agusan ad est dove confina con al regione di Caraga. A nord \u00e8 bagnata dal Mare di Bohol oltre il quale c'\u00e8 la regione di Visayas Centrale mentre a sud nella parte interna e montuosa dell'isola, confina, da ovest ad est, con le regioni del Mindanao Musulmano, SOCCSKSARGEN e Davao.\nLa provincia di Lanao del Norte si affaccia a nord sulla baia di Iligan nel Mare di Bohol e a sud, unica nella regione, sulla baia di Illana nel Mare di Celebes.\nSuddivisioni amministrative.\nLa regione si divide in 5 province. Vi sono 2 citt\u00e0 indipendenti, 6 citt\u00e0 componenti e 85 municipalit\u00e0.\nCitt\u00e0.\nCitt\u00e0 indipendenti:\nCitt\u00e0 componenti:\nEconomia.\nIl 60% del Mindanao Settentrionale \u00e8 coperto da foreste. \u00c8 sviluppata la pesca e tra le coltivazioni spiccano mais e banane.\nLa regione fa parte di un'area sottoposta a piani di sviluppo (\"North Coast Economic Growth Cluster\" o NCEGC), creata con l'intenzione di aiutare sia l'agricoltura che l'industria. In altre zone del Paese la produzione agricola si \u00e8 rallentata o per difficolt\u00e0 contingenti, come nel Luzon Centrale, o perch\u00e9 si sono fatte scelte politiche verso altri settori. Qui c'\u00e8 la possibilit\u00e0 e la volont\u00e0 di crescere in tutti i settori, date le ottime potenzialit\u00e0 del territorio."}
{"id": "924033", "revid": "62004", "url": "https://it.wikipedia.org/wiki?curid=924033", "title": "Record europei di sci nautico", "text": "La seguente tabella riporta i record europei maschili e femminili delle diverse discipline dello sci nautico.\n\"Nota: dati aggiornati al 6 novembre 2006\"\nLa seguente tabella riporta invece i record europei maschili e femminili delle diverse discipline dello sci nautico a piedi nudi.\n\"Nota: dati aggiornati al 19 gennaio 2008\""}
{"id": "924040", "revid": "1181544", "url": "https://it.wikipedia.org/wiki?curid=924040", "title": "Jill Munroe", "text": "Jill Munroe \u00e8 un personaggio della serie televisiva \"Charlie's Angels\" interpretato da Farrah Fawcett. Nonostante sia apparsa solo nella prima stagione, \u00e8 quello che pi\u00f9 ha contribuito a contraddistinguere la serie, rendendola un cult movie.\nStoria.\nJill \u00e8 il personaggio dinamico, estroverso, divertente e pi\u00f9 affascinante della serie, e grazie al grande temperamento artistico e il \"sex-appeal\" di Farrah Fawcett, diventa l'emblema della serie. \u00c8 l'angelo sportivo e atletico.\nNel telefilm, la vediamo insegnare basket ad una squadra di bambini, giocare a tennis, nuotare, giocare a bowling, andare sullo skateboard. \u00c8 un personaggio attivo ma che sa esaltare anche la propria femminilit\u00e0: \u00e8 molto frequente vederla su copertine e poster di riviste di moda.\nGuida una Ford Mustang Cobra II, bianca con strisce blu.\nCon i suoi interessi per oroscopi, meditazione e filosofie orientali spesso usati per animare l'inizio o la fine degli episodi, rappresenta l'anima pi\u00f9 \"freak\" della California degli anni '70, in cui gli episodi della serie sono ambientati.\nDopo il primo anno, lascia l'agenzia di Charlie Townsend per diventare pilota di grand prix e cede il posto a sua sorella minore, Kris Munroe (interpretata da Cheryl Ladd).\nJill torner\u00e0 a trovare la sorella Kris, nella serie, per sei volte successivamente:"}
{"id": "924048", "revid": "339392", "url": "https://it.wikipedia.org/wiki?curid=924048", "title": "Spada Zeta", "text": ""}
{"id": "924057", "revid": "111824641", "url": "https://it.wikipedia.org/wiki?curid=924057", "title": "Confraternita dei santi Cirillo e Metodio", "text": "La Confraternita dei santi Cirillo e Metodio () fu un'organizzazione politica segreta presente in Kiev, Ucraina, ai tempi dell'Impero russo. Fondata nel dicembre 1845 o nel gennaio 1846, la Confraternita fu rapidamente soppressa dal governo zarista nel marzo del 1847 e la maggior parte dei suoi membri fu punita con la prigione o l'esilio.\nL'obiettivo principale dell'organizzazione era la liberalizzazione del tessuto politico e sociale della Russia imperiale, in accordo con i principi cristiani e slavofili in voga tra l'intelligencija liberale del paese.\nCreata su iniziativa di Nikolaj Ivanovi\u010d Kostomarov, un famoso storico ucraino, la societ\u00e0 fu cos\u00ec chiamata in onore dei santi Cirillo e Metodio, considerati dal pensiero popolare come eroi e protettori delle nazioni slave e celebrati per la cristianizzazione dell'area e l'introduzione in Russia e Ucraina dell'alfabeto cirillico.\nTra gli obiettivi della Confraternita vi erano inoltre l'abolizione della servit\u00f9 della gleba, l'ampliamento delle possibilit\u00e0 di accesso all'istruzione pubblica e la trasformazione politica dell'impero in una Confederazione di popoli slavi, nella quale l'etnia russa avrebbe cessato di svolgere un ruolo egemonico ma sarebbe stata considerata eguale alle altre nazioni.\nIl metodo attraverso cui arrivare a questi fini, descritti nelle opere scritte dallo stesso Kostomarov \"Knyha buttja ukra\u00efns'koho narodu\" (\"Libro della Genesi del popolo ucraino\") e \"Statut Kyrylo-Mefodi\u00efvs'koho tovarystva\" (\"Lo Statuto della Societ\u00e0 dei Santi Cirillo e Metodio.\"), non era tuttavia condiviso da tutti i partecipanti.\nMentre alcuni proponevano l'attuazione dello Statuto attraverso riforme graduali, altri, influenzati dal romanticismo europeo, vedevano nella rivoluzione l'unico strumento attuabile.\nTra i membri si possono citare Pantelejmon Kuli\u0161, Heorhij Andruz'kyj, Vasyl' Bilozers'kyj, Mykola Hulak, Opanas Markovy\u010d, Oleksandr Navroc'kyj, Oleksij Petrov, Ivan Posjada, Dmytro Pyl'\u010dykov, Mykola Savy\u010d e, anche se solo ultimamente gli storiografi sono riusciti a rivelare la sua reale appartenenza, Taras Hryhorovy\u010d \u0160ev\u010denko il quale fu considerato parte dell'organizzazione a causa sia della sua familiarit\u00e0 con alcuni dei suoi membri sia di alcune opere di spiccato contenuto liberale, trovate nel suo alloggio dopo una perquisizione."}
{"id": "924062", "revid": "712828", "url": "https://it.wikipedia.org/wiki?curid=924062", "title": "Zanpakut\u014d", "text": ""}
{"id": "924081", "revid": "834", "url": "https://it.wikipedia.org/wiki?curid=924081", "title": "Zone Alarm", "text": ""}
{"id": "924113", "revid": "1075510", "url": "https://it.wikipedia.org/wiki?curid=924113", "title": "Jacques Charles Fran\u00e7ois Sturm", "text": "Biografia.\nNel 1821 inizi\u00f2 a frequentare l'Accademia di Ginevra dove ebbe come insegnante di matematica Simon Lhuilier che riconobbe subito le sue capacit\u00e0. Ritiratosi Lhuilier per limiti di et\u00e0, Sturm fu aiutato da Jean-Jacques Schaub che, oltre a indirizzarlo negli studi, lo sostenne di fronte alle difficolt\u00e0 finanziarie dovute alla recente morte di suo padre.\nConclusi gli studi presso l'Accademia, nel 1823 divenne precettore del figlio di Madame de Sta\u00ebl e in tale veste ebbe modo di scrivere alcuni articoli di geometria che furono pubblicati sugli \"Annales de math\u00e9matiques pures et appliqu\u00e9es\" diretti da Joseph Diaz Gergonne. Alla fine del 1823 la famiglia di Madame de Sta\u00ebl si trasfer\u00ec a Parigi, Sturm la segu\u00ec ed ebbe modo di partecipare a riunioni scientifiche organizzate da Fran\u00e7ois Arago e frequentate da personalit\u00e0 quali Laplace, Poisson, Fourier, Gay-Lussac e Ampere.\nTornato a Ginevra, decise poi, insieme al compagno di scuola Colladon, di cercare fortuna a Parigi, ed ottenne un impiego presso il \"Bulletin universel\". Nel 1829 scopr\u00ec il teorema relativo alla determinazione del numero di radici reali di un'equazione numerica comprese tra due limiti dati, teorema che porta il suo nome. Nell'anno seguente fu nominato professore di matematica presso il College Rollin.\nVenne ammesso come membro dell'Acad\u00e9mie des Sciences nel 1836, divenne \"r\u00e9p\u00e9titeur\" nel 1838, e nel 1840 professore presso l'\u00c9cole Polytechnique, ed infine succedette a Poisson nella cattedra di meccanica nella Facolt\u00e0 di scienze a Parigi. Le sue opere, \"Cours d'analyse de l'\u00c9cole polytechnique\" (1857-1863) e \"Cours de m\u00e9canique de l'\u00c9cole polytechnique\" (1861), furono pubblicati dopo la sua morte avvenuta a Parigi.\nEgli fu il co-eponimo della teoria di Sturm-Liouville insieme con Joseph Liouville. Il teorema di Sturm \u00e8 un risultato fondamentale per la dimostrazione dell'esistenza degli zeri reali delle funzioni.\nIl suo nome compare nella lista dei 72 nomi di scienziati, ingegneri e altre personalit\u00e0 incisi sulla Torre Eiffel."}
{"id": "924125", "revid": "287204", "url": "https://it.wikipedia.org/wiki?curid=924125", "title": "Nicanor Zabaleta", "text": "Biografia.\nZabaleta nasce a San Sebasti\u00e1n nel 1907. Nel 1914 il padre, il pittore Pedro Zabaleta gli regal\u00f2 uno strumento che aveva fatto costruire appositamente per lui, con l'intento di alimentare una vocazione che presto si sarebbe rivelata fruttifera. Inizia presto a prendere lezioni da Vincenta Tormo de Calvo, del Conservatorio di Madrid, e da Luisa Menarguez. Nel 1925 inizia gli studi a Parigi, dove ha come insegnanti Marcel Tournier e Jacqueline Borot. Nel 1926 fa il suo esordio ufficiale in un concerto nella capitale francese. In seguito va negli Stati Uniti, e per la prima volta suona in America del nord nel 1934. Nel 1950 incontra in Porto Rico Graziela, la donna che avrebbe sposato nel 1952. Torna in Spagna e inizia a girare l'Europa. Negli anni tra il 1959 e il 1962 tiene una cattedra di arpa all'Accademia Musicale Chigiana di Siena. Il suo ultimo concerto si tiene a Madrid il 16 giugno 1992, quando la cagionevole salute di Zabaleta era gi\u00e0 minata. Muore l'anno successivo, il 31 marzo 1993, a San Juan de Puerto Rico.\nHa suonato soprattutto musica del diciottesimo secolo, ma anche musica antica e moderna. Per lui hanno composto artisti come Alberto Ginastera, Darius Milhaud, Heitor Villa-Lobos, Walter Piston, Ernst Krenek, Joaqu\u00edn Rodrigo. Si stima che abbia venduto circa tre milioni di dischi.."}
{"id": "924142", "revid": "2056951", "url": "https://it.wikipedia.org/wiki?curid=924142", "title": "Maul", "text": "Nel rugby si ottiene una maul quando il giocatore portatore della palla viene trattenuto da uno o pi\u00f9 avversari, e quando uno o pi\u00f9 compagni di squadra del portatore di palla si legano ad esso.\nUna volta che la maul \u00e8 formata gli altri giocatori possono prendervi parte ma, come nella ruck, devono farlo dalla parte della loro met\u00e0 campo legandosi da dietro al loro ultimo compagno che ne prende parte. Se la maul arresta il suo avanzamento l'arbitro segnala il primo \"stop\" e nel caso in cui non si riesca ad avanzare al secondo tentativo, oppure non sia possibile recuperare la palla per continuare l'azione, l'arbitro assegna una mischia ordinata in favore della squadra che non aveva il possesso della palla quando la maul si \u00e8 formata (fa eccezione il caso in cui la maul si sia formata immediatamente dopo la conquista del pallone successiva ad un calcio che non sia il calcio di inizio).\nLa tattica del \"rolling\" si attua quando la maul \u00e8 formata, e il pallone viene passato ai giocatori retrostanti che, uno alla volta, escono dalla maul per farle cambiare direzione. Questa tattica pu\u00f2 essere estremamente utile per guadagnare terreno e richiede grandi capacit\u00e0 tecniche, sia per attuarla correttamente che per evitarla. \u00c8 una tattica di gioco impiegata soprattutto dagli avanti dopo una touche vinta oltre la linea dei 22 metri avversaria. \n\u00c8 scorretto far crollare una maul, cos\u00ec che i giocatori cadano a terra. Gli arbitri prestano molta attenzione affinch\u00e9 qualche giocatore non cerchi di far crollare una maul attuando cos\u00ec una tattica scorretta. Inoltre i giocatori che partecipano alla maul non possono stare con la testa pi\u00f9 in basso del bacino.\nUna maul tuttavia non \u00e8 correttamente formata se un compagno di squadra del portatore di palla vi si lega e tutti e due iniziano semplicemente a procedere contro gli avversari. Il giocatore eventualmente situato davanti al portatore di palla sarebbe accidentalmente o di proposito in posizione di fuorigioco e l'arbitro potrebbe quindi assegnare una mischia ordinata o un calcio di punizione a seconda che il fallo venga considerato voluto o non. Questa tattica viene generalmente chiamata dai giocatori, dai commentatori e dagli arbitri con il termine colloquiale di \"carretto\".\nNel campionato 2008-2009 con l'introduzione sperimentale delle ELV \u00e8 stata sperimentata una regola che consentiva ai giocatori che difendono di far cadere la maul, trascinando a terra un avversario, purch\u00e9 lo facessero prendendolo tra le spalle ed i fianchi. Era inoltre consentito avere la testa pi\u00f9 in basso del bacino. La nuova regola \u00e8 stata abbandonata dalla stagione successiva, poich\u00e9 considerata troppo vantaggiosa per i difensori, che potevano bloccare facilmente la maul facendola crollare."}
{"id": "924172", "revid": "287204", "url": "https://it.wikipedia.org/wiki?curid=924172", "title": "Perigord", "text": ""}
{"id": "924176", "revid": "124936819", "url": "https://it.wikipedia.org/wiki?curid=924176", "title": "Societ\u00e0 Sportiva Calcio Napoli 1972-1973", "text": "Questa voce raccoglie le informazioni riguardanti la Societ\u00e0 Sportiva Calcio Napoli nelle competizioni ufficiali della stagione 1972-1973.\nStagione.\nNella stagione 1972-1973 il Napoli disputa il campionato di Serie A, con 28 punti si piazza in nona posizione. Lo scudetto lo ha vinto con 45 punti la Juventus, lotta a tre per il titolo decisa sul filo di lana, all'ultima giornata la Juventus vince a Roma con i giallorossi (1-2), il Milan perde (5-3) a Verona, e la Lazio perde a Napoli (1-0), la classifica finale recita: Juventus 45 punti, Milan 44 punti e Lazio 43 punti. Retrocedono L'Atalanta con 24 punti, il Palermo con 17 punti e la Ternana con 16 punti.\nLa squadra partenopea di Corrado Ferlaino \u00e8 allenata per questa stagione da Giuseppe Chiappella. Molto rivoluzionata nei ranghi, disputa un campionato di centro classifica, segnando poco, solo 18 reti in 30 partite, il miglior realizzatore stagionale \u00e8 Giuseppe Damiani con 7 reti, di cui 6 in campionato ed 1 in Coppa Italia. Buona invece la difesa napoletana, che con 20 reti subite \u00e8 una delle migliori del torneo. Nel girone di andata i biancoazzurri hanno raccolto solo 12 punti e navigavano in acque perigliose, meglio il ritorno con 16 punti ottenuti, ed una posizione di classifica pi\u00f9 tranquilla. In Coppa Italia il Napoli \u00e8 inserito nel settimo girone, disputato prima del campionato che il Napoli ha vinto con 7 punti, passando al girone di finale B disputato al termine del campionato, il Napoli vi arriva terzo, lo vince il Milan, che il 1\u00ba luglio in finale batte la Juventus che ha vinto il girone di finale A, i rossoneri vincono (6-3) dopo i calci di rigore, e riconquistano il trofeo gi\u00e0 vinto la stagione prima."}
{"id": "924195", "revid": "1745361", "url": "https://it.wikipedia.org/wiki?curid=924195", "title": "Cinghiale calidonio", "text": "Nella mitologia greca, il cinghiale di Calidone o calidonio \u00e8 un cinghiale di straordinaria possanza che compare in diversi miti come antagonista di grandi eroi. Era detto essere figlio della scrofa di Crommio. Fu mandato da Ares, per gelosia, a uccidere Adone quando costui si innamor\u00f2 di Afrodite.\nMitologia.\nLa fiera trov\u00f2 la morte nella \"caccia calidonia\", una battuta di caccia al cinghiale organizzata dal re Oineo di Calidone. Il cinghiale era stato inviato da Artemide a distruggere i campi di Calidone perch\u00e9 Oineo era venuto meno nelle offerte votive succedute all'eccellente raccolto calidonio trascurando la dea e per liberarsi della belva, Oineo organizz\u00f2 una caccia in cui chiese la partecipazione di quasi tutti gli eroi del mito greco; tra gli altri, Castore e Polluce, i Cureti, Ida e Linceo, Admeto e Atalanta.\nSvolgimento della caccia ed uccisione.\nAll'inizio della caccia, i cacciatori sguinzagliarono i cani e seguirono le grandi orme della bestia fino a quando la snidarono presso un corso d'acqua intenta ad abbeverarsi. Il cinghiale, scoperto, si scagli\u00f2 ferocemente in mezzo ai cacciatori che cercarono di ferirlo. Nestore trov\u00f2 scampo a fatica salendo su un albero mentre Giasone lanci\u00f2 il proprio giavellotto mancando il bersaglio. Telamone in seguito scagli\u00f2 la lancia contro la bestia ma colp\u00ec accidentalmente il cognato Euritione, uccidendolo mentre stava tentando di scagliare i suoi giavellotti. Peleo e Telamone rischiarono di essere caricati dalla belva che per fortuna fu colpita ad un orecchio da una freccia di Atalanta e fugg\u00ec. Purtroppo per\u00ec anche Anceo che, spintosi troppo avanti per dare un colpo d'ascia al cinghiale, venne lacerato dalle zanne della bestia e anche Ileo venne ucciso e con lui molti dei suoi cani da caccia. \nInfine Anfiarao assest\u00f2 al cinghiale una pugnalata ad un occhio riuscendo ad accecarlo e quando Teseo fu sul punto di essere travolto, fu Meleagro che riusc\u00ec a conficcare il suo giavellotto nel ventre dell'animale e che poi lo fin\u00ec con un colpo di lancia nel cuore.\nCacciatori.\nSecondo Omero gli eroi che hanno partecipato provenivano da tutta la Grecia. Bacchilide li ha definiti \"I migliori fra tutti i Greci\".\nLa tabella elenca: "}
{"id": "924203", "revid": "767487", "url": "https://it.wikipedia.org/wiki?curid=924203", "title": "Check Point", "text": "La Check Point Software Technologies Ltd. \u00e8 un'azienda israeliana produttrice di dispositivi di rete e software, specializzata in prodotti relativi alla sicurezza quali firewall e VPN. \nI centri di sviluppo della Check Point sono dislocati in Israele ed in Bielorussia; ha uffici a Redwood City, California, e nell'area di Dallas. A causa della massiccia presenza della societ\u00e0 negli Stati Uniti, la Check Point si autodefinisce societ\u00e0 binazionale.\nNel 2004 ha acquisito la Zone Labs, azienda produttrice del firewall ZoneAlarm.\nCheck Point compete nell'industria degli AntiVirus contro Avira, F-Secure, Kaspersky, McAfee, Panda Security, Sophos e Symantec tra gli altri."}
{"id": "924221", "revid": "1086846", "url": "https://it.wikipedia.org/wiki?curid=924221", "title": "Societ\u00e0 Sportiva Calcio Napoli 1971-1972", "text": "Questa voce raccoglie le informazioni riguardanti la Societ\u00e0 Sportiva Calcio Napoli nelle competizioni ufficiali della stagione 1971-1972.\nStagione.\nNella stagione 1971-1972 il Napoli disputa il campionato di Serie A, con 28 punti in classifica ottiene l'ottava posizione. Lo scudetto \u00e8 stato vinto dalla Juventus con 43 punti davanti alla coppia Milan e Torino con un punto in meno. Retrocedono in Serie B il Mantova ed il Catanzaro con 21 punti ed il Varese con 13 punti.\nCeduti Ottavio Bianchi, Gian Piero Ghio, Kurt Hamrin e Alessandro Abbondanza, gli unici rinforzi messi a disposizione dell'allenatore Giuseppe Chiappella furono Mario Perego e Emiliano Macchi, oltre al ritorno di Vincenzo Montefusco a centrocampo, poi dal mercato di novembre \u00e8 arrivata l'ala Pierpaolo Manservisi in prestito dalla Lazio. In campionato gli azzurri sono riusciti a vincere appena 6 partite, di cui 5 in casa e una sola in trasferta (contro il ), mentre ben 16 sono stati i pareggi. Il Napoli ha chiuso il campionato all'ottavo posto con gli stessi punti della Sampdoria, con un vistoso calo nel finale, dove \u00e8 riuscito a cogliere una sola vittoria nelle ultime 11 partite del torneo. Finito il campionato, per la seconda volta nella sua storia, la squadra partenopea ha raggiunto la finale di Coppa Italia, dove \u00e8 stata sconfitta dal per (2-0), dopo aver vinto il terzo girone di qualificazione ed anche il girone di finale A. Nella nuova Coppa Uefa alla sua prima edizione, i partenopei sono stati eliminati nel doppio confronto, dai romeni del Rapid Bucarest, nel primo turno della competizione. Il miglior realizzatore stagionale dei napoletani \u00e8 stato Jos\u00e9 Altafini autore di 10 reti, di cui 8 in campionato e 2 in Coppa Italia.\nOrganigramma societario.\nArea direttiva\nArea tecnica\nStatistiche.\n\"Statistiche aggiornate al 5 luglio 1972.\""}
{"id": "924238", "revid": "114657678", "url": "https://it.wikipedia.org/wiki?curid=924238", "title": "Episodi di Settimo cielo (prima stagione)", "text": "Questa voce contiene riassunti, dettagli e crediti dei registi e degli sceneggiatori della prima stagione della serie TV Settimo cielo. Negli Stati Uniti \u00e8 stata trasmessa per la prima volta il 26 agosto 1996 e si \u00e8 conclusa il 19 maggio 1997.\nAccanto ai titoli italiani sono indicati i titoli originali. In ogni paragrafo sono inoltre indicate le principali guest star.\nUna famiglia al completo.\nEric Camden \u00e8 un reverendo, un padre di cinque figli, e felicemente sposato con Annie Camden, una mamma casalinga che deve crescere i loro cinque figli. Matt \u00e8 il figlio pi\u00f9 grande che non riesce a trovare un lavoro. Mary \u00e8 la figlia pi\u00f9 grande a cui piace giocare a basket e desidera ardentemente baciare un ragazzo. Lucy \u00e8 la figlia di mezzo e sta cercando di diventare una donna. Simon \u00e8 il figlio pi\u00f9 piccolo che vuole ad ogni costo prendere un cane, anche se i suoi genitori gli hanno gi\u00e0 detto che \u00e8 troppo giovane e irresponsabile, guardando i suoi disastri precedenti con gli animali. Ruthie \u00e8 la figlia pi\u00f9 piccola ed \u00e8 una bambina di cinque anni, felice e adorabile. Annie porta a casa un'adorabile cagnetta, che Simon chiama Happy e, anche se all'inizio un po' titubanti, decidono di tenerla felicemente. I genitori di Annie le vengono a far visita, e la donna viene a conoscenza di devastanti notizie quando i suoi genitori le dicono che hanno appena saputo che la madre ha una forma molto grave di leucemia.\nLe scarpe del Reverendo.\nMatt rivela ai genitori di essere amico di una giovane ragazza incinta, Reene. Subito chiarisce di non essere il padre del bambino, ma sta solo provando ad aiutarla. Mary sta tenendo nascosto a Matt il fatto che sta uscendo con Jeff, il migliore amico del fratello. Lucy ha una cotta segreta per il suo compagno di classe Jimmy Moon. Eric non riesce a trovare le sue scarpe che Simon ha nascosto perch\u00e9 Happy le ha tutte mordicchiate. Quando Simon dice la verit\u00e0 al padre gli rivela anche che Happy aspetta dei cuccioli. Alla fine dell'episodio, Annie rivela la verit\u00e0 scioccante a Matt a proposito di sua nonna che ha la leucemia.\nIn un batter d'occhio.\nAnnie continua a soffrire per la recente diagnosi di sua madre che ha la leucemia. Allora decide di andare in Arizona a far loro visita. Nel frattempo, Eric si offre volontario per un lavoro sociale, ma non riesce a farlo all'ultimo minuto. Allora si offre volontario Matt, ma le sue credenze lo mettono in dubbio a proposito dell'organizzazione e dei motivi per cui stanno facendo la carit\u00e0. Inoltre, Mary decide di lasciare Jeff mentre Lucy ha il suo primo vero appuntamento con il suo compagno di classe Jimmy Moon. Infine, quando Annie ritorna a casa con i suoi genitori, quest'ultimi decidono di stare con lei e il resto della famiglia cos\u00ec che possano passare dei giorni con loro, ma sfortunatamente sar\u00e0 l'ultimo per la madre di Annie, Jenny.\nCrisi a catena.\nSimon prova a trovare un posto speciale in paradiso dove mandare la madre di Annie. Dopo il funerale Annie si rattrista ancora di pi\u00f9 per la partenza del padre che torna in Arizona. Eric aiuta una coppia con problemi coniugali. Mary vuole rompere col fidanzato, Jeff,ma non ha il coraggio di dirglielo. Sar\u00e0 Lucy, triste per la perdita della nonna, a dire inavvertitamente al ragazzo le intenzioni di Mary.Jeff per\u00f2 si convince che Lucy si sia sbagliata circa le intenzioni della sorella e cos\u00ec chiede a Mary di fidanzarsi con lui; spingendo cos\u00ec la ragazza a dirgli come stanno realmente le cose.Rene, l\u2019amica di Matt, entra in travaglio e Matt le star\u00e0 accanto in Ospedale \nIl colore di Dio.\nQuando la famiglia Camden apprende che la chiesa del loro amico, il reverendo Morgan della chiesa di Hamilton, \u00e8 stata bruciata da un gruppo razzista, Eric invita il reverendo e la sua famiglia a stare da lui. Simon si trova nei guai dopo aver difeso il suo amico Nigel dopo aver sentito un commento razzista. Matt, Mary e Lucy diventano molto amici dei figli del reverendo Hamilton, Keesha e John, mentre Ruthie di Lynn. \nLa gara delle zucche.\nLucy decide di saperne di pi\u00f9 su Mike, un uomo misterioso soprannominato \u201cIl Mutante\u201d che \u00e8 stato accusato di omicidio. Simon vuole vincere a tutti i costi la \u201cgara delle zucche\u201d della chiesa. Eric si mostra contro la festa di Halloween perch\u00e9 da ragazzo ha avuto una brutta esperienza.\nUna severa punizione.\nPoich\u00e9 Mary non ha invitato la sua famiglia alla partita di basket, i Camden prendono altri impegni. Ma Lucy \u00e8 arrabbiata di non essere stata invitata perch\u00e9 ha invitato un'amica, Ashley. Simon, Ruthie e Happy si perdono fingendo di giocare alle spie. Eric deve aiutare un ragazzo ad uscire dalla dipendenza della droga.\nCosa dir\u00e0 la gente?\nI figli di Eric lo vedono accompagnare una donna in un hotel e cos\u00ec pensano che il padre abbia una relazione. La voce per\u00f2 si sparge e tutta la comunit\u00e0 di Gleanoak lo viene a sapere. A scuola i compagni di Simon scoprono chi \u00e8 la ragazzina che gli piace e si infuriano.\nLa grande paura.\nAnnie e Matt subiscono una rapina. Mentre Matt sembra molto spaventato, Annie \u00e8 molto tranquilla fino a che non scopre di aver perso la fede nuziale e si rende conto che avrebbe potuto perdere suo figlio. Mary pensa di farsi un tatuaggio per farsi accettare nella squadra di basket e Lucy ha paura di rompere con Jimmy Moon a causa delle elezioni.\nMomenti importanti.\nMatt, Mary e Lucy non vogliono passare il giorno del ringraziamento con la famiglia fino a che vengono a sapere che Julie, la sorella di Eric, passer\u00e0 le vacanze da loro. Eric cerca di aiutare la sorella ad uscire dalla dipendenza dall'alcol ed Annie ha molta paura a lasciare i suoi figli con la donna.\nUna vera famiglia per Tia.\nQuando la ragazza di Matt, Tia, chiede di passare pi\u00f9 tempo con i Camden e rifiuta spesso di stare da sola proprio con Matt, la famiglia del ragazzo si insospettisce. Lucy vuole entrare nella squadra delle \"cheerleader\" e chiede aiuto a Matt. Simon prova a diventare invisibile e vuole convincere la famiglia che ci riesce veramente.\nCuccioli.\nMatt aiuta segretamente una signora anziana, la signora Blink. Ma Eric comincia a insospettirsi quando scopre che il figlio e Mary saltano la messa e la scuola. Eric rompe delle cose della chiesa per poter farle aggiustare ad una famiglia senza casa in modo da guadagnarsi del denaro. Lucy \u00e8 depressa perch\u00e9 sembra che agli altri non importi del suo tredicesimo compleanno e perch\u00e9 Eric non gli lascia fare una festa.\nL'iniziazione.\nMary cerca d'impressionare la sua squadra di basket rubando un bicchiere in un bar. Ma Eric trova il bicchiere e lo fa restituire da Matt che viene cos\u00ec arrestato. Simon e Ruthie sentono di nascosto che a loro padre non piace che alcune persone in America non sappiano l'Inno Nazionale e decidono quindi di impararlo.\nUno in pi\u00f9?\nArrivano in citt\u00e0 i genitori di Eric e tutti i Camden ne sono terrorizzati. La goccia che fa traboccare il vaso riguarda per\u00f2 l'adozione di un orfano, George, poich\u00e9 sia Eric che il Colonnello vogliono adottarlo. Annie scopre dov'\u00e8 finita la sua fede nuziale quando la vede addosso ad una donna.\nUna notte in campeggio.\nAnnie, Eric, Patricia e Morgan passano un romantico San Valentino al campeggio. Matt deve quindi occuparsi dei fratelli ma non ci riesce poich\u00e9 egli ha un appuntamento e Mary vuole dare una festa. Mentre Matt \u00e8 distratto da questi problemi non si accorge che Happy scappa e viene investita. Simon incolpa cos\u00ec il fratello maggiore per quello che \u00e8 successo al suo cane. Intanto Lucy e Jimmy Moon festeggiano il loro primo San Valentino.\nUna nuova vita.\nLucy vuole che Eric scopra la verit\u00e0 sulla sua nuova amica. Matt difende Mary da un bullo a scuola e Simon \u00e8 geloso del nuovo amico di Ruthie. Annie diventa triste quando vede che tutti i suoi figli ormai frequentano la scuola.\nScelte da fare.\nMary finisce ad una finta e pericolosa festa. Per Lucy \u00e8 arrivato il momento di scegliere la sua religione. Eric e Annie consigliano un amico ex pastore che ha un segreto. Simon e Ruthie comprano di nascosto dei furetti.\nL'esito finale.\nEric vuole assumere un ex detenuto come organista. Lucy diventa gelosa quando Mary diventa l'istruttrice del suo ragazzo. Simon deve fare un'iniezione e Matt lo accompagna. Ruthie prova tutti i numeri di emergenza.\nIl piccolo George.\nI genitori di Eric tornano in citt\u00e0 insieme al loro figlio adottivo George per far visita alla figlia Julie, che sta per uscire dal centro di recupero per alcolizzati. Eric incontra Will, il vero padre del bambino. Lucy con l'aiuto di Matt e Mary prepara Jimmy ad incontrare i nonni della ragazza.\nFesta di addio.\nMary fa il suo debutto canoro ad un Caff\u00e8 mentre Matt \u00e8 corteggiato da Rachel, un'amica divorziata di sua madre. Ruthie decide di dire addio al suo amico immaginario, Lucy \u00e8 demoralizzata quando la sua nuova amica Suzanne se ne va.\nRelazioni pericolose: Parte 1.\nCharles, il padre di Annie, si presenta a casa Camden con una nuova fidanzata a pochi mesi di distanza dalla morte della moglie. Matt incontra una nuova ragazza all'aeroporto, Heater, con la quale \u00e8 deciso ad uscire. Lucy, su consiglio di Simon, si fa bionda. Mary incontra un nuovo ragazzo al parco, Wilson, con il suo \u201cfratellino\u201d Billy. Mary viene investita da un'auto.\nRelazioni pericolose: Parte 2.\nEric ed Annie aspettano che Mary finisca di essere operata dopo l'incidente d'auto. Michael Towner \u00e8 il colpevole dell'incidente e si viene a scontrare con Matt. Wilson confessa ai genitori di Mary di essere un ragazzo padre. Jimmy Moon usa la scusa che Lucy si \u00e8 tinta i capelli per lasciarla. La signora Bink suggerisce ad Annie come agire, cos\u00ec la donna fa pace col padre ed accetta Ginger."}
{"id": "924246", "revid": "122315", "url": "https://it.wikipedia.org/wiki?curid=924246", "title": "Famiglie di passeriformi", "text": ""}
{"id": "924249", "revid": "767487", "url": "https://it.wikipedia.org/wiki?curid=924249", "title": "Segundo Ruiz Belvis", "text": "Viene ricordato soprattutto per i suoi ideali rivoluzionari con i quali promosse, assieme a Ram\u00f3n Emeterio Betances, la rivolta nota come il \"Grito de Lares\", che ebbe luogo un anno dopo la sua morte, nel 1868."}
{"id": "924275", "revid": "324026", "url": "https://it.wikipedia.org/wiki?curid=924275", "title": "Cristianesimo positivo", "text": "Il Cristianesimo positivo (in tedesco: \"Positives Christentum\") \u00e8 una dottrina della propaganda nella Germania nazista che consiste in una forma di cristianesimo da cui sono rimossi alcuni dogmi, in particolare dalla Chiesa cattolica, ritenuta erede del giudaismo. La dottrina non \u00e8 ben definita, tuttavia fra i punti fondanti si possono elencare:\nHitler descrive in questi termini il suo approccio al cristianesimo e la sua ostilit\u00e0 alle chiese tradizionali, in particolare quella cattolica:\nIl Cristianesimo positivo fu affermato tale nel punto 24 del \"Programma del Partito Nazionasocialista Tedesco\". I nazisti lo consideravano come l'autentico Cristianesimo, il Cristianesimo originale, poi distorto dalle varie Chiese, e si concepivano come suoi restauratori.\nIl punto 24, circa il Cristianesimo positivo, afferma: \"Conferiamo libert\u00e0 a tutte le denominazioni religiose presenti nello Stato fintantoch\u00e9 non mettano in pericolo l'esistenza dello stesso o si oppongano ai sensi morali della razza germanica. Il partito sostiene il punto di vista del Cristianesimo positivo, senza legarsi confessionalmente ad alcuna denominazione.\" Nonostante ci\u00f2 ad un certo punto, su ordine di Adolf Hitler, il governo inizi\u00f2 una repressione di tutte le religioni non-cristiane (parecchi rappresentanti di queste furono internati nei campi di concentramento con il triangolo viola).\nIstituzionalizzato inizialmente nei due movimenti rappresentati dalla \"Reichskirche\" (Chiesa del Reich) e dai Cristiani tedeschi (dei quali alcuni due motti erano \"Una Nazione-Un Popolo-Una Chiesa\" e \"la Germania \u00e8 la nostra missione, Cristo la nostra forza\"), entrambi formatisi nell'ambiente luterano, l'obiettivo del Cristianesimo positivo era l'unificazione di tutti i cristiani della Germania, sia cattolici che protestanti.\nI cristiani positivi idealizzavano Ges\u00f9 come rappresentante perfetto della razza ariana e lo identificavano come superuomo; enfatizzavano gli aspetti \"attivi\" della sua vita, ossia il Ges\u00f9 predicatore, organizzatore e in particolare oppositore dell'Ebraismo istituzionalizzato della sua epoca. Il Cristianesimo positivo prevedeva inoltre l'utilizzo del solo Nuovo Testamento (epurandolo per\u00f2 dai tratti considerati \"travisati\" o \"superstiziosi), eliminando l'Antico Testamento.\nIl movimento riprendeva anche il messianesimo tipico delle religioni abramitiche. I cristiani positivi veneravano Adolf Hitler non solo in quanto restauratore del vero Cristianesimo, ma spesso equiparandolo allo stesso Ges\u00f9, considerandolo una sorta di successore di quest'ultimo. Hitler non nutriva fede in questa religione, ma organizz\u00f2 spedizioni per la ricerca del Graal, della Lancia del Destino e altre reliquie mitologiche della tradizione cristiana.\nIl F\u00fchrer non mancava di specificare spesso il ruolo distruttivo della religione cristiana nella formazione dell'ideologia nazionalsocialista. Il ministro per gli affari ecclesiastici, Hanns Kerrl, in un discorso tenuto nel 1937 rimarc\u00f2 la differenza tra il credo nazista e quello delle chiese cristiane: \u00ab\"Il partito si poggia sulla base del Cristianesimo positivo, e il Cristianesimo positivo \u00e8 il nazionalsocialismo\u2026 Nazionalsocialismo \u00e8 fare la volont\u00e0 di Dio\u2026 La volont\u00e0 di Dio si rivela nel sangue tedesco.. Il dr. Zoellner e il conte Galen hanno cercato di rendermi chiaro che il cristianesimo consiste nella fede in Ges\u00f9 Cristo come figlio di Dio. Questo mi fa ridere\u2026 No, il cristianesimo non dipende dal credo degli Apostoli\u2026 Il vero cristianesimo \u00e8 rappresentato dal partito e il popolo tedesco \u00e8 ora chiamato dal partito e specialmente dal F\u00fchrer ad un vero cristianesimo\u2026. Il F\u00fchrer \u00e8 portatore di una nuova rivelazione\"\u00bb\nCon la caduta del regime nel 1945, anche il Cristianesimo positivo scomparve come movimento. Continua ad essere sostenuto oggi da alcuni gruppi settari, come la Chiesa cristiana di Ges\u00f9 Cristo della \"Christian Identity\", un movimento cristiano neonazista statunitense."}
{"id": "924278", "revid": "287204", "url": "https://it.wikipedia.org/wiki?curid=924278", "title": "Cleombroto I", "text": "Biografia.\nSuo padre fu Pausania, re di Sparta (nipote dell'omonimo vincitore della Battaglia di Platea) e fratello minore del re Agesipoli I. Nel 380 succedette al fratello nella carica di re di Sparta.\nLe spedizioni contro Tebe.\nNel 378 a.C., dopo il colpo di Stato democratico di Pelopida, che rovesci\u00f2 il governo oligarchico filo-spartano di Leonziade instaurato tre anni prima da Febida, Cleombroto fu mandato ad invadere la Beozia coll'intero esercito lacedemone, ma torn\u00f2 indietro dopo solo sedici giorni di marcia, durante i quali non aveva compiuto alcuna azione militare, lasciando a Tespie Sfodria come armosta; durante il viaggio di ritorno, per\u00f2, l'esercito fu danneggiato da una tempesta, e questo insuccesso indusse gli Spartani ad affidare le due spedizioni successive contro Tebe all'altro re, Agesilao II.\nNel 376 a.C., visto che Agesilao era malato, Cleombroto torn\u00f2 al comando dell'esercito, che anche stavolta non ottenne niente, visto che venne respinto al passo Citerone; questa vittoria provoc\u00f2 gravi malcontenti, ma l'assemblea degli alleati, tenutasi a Sparta in quell'anno, decise di proseguire la guerra per terra e per mare.\nNella primavera del 374 a.C. Cleombroto, passando dal golfo di Corinto, giunse in Focide, regione che era stata invasa dai Tebani, ma questi ultimi si ritirarono subito dopo il suo arrivo; vi rimase fino al 371 a.C., quando, visto che Tebe era esclusa dalla pace firmata tra Atene e Sparta, gli fu dato ordine di invadere la Beozia.\nBattaglia di Leuttra (371) e morte.\nCleombroto, dopo aver evitato Epaminonda, che sorvegliava il passo di Coronea, prese il porto di Creusi, dove era ancorata la piccola flotta tebana di 10 o 12 triremi; poi avanz\u00f2 nella pianura di Leuttra, dove incontr\u00f2 l'esercito tebano. Sembra che Cleombroto fosse ansioso di iniziare la battaglia, essendo in superiorit\u00e0 numerica, anche se i suoi amici gli avevano ricordato che nei suoi precedenti scontri coi Tebani aveva dimostrato una notevole lentezza di decisione, che in questo caso avrebbe potuto essergli fatale.\nSegu\u00ec la famosa battaglia, nella quale Cleombroto venne sconfitto e ucciso. Cicerone, nell'accusarlo di temerariet\u00e0, sembra giudicare direttamente il risultato; Senofonte, invece, afferma che combatt\u00e9 coraggiosamente, ma che venne ferito a morte quasi subito, spirando poco dopo essere stato trasportato all'accampamento.\nSecondo Diodoro Siculo, la morte di Cleombroto fu determinante per la sconfitta del suo esercito, che a sua volta pose fine al dominio spartano sulla Grecia, dando inizio all'egemonia tebana.\nGli succedette il figlio Agesipoli II.\nPlutarco sottolinea che Cleombroto fu l'unico re di Sparta, fino all'epoca di Filippo II di Macedonia, ad essere morto in battaglia per mano di un avversario greco. Secondo lo storico di Cheronea, questa sarebbe la dimostrazione del fatto che i nemici degli Spartani avevano in genere un fortissimo timore reverenziale nei confronti della dignit\u00e0 del re, tanto da esitare nel lanciarsi contro di lui in uno scontro diretto."}
{"id": "924283", "revid": "198277", "url": "https://it.wikipedia.org/wiki?curid=924283", "title": "Societ\u00e0 Sportiva Calcio Napoli 1970-1971", "text": "Questa voce raccoglie le informazioni riguardanti la Societ\u00e0 Sportiva Calcio Napoli nelle competizioni ufficiali della stagione 1970-1971.\nStagione.\nNella stagione 1970-1971 il Napoli ha disputato il campionato di Serie A, con 39 punti ha ottenuto il terzo posto in classifica alle spalle dell'Inter campione d'Italia con 46 punti, e del Milan secondo con 42 punti. Sono retrocesse in Serie B il Foggia, la Lazio ed il Catania.\nIl club partenopeo affidato a Giuseppe Chiappella si \u00e8 assicurato le prestazioni di Angelo Sormani, di Gian Piero Ghio e del difensore Carlo Ripari, mentre Vincenzo Montefusco \u00e8 stato ceduto in prestito al . In campionato i napoletani sono partiti con passo sicuro, ritrovandosi al comando dopo nove giornate, prima di essere sconfitti dal (1-0). Nelle undici giornate successive gli azzurri hanno perso solo due partite, contro il e la , prima del decisivo match di San Siro contro l', terminato (2-1) per i meneghini, con roventi polemiche per l'arbitraggio dovute alle minacce dei nerazzurri all'arbitro alla fine del primo tempo, in cui il Napoli era in vantaggio, col risultato di un pareggio su rigore inesistente e una serie di punizioni a senso unico. Negli ultimi otto turni il Napoli ha raccolto 4 vittorie, 2 pareggi e 2 sconfitte, chiudendo il campionato al terzo posto della classifica con 39 punti, alle spalle delle due milanesi. La linea difensiva composta da Zoff, Ripari, Pogliana, Zurlini e Panzanato risulta la miglior difesa, quella meno battuta del torneo con 19 reti subite. In Coppa Italia il Napoli ha fatto un buon percorso, \u00e8 stato inserito nel gruppo 9, vincendo il proprio girone ed eliminando Casertana, Catania e Reggina, poi nei Quarti ha superato nel doppio confronto il Cesena, nel girone finale a quattro \u00e8 arrivato ultimo, girone finale che ha consegnato il trofeo al Torino.\nOrganigramma societario.\nArea direttiva\nArea tecnica"}
{"id": "924286", "revid": "63945", "url": "https://it.wikipedia.org/wiki?curid=924286", "title": "Eeto", "text": ""}
{"id": "924287", "revid": "648655", "url": "https://it.wikipedia.org/wiki?curid=924287", "title": "Global Distribution System", "text": "Il Global Distribution System (ovvero \"Sistema di Distribuzione Globale\"), abbreviato con la sigla GDS, \u00e8 un sistema informatico per la gestione della prenotazione e acquisto di biglietteria aerea, ma anche per la prenotazione di hotel, auto a noleggio ecc.\nGDS pi\u00f9 famosi.\nIl primo GDS fu Sabre, che nel 1960 svilupp\u00f2 un sistema informatico in grado di generare prenotazioni elettroniche per le biglietterie della American Airlines.\nNel 1971 la United Airlines introdusse Apollo (oggi Galileo) come proprio sistema di prenotazione per tutti gli uffici della propria compagnia.\nNel 1987, come alternativa ai GDS americani, fu fondato Amadeus per opera di Air France, Iberia, Lufthansa e SAS. Infine, ultimo in ordine cronologico, nel 1990, un altro consorzio di compagnie aeree formato da Delta Air Lines, Northwest Airlines, e TWA cre\u00f2 Worldspan.\nA questi se ne sono poi aggiunti altri, fra i quali Abacus, Patheo, KIU.\nNascita e sviluppo dei GDS.\nNati inizialmente per gli operatori delle compagnie aeree, i GDS si sono successivamente estesi a tutto il mondo del travel business, divenendo il principale strumento di biglietteria delle agenzie di viaggio. Successivamente furono estesi ad altri prodotti fra cui gli alberghi, le auto a noleggio, i biglietti dei treni e infine le crociere.\nAttualmente le agenzie di viaggio che utilizzano i vari sistemi GDS sono circa 600.000, alle quali vanno aggiunti circa 1.000 siti web di prenotazione on-line.\nCon l'aumento dell'interesse da parte delle catene alberghiere prima e dei singoli hotel poi, si \u00e8 reso necessario un adeguamento dei sistemi per consentire a ogni singolo autonoleggio o albergo di poter gestire direttamente i propri prodotti. Tale richiesta non \u00e8 stata soddisfatta direttamente, ma si \u00e8 preferito delegare a societ\u00e0 pi\u00f9 o meno esterne ai GDS il compito di comunicare con i singoli fornitori. Nascono cos\u00ec gli \"Switch\", sistemi direttamente interfacciati con i 4 GDS in grado di gestire le informazioni relative a migliaia di fornitori, sia di ricettivit\u00e0 alberghiera che di autonoleggio.\nGli \"Switch\" sono in grado di fornire in tempo reale, ai mainframe dei singoli GDS, una quantit\u00e0 di informazioni sempre crescente nel tempo. Si \u00e8 passati dal passaggio in tempo reale dei soli dati relativi alla disponibilit\u00e0 (e, quindi, prenotabilit\u00e0) dei prodotti, al flusso integrato e continuo delle interfacce di ultima generazione, le \"Next Generation Seamless\", che consentono di gestire pi\u00f9 informazioni, foto, mappe, servizi ecc\u2026\nOgni \"Switch\" ha un codice alfanumerico di due caratteri, il \"chain code\". Tale codice identifica un sistema (hardware) che concentra i dati di un gruppo omogeneo di fornitori. I primi switch furono costruiti per le grandi catene alberghiere internazionali (da qui il nome).\nLo sviluppo di internet e il crollo dei costi di gestione hanno permesso la diffusione della distribuzione GDS a fasce sempre pi\u00f9 ampie di fornitori. Oggi, ad esempio, anche il piccolo Bed &amp; Breakfast pu\u00f2 accedere facilmente a questa distribuzione."}
{"id": "924290", "revid": "1318658", "url": "https://it.wikipedia.org/wiki?curid=924290", "title": "Deliquescenza", "text": "La deliquescenza consiste nella propriet\u00e0 di alcune sostanze, generalmente dei sali, di avere forte affinit\u00e0 per l'umidit\u00e0 atmosferica. In tal modo questi composti assorbono acqua e tendono a disciogliersi formando una soluzione finch\u00e9 non viene raggiunto l'equilibrio tra la pressione di vapore sulla soluzione acquosa e la pressione parziale dell'acqua presente nell'atmosfera in contatto con essa. \nUna particella cristallina di aerosol salino subir\u00e0 deliquescenza nell'atmosfera quando l'umidit\u00e0 relativa sar\u00e0 superiore a un valore caratteristico chiamato \"punto di deliquescenza\". \nComuni sostanze deliquescenti sono, ad esempio, i sali cloruro di calcio, il cloruro di magnesio, il cloruro di zinco e il carbonato di sodio; deliquescente \u00e8 anche la base forte idrossido di sodio. Spesso questa tipologia di sostanze viene utilizzata in laboratorio come essiccante."}
{"id": "924294", "revid": "36426", "url": "https://it.wikipedia.org/wiki?curid=924294", "title": "Chiesa di San Vitale Martire (Napoli)", "text": "La chiesa di San Vitale Martire \u00e8 una monumentale chiesa di Napoli dedicata a san Vitale martire in Bologna; \u00e8 situata in piazza San Vitale nel quartiere di Fuorigrotta.\nStoria e descrizione.\nSin dal tempo dell'Impero Romano, \u00e8 documentata nel 985 l'esistenza di una chiesa o di un oratorio dedicato a San Vitale martire. Il suo culto, arriv\u00f2 a Napoli quando la citt\u00e0 ed il suo territorio furono un ducato bizantino dipendente da Ravenna.\nAll'interno della chiesa fu sepolto il poeta Giacomo Leopardi. Nel 1844 il sepolcro fu spostato nel pronao della chiesa e reso parietale su disegno di Michele Ruggiero e a spese dell'amico Antonio Ranieri. Sulla lapide fu posta un'epigrafe di un altro amico di Leopardi: Pietro Giordani.\nNel 1897 fu emanata una legge che dichiar\u00f2 la tomba di Leopardi monumento nazionale e stabil\u00ec la ristrutturazione della facciata e del pronao della chiesa su progetto di Nicola Breglia. I lavori terminarono nell'anno 1900. Il 29 giugno 1902 il monumento sepolcrale di Leopardi, restaurato, fu inaugurato.\nIl nome della piazza antistante la chiesa da \"piazza San Vitale\" fu tramutato in \"piazza Giacomo Leopardi\" per omaggiare ulteriormente il poeta. Nel 1927 vi fu inaugurata la stazione della \"direttissima\" che ancora oggi mantiene il nome originario di Napoli Piazza Leopardi, sebbene la piazza originaria oggi non esista pi\u00f9.\nLa struttura religiosa fu infatti demolita nel 1939 per far spazio al nuovo viale Augusto e all'odierna piazza Italia, nell'ambito dei lavori di risanamento dell'intera zona. I resti di Leopardi furono traslati nel parco della tomba di Virgilio il 22 febbraio 1939.\nLa chiesa \u00e8 stata ricostruita nel secondo dopoguerra, tra il 1952 e il 1954, in un luogo diverso su progetto di Ferdinando Chiaromonte. Fu ripristinato il vecchio nome di \"piazza San Vitale\" per il nuovo slargo che si trova lungo viale Augusto. I lavori si protrassero fino agli anni '60, quando il Comune di Napoli consegn\u00f2 le chiavi della chiesa all'economo curato Francesco Siviglia il 1\u00ba luglio 1963.\nAll'interno, come testimonianza dell'antico splendore, vi sono conservati due grandi quadri di Paolo De Matteis: \"Il Trionfo di Giuditta\" ed il \"Trionfo di Davide\". All'esterno, spicca la cupola ispirata a quella della Cattedrale di Santa Maria del Fiore a Firenze. Nel 1968 \u00e8 stato installato un organo, in seguito ampliato nel 1996, realizzato dai Fratelli Ruffatti di Padova."}
{"id": "924295", "revid": "466539", "url": "https://it.wikipedia.org/wiki?curid=924295", "title": "Alberto di Sassonia-Coburgo-Gotha", "text": "Nato in Sassonia, membro della famiglia dei duchi di Sassonia-Coburgo-Saalfeld, imparentata con la maggior parte dei monarchi europei, spos\u00f2 a vent'anni la coetanea cugina Vittoria con cui ebbe nove figli. Con il tempo prese posizione in molte cause pubbliche come le riforme sull'educazione e l'abolizione della schiavit\u00f9 nei territori dell'Impero britannico.\nMolto coinvolto nell'organizzazione della Great Exhibition del 1851, Alberto contribu\u00ec fortemente allo sviluppo della monarchia costituzionale britannica nell'Ottocento, persuadendo la moglie a divenire una figura tendenzialmente al di sopra delle parti nella scena politica nazionale. Mor\u00ec di febbre tifoidea a 42 anni, quarant'anni prima della consorte.\nBiografia.\nI primi anni.\nAlberto nacque al Castello di Rosenau, presso Coburgo, in Germania, secondogenito del duca Ernesto I di Sassonia-Coburgo-Saalfeld e di sua moglie, la duchessa Luisa di Sassonia-Gotha-Altenburg. La futura moglie di Alberto, la regina Vittoria (del casato di Hannover), nacque in quello stesso anno con l'aiuto della medesima levatrice. Alberto venne battezzato secondo il rito evangelico-luterano il 19 settembre 1819 nella Sala di Marmo del castello di Rosenau con l'acqua derivata dal fiume locale, l'Itz. Suoi padrini furono la nonna paterna, Augusta di Reuss-Ebersdorf, il nonno materno Augusto di Sassonia-Gotha-Altenburg, l'imperatore Francesco II d'Asburgo-Lorena, il principe Alberto di Sassonia-Teschen e il conte Emmanuel von Mensdorff-Pouilly. Nel 1825 il prozio di Alberto, Federico IV di Sassonia-Gotha-Altenburg mor\u00ec e la sua dipartita port\u00f2 a una totale ristrutturazione nella suddivisione dei domini di famiglia. Il padre di Alberto si ritrov\u00f2 cos\u00ec duca di Sassonia-Coburgo-Gotha.\nAlberto e suo fratello maggiore Ernesto trascorsero la loro giovinezza in un clima turbolento, a causa della difficile relazione dei due genitori, che presto divorziarono. Dopo che la loro madre venne esiliata dalla corte nel 1824, ella spos\u00f2 il suo amante, Alexander von Hanstein, conte di Polzig e Beiersdorf, perdendo cos\u00ec l'occasione di rivedere i suoi figli e morendo di cancro a soli 30 anni, nel 1831. L'anno successivo, il padre di Alberto si rispos\u00f2 con sua nipote, la principessa Antonietta Maria di W\u00fcrttemberg.\nI due fratelli, Ernesto e Alberto, vennero educati privatamente in casa da Christoph Florsch\u00fctz e poi a Bruxelles dove Adolphe Quetelet fu uno dei loro tutori. Come altri principi, Alberto studi\u00f2 all'Universit\u00e0 di Bonn ove ebbe modo di frequentare i corsi di legge, economia politica, filosofia e storia dell'arte. Egli era un bravo musicista ed eccelleva nella ginnastica, in particolare nell'equitazione. Tra i suoi insegnanti a Bonn ricordiamo il filosofo Immanuel Hermann Fichte e il poeta August Wilhelm Schlegel.\nIl matrimonio.\nDal 1836, l'idea del matrimonio tra Alberto e sua cugina Vittoria inizi\u00f2 a balenare nella mente del loro ambizioso zio, Leopoldo, che dal 1831 era divenuto Re dei belgi. A quel tempo, infatti, Vittoria era a tutti gli effetti l'erede al trono britannico in quanto il padre di lei, Edoardo Augusto di Kent, figlio quartogenito del re Giorgio III, era morto quando ella era ancora piccola. A quel tempo nel Regno Unito regnava Guglielmo IV, fratello maggiore di Edoardo Augusto e quindi zio di Vittoria. La madre di Vittoria, la duchessa Vittoria di Sassonia-Coburgo-Saalfeld, era sorella del padre di Alberto e di Leopoldo del Belgio.\nFu dunque il sovrano belga a convincere la sorella Vittoria a organizzare l'incontro tra Vittoria e Alberto nel maggio del 1836. Il re Guglielmo IV, a ogni modo, si era mostrato da sempre riluttante nel creare legami coi duchi sassoni, proponendo invece il principe Alessandro dei Paesi Bassi, figlio secondogenito del re Guglielmo II dei Paesi Bassi. Vittoria scrisse sul proprio diario: \"Alberto \u00e8 molto carino; i suoi capelli sono dello stesso colore dei miei; i suoi occhi sono grandi e blu e ha un bel naso oltre a una bocca molto dolce con bei denti, ma \u00e8 soprattutto il suo charme e il suo contegno nell'espressione a renderlo assolutamente delizioso.\" Alessandro, d'altro canto, viene descritto come \"piuttosto insignificante\".\nVittoria scrisse a suo zio Leopoldo per ringraziarlo \"per la prospettiva di una \"grande\" felicit\u00e0 che avete contribuito a darmi nella persona del caro Egli possiede ogni qualit\u00e0 che io possa desiderare per essere completamente felice.\" Il fidanzamento non venne ancora ufficializzato, ma le due famiglie mantennero un tacito accordo vista anche la felicit\u00e0 dei due giovani.\nVittoria ascese al trono appena diciottenne il 20 giugno 1837. Le sue lettere di questo periodo spostarono l'attenzione sulla formazione di Alberto in previsione del ruolo che avrebbe dovuto ricoprire al suo fianco, resistendo alla tentazione di sposarsi immediatamente. Nell'inverno del 1838\u201339, Alberto si rec\u00f2 in visita in Italia accompagnato dall'amico e consigliere Barone von Stockmar.\nAlberto fece poi ritorno in Inghilterra col fratello Ernesto nell'ottobre del 1839 per recarsi in visita alla regina, con l'obiettivo di ufficializzare finalmente il matrimonio. La proposta ufficiale da parte della regina (come era secondo la tradizione di un monarca di sesso femminile) avvenne il 15 ottobre 1839. La regina inoltre conferm\u00f2 tale proposta di matrimonio al proprio consiglio privato il 23 novembre di quello stesso anno, e la coppia si spos\u00f2 il 10 febbraio 1840 nella Cappella Reale del St. James's Palace. Appena prima del matrimonio, Alberto venne naturalizzato inglese attraverso un atto parlamentare, e gli venne garantito il titolo di \"Altezza Reale\" per ordine del consiglio. In un primo tempo, Alberto non era molto popolare presso gli inglesi in quanto veniva percepito come uno straniero e ancora pi\u00f9 come un provinciale, proveniente da una famiglia aristocratica secondaria.\nFu il primo ministro William Lamb, II visconte Melbourne a consigliare alla regina di non conferire il titolo di \"Re Consorte\" al marito. Persino il parlamento si rifiut\u00f2 di accogliere Alberto nella par\u00eca inglese a causa di un comune sentimento antitedesco tendente a escludere Alberto da ogni ruolo politico. Il governo di Melbourne si trov\u00f2 presto in minoranza e l'opposizione trasse vantaggio da questa situazione per indebolire ulteriormente le sue posizioni. Il parlamento si oppose alla nobilitazione di Alberto e gli garant\u00ec una pensione annua inferiore rispetto a quanto concesso ai precedenti consorti di monarchi inglesi, sterline anzich\u00e9 l'usuale cifra di sterline. Alberto reag\u00ec duramente a queste critiche asserendo di non necessitare di entrare a far parte della par\u00eca inglese; egli scriveva: \"Sarebbe per me quasi un passo indietro, per me che sono un duca di Sassonia, mi sento pi\u00f9 alto io di un duca di York o di Kent.\" Per i successivi diciassette anni, Alberto ottenne formalmente il solo titolo di \"Sua Altezza Reale il Principe Alberto\" sino a quando, il 25 giugno 1857, Vittoria non prese in mano la situazione garantendogli il titolo di \"Principe consorte\".\nIl ruolo di Principe consorte.\nLa posizione in cui il principe Alberto si era trovato col suo matrimonio, oltre a molte distinzioni, gli contrapponeva anche non poche difficolt\u00e0, come si evince dalle sue stesse parole: \"Sono molto felice e contento, ma le difficolt\u00e0 maggiori che attentano alla mia dignit\u00e0 si concentrano nel farmi sentire solo un marito e non un vero e proprio padrone di casa.\" La casa della regina era mandata avanti di fatto dalla sua corte, capeggiata dalla baronessa Louise Lehzen. Alberto la ricorda nelle sue lettere come il \"Dragone di Casa\" e fece di tutto per privarla del suo \"potere\" all'interno della casa e prendere personalmente le redini della direzione della corte.\nA due mesi dal matrimonio, Vittoria rimase incinta. Alberto inizi\u00f2 dunque a ricoprire ruoli pubblici; egli divenne Presidente della Societ\u00e0 per l'Estinzione della Schiavit\u00f9 (la schiavit\u00f9 era gi\u00e0 stata abolita nei territori dell'Impero britannico, ma era praticata ancora in alcune colonie oltre che negli Stati Uniti e in alcune colonie francesi). Nel giugno del 1840, durante una passeggiata pubblica in carrozza, Alberto e Vittoria subirono un attentato da parte di Edward Oxford, poi dichiarato pazzo, il quale esplose contro la reale coppia alcuni colpi di pistola andati a vuoto. Malgrado Alberto non fosse stato ferito, i giornali diedero grande risalto al suo coraggio di padre di famiglia nel difendere la moglie incinta e nel contempo la sua freddezza nell'attacco.\nAlberto inizi\u00f2 cos\u00ec non solo a ottenere supporto da parte del pubblico, ma anche a ottenere influenza politica a tal punto che nell'agosto di quello stesso anno il parlamento inglese var\u00f2 il Regency Act 1840 con il quale egli veniva designato reggente al trono in caso che Vittoria fosse morta prima del raggiungimento della maggiore et\u00e0 del nascituro. Il loro primo figlio fu Vittoria, che prese il nome della madre, nata nel novembre di quello stesso anno. Nel corso dei successivi diciassette anni nacquero altri otto figli, tutti sopravvissuti all'et\u00e0 adulta, un fatto che la biografa Hermione Hobhouse accredit\u00f2 all'assoluta influenza benevola di Alberto sulla cura dei figli. All'inizio del 1841 Alberto riusc\u00ec a ottenere la rimozione della baronessa Lehzen dai suoi incarichi e nel settembre del 1842 ella venne costretta a lasciare l'Inghilterra in maniera permanente, il che contribu\u00ec ancora una volta a mettere in risalto la figura di Alberto.\nDopo l'elezione generale del 1841, Melbourne venne rimpiazzato come primo ministro da Sir Robert Peel, il quale nomin\u00f2 il principe Alberto presidente della Commissione Reale incaricata di ridecorare il nuovo Palazzo di Westminster. Il Palazzo era infatti bruciato in un incendio sette anni prima e doveva essere ricostruito. Il lavoro della commissione era molto lento e l'architetto Charles Barry prese molte decisioni esterne al lavoro della commissione circa la decorazione degli interni e del mobilio. Alberto rimase in disparte ma si occup\u00f2 invece privatamente di collezionismo e arte aumentando la sua collezione di dipinti tedeschi e italiani (tra i quali ricordiamo \"Apollo e Diana\" di Lucas Cranach il Vecchio e \"San Pietro Martire\" del Beato Angelico) oltre a pezzi contemporanei di Franz Xaver Winterhalter ed Edwin Landseer. Il dottor Ludwig Gruner, di Dresda, assistette il principe Alberto nel comprare i quadri della migliore qualit\u00e0.\nAlberto e Vittoria subirono un nuovo attentato il 29-30 maggio 1842 dal quale uscirono ancora illesi. L'attentatore, John Francis, venne incarcerato e poi condannato a morte. Gran parte di questa impopolarit\u00e0 era dovuta essenzialmente all'estrema aderenza che i due portavano al protocollo in pubblico, anche se nella vita privata la famiglia aveva un carattere perlopi\u00f9 colloquiale e familiare. All'inizio del 1844, Vittoria e Alberto compirono un viaggio a Coburgo in occasione della morte del padre di Alberto.\nDal 1844, Alberto si propose di modernizzare le finanze reali inglesi e, con le proprie finanze, acquist\u00f2 Osborne House sull'Isola di Wight come residenza privata ove crescere i suoi figli, pur apportandovi delle modifiche in stile rinascimentale italiano progettate dallo stesso Alberto e dall'architetto Thomas Cubitt. Alberto spian\u00f2 i terreni circostanti e promosse la trasformazione della residenza in una residenza di campagna vera e propria con tanto di stalle e terreni coltivati. Le sue stalle erano un modello per tutti gli agricoltori inglesi e altre ne volle edificare a Windsor, moltiplicando cos\u00ec anche le entrate della famiglia reale sfruttando le risorse e i possedimenti del Ducato di Cornovaglia, propriet\u00e0 ereditaria del principe di Galles.\nAl contrario di molti altri proprietari terrieri, Alberto si mosse per l'approvazione di un decreto che stabiliva un'et\u00e0 minima per iniziare a lavorare, soprattutto in campo agricolo e industriale. Il chierico del consiglio privato della regina, Charles Greville, scrisse di lui: \"Egli \u00e8 il re a tutti gli effetti.\"\nRiformatore e innovatore.\nNel 1847, Alberto venne eletto Cancelliere dell'Universit\u00e0 di Cambridge, ma solo dopo una lunga contestazione interna che gli contrapponeva Edward Herbert, II conte di Powis, il quale venne poi ucciso durante un incidente di caccia dal suo stesso figlio l'anno successivo. Alberto sfrutt\u00f2 la sua posizione di Cancelliere per riformare e modernizzare i curricula universitari, espandendo le materie e introducendo lo studio della storia moderna e delle scienze naturali.\nQuella stessa estate, Vittoria e Alberto trascorsero delle piovose vacanze nell'ovest della Scozia a Loch Laggan, quando appresero dall'archiatra di corte Sir James Clark, che il loro figlio avrebbe trovato giovamento maggiore da un clima secco e soleggiato. Alberto inizi\u00f2 quindi le contrattazioni per l'acquisto del Castello di Balmoral con James Duff, IV conte di Fife. Nel maggio dell'anno successivo, Alberto raggiunse Balmoral per visitarlo e nel settembre 1848 vi port\u00f2 tutta quanta la famiglia.\nLe rivoluzioni del 1848 portarono a una grave crisi economica anche in Inghilterra. Durante quell'anno, Vittoria e Alberto furono particolarmente attenti alla politica estera del segretario per gli esteri Henry Temple, III visconte Palmerston, dal momento che molti dei regnanti europei imparentati con Vittoria e Alberto erano stati deposti dai loro troni o costretti ad abdicare. In quell'anno la coppia diede alla luce la principessa Luisa proprio a Osborne House, lontano da Londra sebbene l'Inghilterra non avesse subito direttamente episodi di rivoluzione. Durante un discorso per la Societ\u00e0 per lo Sviluppo della Condizione della Classe Lavoratrice, di cui era Presidente, egli espresse la sua \"simpatia e interesse per quelle classi della nostra comunit\u00e0 che sono meno fortunate perch\u00e9 possano essere pi\u00f9 degne di essere parte di questo nostro Stato\".\nAlberto si dimostr\u00f2 dunque un uomo dalle idee liberali e progressiste, aperto all'emancipazione, al progresso tecnologico e scientifico, all'educazione, alle teorie di Darwin e a molti altri campi disparati. La Great Exhibition del 1851 sorse come esibizione annuale promossa dalla Society of Arts, di cui Alberto fu presidente dal 1843, e dovette gran parte del suo successo internazionale alla personale attenzione che Alberto vi ripose. Alberto del resto fu presidente della Royal Commission for the Exhibition of 1851, conducendo dure lotte per ogni passo nella realizzazione dell'opera. Nella Camera dei Lord, Lord Brougham protest\u00f2 vivacemente contro la proposta di tenere l'esibizione a Hyde Park adducendo il fatto che l'esposizione sarebbe stata un rapido veicolo per far convergere in Inghilterra sovversivi e rivoluzionari. Alberto del resto riteneva questi discorsi quantomai assurdi e persever\u00f2 nel suo intento, consentendo quindi alle industrie inglesi di esporre i loro prodotti e di favorire quindi l'esportazione della produzione nazionale all'estero.\nLa regina apr\u00ec l'esposizione nell'area appositamente allestita denominata Crystal Palace il 1\u00ba maggio 1851 e la manifestazione ebbe un successo colossale. Il ricavato diede un surplus di sterline che vennero impiegate dal governo per acquistare delle terre a South Kensington e stabilirvi strutture educative, oltre a quello che sar\u00e0 poi noto col nome di Victoria and Albert Museum. L'area divenne nota come \"Albertopolis\".\nFamiglia e vita pubblica (1852\u20131859).\nNel 1852 Alberto inizi\u00f2 i lavori per trasformare il castello di Balmoral ed espandere i suoi possedimenti. Quello stesso anno, egli venne nominato alla guida di molti uffici di governo rimasti vacanti dopo la morte di Arthur Wellesley, I duca di Wellington, tra cui la guida della Trinity House e il ruolo di comandante in capo dei Granatieri Reali. Con l'esclusione del conservatore Wellington, Alberto fu in grado altres\u00ec di modernizzare l'esercito, che si presentava ormai antiquato negli armamenti e nelle strategie. Egli ebbe un ruolo importante anche nella guerra russo-ottomana optando per una soluzione diplomatica. Palmerston si presentava invece maggiormente propenso alla guerra e favoriva una politica tesa a prevenire l'espansione russa. Palmerston venne escluso con delle manovre di governo dal gabinetto nel dicembre del 1853, ma nello stesso tempo la flotta russa attacc\u00f2 quella ottomana ancorata a Sinope. Palmerston venne accusato dai giornali inglesi di essere sostenitore di questo inutile massacro e venne destituito per poi essere riammesso due settimane dopo e con lui ovviamente ne risent\u00ec la stessa figura di Alberto, iniziando a circolare voci di un suo arresto per tradimento nei confronti della corona inglese.\nDal marzo del 1854, Regno Unito e Russia vennero coinvolte nella guerra di Crimea, anche se, fin dall'inizio, fu evidente la mancanza di preparazione ed equipaggiamento degli inglesi nello scontro. Il primo ministro, George Gordon, IV conte di Aberdeen, diede le proprie dimissioni e Palmerston gli succedette. A questo punto fu per\u00f2 necessario negoziare la fine della guerra col trattato di Parigi del 1856. Durante lo scontro, Alberto trov\u00f2 anche il tempo di combinare un matrimonio tra la sua figlia quattordicenne Vittoria con il principe di Prussia Federico Guglielmo, anche se il matrimonio non venne celebrato sino al compimento del diciassettesimo anno della ragazza. Alberto, oltre al prestigioso matrimonio, si augurava che sua figlia, dotata di liberalit\u00e0 e acume come lui, fosse in grado di influenzare positivamente lo Stato prussiano, aprendolo anche all'alleanza con l'Inghilterra.\nAlberto nel contempo continuava a svolgere brillantemente il suo ruolo pubblico e nel 1857 pubblic\u00f2 una raccolta di suoi discorsi. Riconosciuto universalmente come il principale tra i promotori dell'educazione e del progresso tecnologico in Inghilterra, veniva sovente invitato a presenziare a convegni ed eventi pubblici. Malgrado questo egli incontr\u00f2 una certa opposizione da parte del mondo ecclesiastico in particolare dopo la sua proposta di concedere il cavalierato a Charles Darwin per la pubblicazione del suo \"L'origine delle specie\", che venne rigettata dal parlamento.\nAlberto fu anche padre amorevole e la governante dei suoi figli, la baronessa Sarah Lyttelton lo descriveva come paziente e gentile, giocherellone e felice di trascorrere del tempo coi suoi figli. Si mostr\u00f2 commosso della partenza della figlia maggiore nel 1858 alla volta della Prussia dopo l'ufficializzazione del fidanzamento col principe ereditario tedesco, e mostr\u00f2 disappunto per il fatto che il figlio primogenito, il Principe di Galles, non rispondesse correttamente all'intenso programma educativo che egli personalmente aveva disegnato per lui, non esitando a punirlo personalmente. All'et\u00e0 di sette anni il principe di Galles aveva sei ore al giorno di istruzione, tra le quali spiccavano un'ora di tedesco e un'ora di francese.\nGli ultimi anni.\nDurante un viaggio a Coburgo nell'autunno del 1860, Alberto ebbe un incidente in carrozza e ne usc\u00ec leggermente leso, anche se le sue condizioni gli fecero presagire che il suo tempo era ormai giunto al termine.\nNel 1861, mor\u00ec la madre della regina Vittoria (zia anche di Alberto) e Alberto decise di prendersi anche le incombenze della suocera in campo pubblico malgrado fosse egli stesso malato di problemi cronici allo stomaco. Nell'agosto di quell'anno, Vittoria e Alberto visitarono il Curragh Camp, in Irlanda, dove il principe di Galles stava prestando servizio militare.\nDal novembre, Vittoria e Alberto tornarono a Windsor e il principe di Galles fece ritorn\u00f2 a Cambridge dove era studente. Due dei cugini di Alberto, il re Pietro V del Portogallo e il principe Ferdinando del Portogallo, morirono di febbre tifoidea. Nel contempo, il principe di Galles venne coinvolto in un'avventura galante con l'attrice irlandese Nellie Clifden. Alberto non esit\u00f2 a recarsi personalmente dal figlio per discutere con lui della scandalosa relazione che stava intrattenendo.\nIl 9 dicembre di quell'anno William Jenner gli diagnostic\u00f2 una febbre tifoidea, alla quale si aggiunse poi un'improvvisa congestione polmonare, che port\u00f2 Alberto alla morte alle 22:50 del 14 dicembre 1861 nella Blue Room del Castello di Windsor, alla presenza della regina e di cinque dei suoi figli. La figlia Vittoria si trovava all'epoca in Germania, Leopoldo in Francia, Alfredo in mare con la marina inglese e Beatrice (la pi\u00f9 piccola) era rimasta all'esterno della stanza. Malgrado la diagnosi dell'epoca, moderni studi hanno dimostrato che con tutta probabilit\u00e0 Alberto doveva essere ammalato da almeno due anni e che la malattia che lo port\u00f2 alla morte fu un cancro ai polmoni.\nEredit\u00e0 e fama popolare.\nLa regina Vittoria fu profondamente colpita dalla morte di Alberto e decise di vestire il lutto per tutti i restanti giorni della sua lunga vita da vedova, cos\u00ec come diede ordine di mantenere le stanze del principe consorte inalterate come al giorno della morte di Alberto, tradizione che ancora oggi si conserva. Vittoria si ritir\u00f2 quasi completamente dalla vita pubblica, il che parzialmente contribu\u00ec a rovinare quanto suo marito aveva costruito nel tentativo di mostrare al popolo una monarchia fresca e attiva come istituzione nazionale e morale e come esempio per tutti.\nIl corpo di Alberto venne temporaneamente sepolto nella St. George's Chapel del Castello di Windsor. Il mausoleo di Frogmore, ove le sue spoglie vennero poi traslate l'anno successivo, non venne completato per\u00f2 sino al 1871. Il sarcofago, dove poi venne sepolta anche la regina, venne ricavato dal pi\u00f9 grande blocco di granito mai scavato in Inghilterra. Malgrado Alberto non avesse mai voluto che venisse eretto un monumento con la sua effigie in vita, la regina personalmente si preoccup\u00f2 di erigere centinaia di monumenti alla sua memoria e non solo nel Regno Unito, ma in tutto l'Impero britannico. Tra i pi\u00f9 importanti ricordiamo la Royal Albert Hall e l'Albert Memorial di Londra.\nAllo stesso modo molti luoghi vennero dedicati alla memoria del principe Alberto, cos\u00ec come il lago Alberto in Africa, le montagne del principe Albert in Antartide, la citt\u00e0 di Prince Albert nel Saskatchewan, oppure la Albert Medal voluta dalla Royal Society of Arts. Da lui presero il nome quattro reggimenti d'esercito: 11th (Prince Albert's Own) Hussars; Prince Albert's Light Infantry; Prince Albert's Own Leicestershire Regiment of Yeomanry Cavalry e The Prince Consort's Own Rifle Brigade.\nMolte furono le biografie scritte su di lui dopo la sua morte, la maggior parte delle quali descritte con tono elogiativo ed enfatico a segno della devozione popolare acquisita da Alberto durante gli anni del suo operato. Theodore Martin compose un \"magnum opus\" di cinque libri su Alberto, opera che venne autorizzata e supervisionata personalmente dalla regina Vittoria, a tal punto che i critici letterari dicono che all'interno dell'opera \u00e8 visibile la mano della regina inglese, anche se rimane una delle principali opere sul personaggio.\nDiscendenza.\nDalla consorte regina Vittoria Alberto ebbe:\nInsieme alla moglie Vittoria, il principe Alberto \u00e8 considerato il \"nonno d'Europa\" in quanto antenato comune delle principali casate regnanti d'Europa e questo fu in particolare dovuto agli ottimi matrimoni contratti dai suoi figli. Un esempio di questa situazione pu\u00f2 essere trovato nel fatto che tre dei maggiori regnanti coinvolti nella prima guerra mondiale su lati opposti fossero o suoi nipoti o sposati a suoi nipoti:\nAltre sue nipoti sedevano come regine consorti sui troni di Grecia, Norvegia e Romania.\nNel 2015 quasi tutti i regnanti europei sono discendenti del principe Alberto: ovviamente Elisabetta II del Regno Unito e poi Filippo VI di Spagna, Margherita II di Danimarca, Harald V di Norvegia e Carlo XVI Gustavo di Svezia. Sono pure suoi discendenti gli ex re Guglielmo II di Germania, Costantino II di Grecia, Pietro II di Jugoslavia e Michele I di Romania."}
{"id": "924312", "revid": "775372", "url": "https://it.wikipedia.org/wiki?curid=924312", "title": "Federal Coal Mine Safety Act", "text": "La Federal Coal Mine Safety Act \u00e8 una legge federale degli Stati Uniti d'America.\nIntroduzione.\nEmblematica rimane la tragedia accaduta il 6 dicembre 1907 nella miniera di carbone di Monongah, nella Virginia Occidentale: il pi\u00f9 grave disastro minerario accaduto in una miniera statunitense, con un enorme numero di vittime - suscit\u00f2 un tale clamore nell'opinione pubblica del Paese da avere ripercussioni pressoch\u00e9 immediate sulla legislazione mineraria.\nAll'epoca della tragedia di Monongah la legislazione sulla sicurezza e igiene del lavoro nelle miniere degli Stati Uniti d'America era assai carente, e tale rimase per lungo tempo. \nBasti pensare che i lavoratori dovettero attendere il 1968 affinch\u00e9 fosse introdotto l'importantissimo obbligo della conservazione delle mappe delle miniere. Infatti sebbene gi\u00e0 nel 1883 lo Stato della Virginia Occidentale avesse imposto l'obbligo di \"fornire\" le mappe agli ispettori, non ne aveva per\u00f2 prescritto la conservazione.\nSino a pochi anni prima della strage del 1907 i minatori erano soliti portare con s\u00e9 delle gabbiette contenenti uccellini i quali, in caso di presenza di gas, a causa della loro fragilit\u00e0, avrebbero segnalato con la loro morte l'esistenza di un imminente pericolo per i lavoratori.\nPer i minatori era assai difficile migliorare le tremende condizioni in cui erano costretti a lavorare: tre italiani che nel 1879, a Eureka, in Nevada, avevano promosso uno sciopero per tentare di cambiarle, finirono barbaramente linciati.\n1891, la prima legge sulla sicurezza delle miniere negli USA.\nNel 1891 il Congresso statunitense var\u00f2 la prima legge sulla sicurezza in materia mineraria. \nTale norma riguardava esclusivamente i Territori federali e stabiliva, fra l'altro, i minimi valori di ventilazione e il divieto di impiegare bambini minori di 12 anni.\nNel decennio 1900-1910 nelle miniere statunitensi si verificarono oltre duemila decessi all'anno; solamente nel 1907 i morti furono tremila.\nNel 1910 - in seguito all'aumento del numero degli incidenti nell'industria mineraria del carbone e soprattutto al clamore che essi avevano suscitato nell'opinione pubblica - il Congresso, allo scopo di condurre ricerche per ridurne il numero, istitu\u00ec l'Ufficio delle Miniere (\"Bureau of Mines\"), un ente del Ministero dell'Ambiente (\"Department of the Interior\").\nPu\u00f2 essere interessante osservare che tale agenzia fu creata sulla spinta del dramma di Monongah. \nInfatti il rapporto della commissione che indago' sulla sciagura raccomandava espressamente al Congresso appunto l'istituzione di un ufficio di indagini (\"bureau of investigation and information\") stante \"la persistenza di problemi irrisolti riguardanti le esplosioni nelle miniere di carbone\".\nUn ricercatore ha calcolato che in quegli anni le probabilit\u00e0 di sopravvivenza di un minatore della Virginia Occidentale erano minori di quelle di un soldato in una battaglia durante la Prima Guerra Mondiale.\nAl \"Bureau of Mines\" furono per\u00f2 attribuiti poteri assai limitati e solo nel 1941 gli furono riconosciute autorit\u00e0 ispettive.\n1947, primo codice di leggi federali.\nNel 1947 il Congresso autorizz\u00f2 la formulazione del primo codice di leggi federali sulla sicurezza nelle miniere.\n1952, il \"Federal Coal Mine Safety Act\".\nIl \"Federal Coal Mine Safety Act\" promulgato nel 1952 stabil\u00ec che determinate miniere sotterranee fossero soggette ad ispezioni annuali e confer\u00ec al Bureau of Mines un limitato potere coercitivo, inclusa la possibilit\u00e0 di emettere notifiche di violazione e ingiunzioni di sgombero per pericolo imminente. La legge contemplava anche sanzioni penali in caso di inadempienza degli ordini di sgombero immediato e di rifiuto di concessione d'accesso alle miniere agli ispettori bench\u00e9 non prevedesse multe per inadempienza nelle dotazioni di sicurezza.\nNel 1966 tale legge fu estesa a tutte le miniere di carbone sotterranee.\nIl primo Statuto federale di regolamentazione della sicurezza di miniere diverse da quelle di carbone fu il \"Federal Metal and Nonmetallic Mine Safety Act\" del 1966, che fu comunque una legge debole, consistente pi\u00f9 che altro nella promulgazione di standard, la maggior parte dei quali meramente suggeriti, e ispezioni e indagini.\nIl Mine Act \u00e8 una legge federale degli Stati Uniti d'America.\nNel 1977 fu varato il \"Federal Mine Safety and Health Act\", detto \"Mine Act\", che ha trasferito al Ministero della Salute le competenze sulla sicurezza e sull'igiene nelle miniere - precedentemente spettanti al Ministero dell'Ambiente - e ha mutato in \"Mine Safety and Health Administration\" la denominazione dell'originario \"Bureau of Mines\"."}
{"id": "924314", "revid": "30909", "url": "https://it.wikipedia.org/wiki?curid=924314", "title": "Bukujutsu", "text": ""}
{"id": "924320", "revid": "1086846", "url": "https://it.wikipedia.org/wiki?curid=924320", "title": "Societ\u00e0 Sportiva Calcio Napoli 1969-1970", "text": "Questa voce raccoglie le informazioni riguardanti la Societ\u00e0 Sportiva Calcio Napoli nelle competizioni ufficiali della stagione 1969-1970.\nStagione.\nNella stagione 1969-1970 il Napoli disputa il campionato di Serie A, con 31 punti si piazza in sesta posizione, lo scudetto \u00e8 stato vinto per la prima volta dal Cagliari con 45 punti, davanti all'Inter con 41 punti. Retrocedono in Serie B il Brescia ed il Palermo con 20 punti ed il Bari con 19 punti.\nConfermato l'allenatore Giuseppe Chiappella, arriv\u00f2 a Napoli la vecchia gloria Kurt Hamrin, oltre ai pi\u00f9 giovani Manservisi, Improta, Monticolo e Vianello; Can\u00e9 viene ceduto al neopromosso , mentre Claudio Sala \u00e8 stato trasferito al per 480 milioni di lire, cifra che all'epoca dest\u00f2 molto scalpore. La squadra chiuse al sesto posto il campionato, impreziosito da vittorie prestigiose come quella per (2-1) in casa dei campioni uscenti della a distanza di 25 anni. In Coppa Italia la squadra partenopea \u00e8 stata inserita nel gruppo 7, vinto dal Foggia per differenza reti, avendo ottenuto tre punti tutte quattro, Foggia, Napoli, Reggina e Casertana, la squadra foggiana passa cos\u00ec ai Quarti di finale della competizione. Nella Coppa delle Fiere ha superato nel primo turno i francesi del Metz, nel secondo turno i tedeschi dello Stoccarda, poi si \u00e8 fermato negli Ottavi di finale, superato dagli olandesi dell'Ajax nei tempi supplementari della partita di ritorno.\nOrganigramma societario.\nArea direttiva\nArea tecnica\nStatistiche.\n\"Statistiche aggiornate al 26 aprile 1970.\""}
{"id": "924323", "revid": "287204", "url": "https://it.wikipedia.org/wiki?curid=924323", "title": "Red dot", "text": "Il red dot \u00e8 un tipo di mirino utilizzato originariamente in ambito militare, che pu\u00f2 essere montato su differenti modelli di fucile d'assalto, pistole ed altre armi da fuoco.\nRecentemente l'utilizzo del \"red dot\" si \u00e8 esteso al campo civile, \u00e8 stato infatti introdotto su larga scala come cercatore nei telescopi amatoriali, come mirino in fotografia, o come aiuto per la navigazione.\nAl contrario del mirino ACOG 4x, \u00e8 privo di ingrandimento, e invece del classico reticolo a tacche ha un solo punto rosso luminoso.\nCaratteristiche.\nI mirini di tipo \"red dot\" hanno ottenuto un buon successo principalmente per via di alcuni vantaggi che vantano rispetto ad altri tipi di mirini.\nInnanzitutto sono pi\u00f9 grandi e non hanno zoom, quindi consentono un maggior campo visivo durante la fase di puntamento. L'assenza dello zoom permette di usare entrambi gli occhi per mirare (uno nel mirino, e uno libero), e di vedere cos\u00ec il punto come se fosse trasparente sul bersaglio.\nUn secondo vantaggio \u00e8 la presenza di un solo puntino rosso luminoso invece del tradizionale reticolato: il punto d\u00e0 meno disturbo durante il puntamento e rende pi\u00f9 facile l'identificazione dei bersagli, poich\u00e9 non ostacola la percezione dei dettagli circostanti. Inoltre, il punto luminoso pu\u00f2 essere utilizzato anche in condizioni di luminosit\u00e0 insufficiente, poich\u00e9 resta visibile anche su fondo scuro (al contrario del reticolato dell'Acog4x o degli altri mirini tradizionali).\nAl contrario dei puntatori laser, non genera alcuna luce o artefatto ottico visibile dal bersaglio: il marcatore rosso \u00e8 visibile solamente al tiratore secondo un complicato sistema di riflessione e rifrazione.\nIl punto rosso \u00e8 visibile anche senza accostare l'occhio alla lente, per cui il tempo di mira viene notevolmente ridotto: \u00e8 di conseguenza possibile usare questo tipo di mirino anche senza prendere una posizione classica, riducendo i tempi di risposta del tiratore. Il punto standard copre 5 minuti di arco (MOA), ma vi sono mirini anche da 7, 10, 15 o 20 MOA, a punto o ad anello, occasionalmente dotati di un reticolo secondario.\nIl principale svantaggio di questo tipo di mirino \u00e8 l'ingrandimento ridotto rispetto ad altri mirini di dimensioni e peso equivalenti, che lo rende inadatto al tiro su lunga distanza. Inoltre, per la creazione del punto luminoso il \"red dot\" si affida a una fonte di alimentazione esterna, solitamente batterie: l'assenza di energia lo rende pressoch\u00e9 inutile.\nTecnica.\nIl punto rosso viene realizzato tramite un sistema di riflessione speculare che proietta la luce di un led sulla lente anteriore dell'obiettivo. Il punto appare cos\u00ec come fosse proiettato attraverso la lente, apparentemente fluttuante nello spazio.\nLa luminosit\u00e0 \u00e8 regolabile, per poter lasciare il punto visibile in condizioni di luce normale, ma non renderlo accecante di notte. I modelli militari regolano in genere la luminosit\u00e0 automaticamente tramite un sensore.\nI modelli migliori sono dotati di un correttore di parallasse, per limitare la deviazione della linea di tiro dovuta al movimento della testa del tiratore. Si tratta comunque di sistemi che non hanno precisione pari ad altri metodi di puntamento tradizionali.\nVi sono due tipi di \"red dot\": tubolari o aperti. Il primo tipo, pi\u00f9 costoso e tecnologicamente avanzato, dotato di due lenti, consiste in un mirino di forma simile a quella tradizionale cilindrica, e pu\u00f2 essere dotato di lenti polarizzate o antiriflesso. Il secondo, pi\u00f9 leggero ed economico, \u00e8 composto da una sola lente riflettente e permette un maggiore arco di visibilit\u00e0 al prezzo di minore precisione e resistenza.\nI mirini \"red dot\" possono essere montati sulle slitte standard (slitta Picatinny) presenti sulle armi da fuoco, a volte anche affiancati a mirini con zoom ottici.\nPoich\u00e9 nelle versioni base sono piuttosto economici, i mirini \"red dot\" hanno ottenuto buona diffusione nel mondo della caccia e degli sport. Sono parte delle attrezzature solitamente usate durante le partite di softair."}
{"id": "924346", "revid": "767487", "url": "https://it.wikipedia.org/wiki?curid=924346", "title": "Kris Munroe", "text": "Kristine \"Kris\" Munroe \u00e8 un personaggio della serie TV \"Charlie's Angels\" interpretato da Cheryl Ladd. Prende il posto di sua sorella Jill quando quest'ultima lascia l'agenzia. Ha partecipato alle stagioni dalla 2\u00aa alla 5\u00aa.\nStoria.\nIl giovane Angelo Kris \u00e8 divertente, dolce e bello. Riesce ad assumere differenti coperture e spesso recita ruoli divertenti: una concorrente ad un concorso di bellezza (\"Tanti begli Angeli in fila\"), un clown sul ghiaccio (\"Angeli sul ghiaccio\"), un'attrice di film svedesi, un'autista di TIR (\"Angeli sulla strada\"), un'assistente di un tiratore di coltelli in un circo (\"Terrore al circo\"). \u00c8 brava anche nel canto (\"Angeli dietro le quinte\"). Questo d\u00e0 alla Ladd la possibilit\u00e0 di mostrare il suo talento, tanto che alla fine degli anni '70 pubblica due album e canta l'inno nazionale alla 14\u00aa edizione del Super Bowl del 1980.\nKris eredita l'auto di sua sorella Jill, la Cobra II, e vive in una casa sulla spiaggia."}
{"id": "924383", "revid": "767487", "url": "https://it.wikipedia.org/wiki?curid=924383", "title": "Circle of Dust", "text": "I Circle of Dust sono un gruppo industrial metal formato nei primi anni novanta da Klayton (allora noto come Scott Albert), famoso ora soprattutto per la sua band solista Celldweller. Originariamente, il gruppo era formato dal cantante Klayton e il suo chitarrista Darren \"Klank\" Diolosa, ed in seguito ha portato alla nascita di moltissimi progetti come Klank, Angeldust, Argyle Park e CHATTERbOX.\nI Cicle of Dust hanno continuato la loro attivit\u00e0 fino allo scioglimento avvenuto nel 1998. Nel 2016 il gruppo \u00e8 tornato in attivit\u00e0 quando Klayton \u00e8 riuscito a acquistare tutti i diritti degli album rilasciati e a rilasciarli tramite la sua casa discografica Fixt. Sempre nel 2016 \u00e8 stato rilasciato un nuovo album, Machines Of Our Disgrace.\nDiscografia.\nAltre canzoni apparse su"}
{"id": "924442", "revid": "767487", "url": "https://it.wikipedia.org/wiki?curid=924442", "title": "Il pap'occhio", "text": "Il pap'occhio \u00e8 un film del 1980 diretto da Renzo Arbore, prima sua regia cinematografica.\nIl film vinse il \"Biglietto d'oro\", premio degli esercenti cinematografici.\nTrama.\nIl musicista Renzo Arbore ha una visione di padre Gabriele, venuto a portare un'Annunciazione dal Vaticano: infatti, papa Giovanni Paolo II, dinamico e patito della modernit\u00e0, guardando la televisione, viene colpito da una campagna di promozione della birra di cui allora Arbore era testimonial, e si convince a ingaggiarlo come il conduttore della nascente televisione di Stato vaticana.\nArbore e la compagnia de \"L'altra domenica\" si recano in Vaticano per mettersi all'opera. Nel frattempo un bigotto e tradizionalista prelato, rivisitazione del cardinale Richelieu, trama per sabotare l'iniziativa del Pontefice, dapprima avvertendo i parroci d'Italia di inviare per i provini gli artisti pi\u00f9 scadenti e poi corrompendo con trenta gettoni del telefono un incompreso Roberto Benigni.\nNonostante tutto le trasmissioni hanno inizio, alla presenza del papa e dell'allora presidente della Repubblica Sandro Pertini. Lo spettacolo inaugurale \"Gaudium Magnum\" \u00e8 per\u00f2 realizzato nello stile demenziale di Arbore: la sigla \u00e8 un canto religioso sulle note dell'inno del Partito socialista italiano, che suscita lo scandalo degli astanti.\nA risolvere la situazione sopraggiunge il \"deus ex machina\", ossia il Padreterno in persona a bordo di una fiammante vettura Fiat Panda targata \"PAR 0001\", il quale irrompe negli studi sfondandone le pareti con una palla da demolizione - dichiarata citazione da \"Prova d'orchestra\" (1979) di Federico Fellini - mentre tutta la compagnia di Arbore viene inghiottita dalla terra e l'infido cardinale viene polverizzato all'istante. Infine dal Paradiso i protagonisti cantano tutti insieme \"When the Saints Go Marchin' In,\" che fa da sottofondo anche ai titoli di coda.\nProduzione.\nTra gli interpreti del film ci sono anche tutti coloro che hanno partecipato alla trasmissione televisiva di successo \"L'altra domenica\", ideata e condotta da Arbore, in onda sulla Rete 2 (attuale Rai 2) tra il 1976 e il 1979.\nDistribuzione.\nIl film \u00e8 stato distribuito nel circuito cinematografico italiano per tre volte: il 19 settembre 1980, nel 1985, e il 16 ottobre 1998. \u00c8 uscito anche all'estero (ad esempio in Germania Ovest, 10 dicembre 1987). Il 21 aprile 2010 \u00e8 uscito il DVD del film in versione restaurata, distribuita da 01 Distribution.\nEsistono due versioni del film: l'originale del 1980 e quella rimontata editata nel 1995 per l'home video. La versione rimontata del film contiene una scena in pi\u00f9, ovvero il monologo sulla creazione di Benigni, ma vennero invece tagliate tutte le scene in cui compariva Manfred Freyberger tranne la prima, accorciando la durata a 98 minuti, contro i 110 della versione originale.\nAccoglienza.\nIncassi.\nIl film incass\u00f2 5 miliardi di lire posizionandosi al 5\u00ba posto nella classifica annuale degli incassi.\nControversie e censure.\nIl film fu distribuito nel settembre del 1980 e venne attaccato dalla stampa cattolica. Tre settimane dopo fu sequestrato \u00abper vilipendio alla religione cattolica e alla persona di S.S. il papa\u00bb su ordine del procuratore dell'Aquila Donato Massimo Bartolomei. Il sequestro, comunque, decadde a causa di un'amnistia. Nel 1982 la Corte d'appello di Roma archivi\u00f2 la denuncia per vilipendio.\nCome detto, il film \u00e8 stato ridistribuito a met\u00e0 ottobre del 1998 (sebbene avesse continuato a circolare in edizione home video), restaurato ma privo ancora di alcune scene come i monologhi di Benigni sul Cristianesimo. In quell'occasione il giudizio della commissione vescovile incaricata di esprimere i pareri pastorali \u00e8 stato temperato, passando da \"discutibile\" a \"futile\" e osservando che \u00abIl film \u00e8 improntato a toni beffardi e burleschi [...] ma non raggiunge toni dissacratori, irriverenti o blasfemi\u00bb.\nIn un'intervista all'epoca del dissequestro, Arbore comment\u00f2 divertito come sarebbe diventato costosissimo realizzare il film, allora girato a costo quasi zero, data la successiva carriera degli attori.\nNel 2010 il portavoce dell'Opus Dei Pippo Corigliano riabilita il film a 30 anni di distanza definendolo \u00abfilm apostolico in stile cristiano\u00bb.\nCitazioni.\nL'intera pellicola \u00e8 intrisa di citazioni pi\u00f9 o meno dirette al mondo del cinema, della musica, della letteratura, della politica e dello sport.\nCinema.\nDue noti film vengono richiamati direttamente con due scritte in sovraimpressione: \"Io ti salver\u00f2\" (1945) di Alfred Hitchcock e il gi\u00e0 citato \"Prova d'orchestra\" di Fellini. Altri riferimenti sono ai fratelli Marx (coi quali il Cristo Giudice confonde Karl Marx, nel Giudizio Universale raccontato da Benigni) nonch\u00e9 a Charlie Chaplin e Gregory Peck, i cui sosia appaiono durante i provini.\nLa \"performance\" di Benigni nella stanza del papa e alla finestra ricorda quella dello stesso Chaplin ne \"Il grande dittatore\". Vengono inoltre citati, nella scena al ristorante, Franco Zeffirelli e la rock opera \"Jesus Christ Superstar\".\nNel film il regista statunitense Martin Scorsese, all'epoca sposato con Isabella Rossellini interpreta se stesso. Vi compare anche Mariangela Melato, allora compagna di Arbore, nel ruolo di una provinanda che lo stesso Arbore scarta, a suo dire, per la presenza sciatta e perch\u00e9 figlia di un certo \"Iorio\" e quindi \"raccomandata\", quando in realt\u00e0 l'attrice ha appena recitato un brano tratto da \"La figlia di Iorio\" di Gabriele D'Annunzio.\nMusica.\nNel film viene pi\u00f9 volte citato Elvis Presley: nella scena iniziale del film, Arbore indossa una t-shirt di Elvis, sfoglia una rivista sulla cui copertina c'\u00e8 il viso del cantante e cita \"Love Me Tender\" mentre in sottofondo suona \"Are You Lonesome Tonight?\" Presley viene inoltre menzionato durante la telefonata con Benigni, su una spilla indossata da Arbore al ristorante, su un suo poster vicino alla piscina, e verso la fine del film, quando Arbore canta a Benigni \"Are You Lonesome Tonight?\" vestito da Elvis. In coppia con Presley viene quasi sempre citato Bobby Solo con le sue canzoni \"Gelosia\" e \"Zingara\". Peppino Di Capri, Nicola Di Bari, Julio Iglesias (imitato da Gigi Sabani), Claudio Villa, Amanda Lear, Mina (\"E se domani\"), Lucio Battisti (\"Ancora tu\") e Caterina Caselli (\"Nessuno mi pu\u00f2 giudicare\") sono gli altri cantanti che il film richiama.\nVi \u00e8 inoltre una versione della canzone \"Azzurro\", eseguita dal fantomatico \"coro a bocca chiusa \"Citt\u00e0 di Napoli\"\" con Lorenzo Spadoni come solista.\nNel film si alternano brevi stacchetti musicali ad opera di quattro afroamericani vestiti in stile anni venti che cantano in napoletano sul tema del brano country \"Sixteen Tons\". Verso ricorrente \u00e8 \"nuje simme 'o coro, 'o coro d'o film\" (\"noi siamo il coro, il coro del film\"). La voce predominante \u00e8 quella dello stesso Arbore.\nLetteratura.\nAlcuni richiami diretti alla letteratura sono quelli alla \"Divina Commedia\", a \"I tre moschettieri\" (cardinale Richelieu) e a Gabriele D'Annunzio (\"La figlia di Iorio\"). La presenza del \"coro del film\", che ad intervalli regolari riassume in musica la trama in corso, ricalca la struttura della tragedia classica alla quale ovviamente si ispira anche il \"deus ex machina\" nel finale.\nPolitica.\nVarie le allusioni al mondo politico italiano dell'epoca. L'ultima cena avviene al ristorante \"da Bettino\" \u2014 il cui proprietario \u00e8 molto somigliante a Bettino Craxi \u2014 sulle note dell'Internazionale. Sulla scrivania di Benigni c'\u00e8 una copia de \"il manifesto\", noto quotidiano comunista, e la foto di Antonio Gramsci (un poster del quale \u00e8 anche a casa di Benigni), vicino a quella di Bobby Solo. Nella Cappella Sistina Benigni fa una personale rivisitazione del \"Giudizio universale\", parlando di Karl Marx e dipingendo un pugno chiuso al Cristo; durante la confessione con Richelieu nella quale \"tradisce\" Arbore, Benigni cita Craxi e i radicali. Mentre il papa \u00e8 in giardino a prendere lezioni di italiano, viene chiamato per un'udienza con Giulio Andreotti. Alla fine del film, la trasmissione realizzata da Arbore comincia al suono de \"Il Canto dei Lavoratori\" in adattamento cattolico e lo stesso Arbore lancer\u00e0 lo slogan \"Fedeli di tutto il mondo, unitevi!\" con chiaro riferimento al Manifesto del Partito Comunista del citato Marx e Friedrich Engels. Tra il pubblico, un personaggio con occhiali e pipa interpreta l'allora presidente della repubblica Sandro Pertini, gi\u00e0 citato da Benigni nella telefonata con Arbore.\nPassione di Cristo.\nSono ricorrenti i riferimenti al Vangelo (come nella \"annunciazione\" che padre Gabriele fa ad Arbore all'inizio del film) e in particolare alla Passione di Cristo, ad esempio nella scena dell'Ultima Cena in cui i protagonisti del film si dispongono come nel dipinto di Leonardo da Vinci e in cui Matteo Salvatore interpreta un cantante ambulante il quale si presenta come \u00abGallo\u00bb ed Arbore, dopo averlo gentilmente allontanato, dice: \u00abprima che questo Gallo canti tre volte, qualcuno mi tradir\u00e0\u00bb, con riferimento alla profezia di Ges\u00f9 a Pietro. In un'altra scena Arbore, vagando per i Giardini Vaticani, si imbatte in un gruppo di jazzisti i quali si autodefiniscono i Jazzemani, \"maniaci del Jazz\", impegnati a suonare senza sosta nel loro orto, appunto \"L'Orto dei Jazzemani\" (riferimento all'orto del Getsemani). I trenta gettoni telefonici che il \"cardinale Richelieu\" d\u00e0 a Benigni per \"tradire\" Arbore alludono ai trenta denari per i quali Giuda Iscariota tradisce Cristo. Lo stesso Benigni bacia Arbore sulla guancia poco prima di \"tradirlo\", come Giuda nel Getsemani secondo il racconto evangelico.\nSport.\nVari i riferimenti allo sport nel corso del film: all'inizio il papa appare allenarsi su vari attrezzi da palestra e con due palloni; la statua di San Simeone lo stilita \u00e8 vestita con abiti che richiamano chiaramente i colori della ; la squadra di calcio genovese verr\u00e0 successivamente citata da Benigni durante il suo monologo sul Giudizio universale, nel quale egli menziona anche il ciclista Eddy Merckx (anch'egli oggetto di confusione con Karl Marx da parte di Ges\u00f9) e la squadra di calcio ferrarese della Spal.\nIl resto del Pap'occhio.\n\"Il resto del Pap'occhio\" \u00e8 una pellicola di 55 minuti che racchiude tutte le battute, i monologhi e le gag tagliate per motivi di durata dal film precedente. Rispetto al film originale, gli unici attori ad apparire nelle scene extra sono Roberto Benigni, Mario Marenco, Renzo Arbore, Isabella Rossellini e le Sorelle Bandiera."}
{"id": "924450", "revid": "1700716", "url": "https://it.wikipedia.org/wiki?curid=924450", "title": "Pilone (rugby)", "text": "Il pilone (\"Prop\", in lingua inglese) \u00e8 un ruolo del rugby. Nella formazione del rugby a 15 sono presenti due piloni (pilone sinistro e pilone destro, rispettivamente con numero di maglia 1 e 3) che, insieme al tallonatore, compongono la prima linea del pacchetto di mischia.\nIl compito dei piloni \u00e8 di sostenere il tallonatore durante la mischia ordinata e di fornire un aiuto dinamico e funzionale ai saltatori nell'azione di \"touche\". Insieme alla seconda linea, i piloni devono assicurare potenza nella spinta durante la mischia ordinata, \u00e8 questa la ragione per cui questi giocatori devono essere dotati di notevole forza. Nel gioco aperto i piloni sono spesso chiamati ad effettuare il \"lavoro sporco\", come recuperare palloni vaganti, pulire il pallone in ruck e maul, percussioni offensive in fasi tipo \"pick and drive\". Secondo le regole di gioco attuali, non sono ammessi in questo ruolo giocatori non specialisti poich\u00e9 per poter giocare come pilone, cos\u00ec come per giocare come tallonatore, servono particolari capacit\u00e0 per non far crollare la mischia, situazione che pu\u00f2 essere molto pericolosa e che pu\u00f2 portare anche alla rottura del collo e della colonna vertebrale dei giocatori stessi. Se nella squadra non \u00e8 presente un sufficiente numero di piloni o tallonatori per sostituire i giocatori infortunati, le mischie ordinate saranno giocate come mischie no-contest in cui il pallone \u00e8 normalmente, ma non automaticamente, vinto dalla squadra che lo inserisce nella mischia.\nPer la formazione della prima linea in mischia, il tallonatore si pone tra i due piloni tenendo le braccia alzate. I due piloni gli si allacciano passandogli un braccio dietro la schiena. A questo punto, il tallonatore abbassa le braccia e si allaccia, a destra e a sinistra, ai due piloni, trovandosi cos\u00ec in posizione che gli permette di sostenersi col solo appoggio delle braccia, in modo da avere libert\u00e0 di muovere entrambe le gambe nell'operazione di tallonamento (si noti che \u00e8 per\u00f2 vietato sollevare simultaneamente entrambi i piedi, appendendosi ai due piloni). Per l'incastro delle due prime linee, i giocatori si posizionano in modo da avere ciascuno la testa a sinistra di quella dell'avversario che gli sta di fronte. Il pilone destro viene chiamato \"tight-head\" poich\u00e9, giocando sul lato destro della mischia ordinata, la sua testa si trover\u00e0 tra le teste del pilone e del tallonatore avversari. Al contrario il pilone sinistro viene chiamato \"loose-head\" poich\u00e9 la sua testa si trover\u00e0 all'esterno della testa del pilone destro della squadra avversaria. Apparentemente i due ruoli di pilone possono sembrare simili, ma le capacit\u00e0 tecniche dei due giocatori sono diverse. Jason Leonard fu uno di quei pochi giocatori capaci di giocare sia come pilone destro che come pilone sinistro.\nLe regole del gioco impongono a entrambi i piloni di seguire i tre ordini dell'arbitro: \"bassi\", \"lega\", in cui dovranno entrare con la testa nella mischia avversaria cos\u00ec da permettersi anche di assumere una posizione corretta per la spinta, e infine \"via!\", in cui i piloni e il tallonatore iniziano la loro spinta al momento dell'introduzione del pallone. Nonostante il mediano di mischia possa inserire il pallone all'interno della mischia ordinata da entrambi i lati, l'azione compiuta dal lato destro \u00e8 sconsigliata poich\u00e9, cos\u00ec facendo, il tallonatore avversario si troverebbe tra il suo pilone e il suo stesso tallonatore. Quindi le regole impongono implicitamente che il pilone loose-head si schieri sul lato sinistro della mischia.\nI piloni sono anche in grado di variare la direzione di spinta della mischia, evitando cos\u00ec alla squadra avversaria di fare girare la mischia e obbligare cos\u00ec una nuova mischia ordinata con l'inserimento del pallone dal lato destro. Ci\u00f2 deve per\u00f2 essere fatto rispettando le regole, che proibiscono di spingere in direzione laterale, di rifiutare l'ingaggio, di far crollare volontariamente la mischia.\nI piloni annoverati nella International Rugby Hall of Fame includono: Wilson Whineray (Nuova Zelanda), Syd Millar (Irlanda e Lions) e Jason Leonard (Inghilterra)."}
{"id": "924453", "revid": "22356", "url": "https://it.wikipedia.org/wiki?curid=924453", "title": "Terapside", "text": ""}
{"id": "924458", "revid": "8381", "url": "https://it.wikipedia.org/wiki?curid=924458", "title": "Gung Palace", "text": ""}
{"id": "924464", "revid": "767487", "url": "https://it.wikipedia.org/wiki?curid=924464", "title": "Sballato, gasato, completamente fuso", "text": "Sballato, gasato, completamente fuso \u00e8 un film del 1982 diretto dal regista Steno.\nTrama.\nPatrizia, giornalista di un settimanale romano, stanca di non essere tenuta nella giusta considerazione dal suo direttore Eugenio Zafferi, pur di riuscire a ottenere un incarico degno del proprio talento, decide di lanciare una sfida al suo capo: se riuscir\u00e0 a scrivere un articolo degno della prima pagina dovr\u00e0 essere promossa, altrimenti dovr\u00e0 cedergli per una notte le sue invitanti grazie. Zafferi accetta la sfida e, su consiglio della navigata redattrice Orietta Fallani, assegna a Patrizia un'inchiesta sulle fantasie erotiche degli italiani. A complicare tutto ci pensa Duccio, un tassista di origini meridionali, che ha messo gli occhi sulla bella giornalista."}
{"id": "924477", "revid": "767487", "url": "https://it.wikipedia.org/wiki?curid=924477", "title": "Viuuulentemente mia", "text": "Viuuulentemente mia \u00e8 un film del 1982 diretto da Carlo Vanzina.\nTrama.\nLa ricca Anna Tassotti Maloni \u00e8 un evasore fiscale che, ricercata dalla polizia, \u00e8 costretta a riparare fuori Italia. Durante il tragitto per l'aeroporto la sua vettura esce di strada a causa di un'auto della polizia passata con il rosso senza sirene, guidata dall'imbranato agente Achille Cotone. L'uomo, ignaro di chi abbia di fronte, per scusarsi di aver provocato l'incidente si offre di accompagnarla all'aeroporto, e solo con l'arrivo di un suo superiore capisce di aver favorito la fuga della ricercata.\nAchille riesce fortunosamente a scovare Anna in Spagna, trattenuta dalla polizia per mancanza di documenti, e inizia il suo lungo viaggio di recupero tra mille peripezie. Giunto a Ibiza con il suo superiore, viene facilmente convinto da Anna ad andare a pranzo al ristorante di un suo caro amico, che cerca di aiutarla mettendo del lassativo nel cibo dei due poliziotti (ottenendo per\u00f2 solo il ricovero del superiore di Cotone).\nAchille si trova quindi a gestire la situazione da solo e, per ovviare allo sciopero dei controllori aerei, requisisce l'aviogetto privato di Anna per tornare in Italia. Le cattive condizioni meteo, per\u00f2, fanno precipitare il velivolo in Corsica, da dove i due ripartono con uno yacht rubato all'ex di lei. Arrivati in Italia, Cotone riesce a consegnare Anna alle autorit\u00e0, ma viene comunque spedito in Sardegna per i guai che ha combinato. Anna esce di galera e va a trovare Achille, di cui si \u00e8 innamorata."}
{"id": "924493", "revid": "438678", "url": "https://it.wikipedia.org/wiki?curid=924493", "title": "Il ras del quartiere", "text": "Il ras del quartiere \u00e8 un film del 1983, diretto dal regista Carlo Vanzina.\nTrama.\nIn una Milano dei primi anni '80, il ragionier Gatti \u00e8 un padre che ha perso la figlia Veronica (fuggita da casa). Dopo aver constatato che le forze dell'ordine non stanno facendo nulla per ritrovarla, inizia lui stesso a cercarla di notte, girovagando per una citt\u00e0 per lui troppo grande, sconosciuta e piena di pericoli. Proprio durante la sua ricerca si imbatte in due delinquenti che lo vogliono rapinare del portafogli. Riesce a salvarsi grazie all intervento di Domingo - detto \"Ras\" - che picchia i delinquenti e li fa fuggire senza che siano riusciti nei loro loschi intenti. Il Ras \u00e8 anche a capo di una banda di punk. \nIl ragionier Gatti si rende conto di non essere adatto a cercare una ragazza scomparsa in una metropoli e e chiede al Ras di ritrovarla per lui. All'inizio, il Ras non vuole accettare, ma in seguito, a causa di problemi finanziari e di un debito da pagare a Orson, il capo di una banda rivale, decide di accettare per ben tre milioni di lire. Sulla sua strada incrocer\u00e0 anche Jena che lo aiuter\u00e0 nelle indagini. I due faranno dei maldestri tentativi di rintracciarla in luoghi come un luna park, dove addirittura verr\u00e0 loro rubata la berlina chiesta in prestito al ragionier Gatti per muoversi agevolmente durante le ricerche. \nAlla fine, per un puro caso il Ras riesce a bloccare Veronica in casa sua e avvisa il ragionier Gatti del successo della sua missione. Il Ras riceve la somma pattuita e la usa per estinguere il suo debito con Orson. \nPoco dopo aver sistemato le questioni economiche in sospeso, Ras si accorge che Veronica esce con Orson e la sua banda di criminali. Nonostante Ras non abbia pi\u00f9 obblighi o interessi economici nei confronti del ragionier Gatti, cerca di convincerla a lasciare perdere quel tipo di persone, ma lei non lo ascolta. La sera stessa Orson e la sua banda tentano di rapinare l'abitazione di Veronica e suo padre. Ma la fortuna vuole che il Ras e Jena arrivino sul posto in tempo per udire Veronica gridare aiuto. Il Ras sfonda la porta di casa e inizia la lotta contro Orson e la sua banda. Orson viene steso a schiaffi e pugni nel garage sotterraneo del palazzo. Veronica corre ad abbracciare suo padre, finalmente conscia che le vuole bene.\nQualche settimana dopo Ras e Jena ricevono in regalo dal ragionier Gatti una fiammante Harley-Davidson, con la quale correranno verso nuove avventure, inseguiti dalla gang di Orson che cerca di vendicarsi.\nProduzione.\nGirato in gran parte a Milano, con alcune scene a Roma.\nColonna sonora.\nIl commento sonoro \u00e8 affidato sia ai Goblin che a Detto Mariano. Il brano che accompagna i titoli di testa \u00e8 \"Chi ha paura della notte\" della PFM, tratto originariamente dall'album \"Come ti va in riva alla citt\u00e0\" (1981)."}
{"id": "924533", "revid": "767487", "url": "https://it.wikipedia.org/wiki?curid=924533", "title": "Scusa se \u00e8 poco", "text": "Scusa se \u00e8 poco \u00e8 un film italiano del 1982 diretto da Marco Vicario.\nTrama.\nIl film si divide in due episodi.\nNel primo, due coniugi divorziati, Renata e Carlo, si ritrovano dopo qualche tempo, desiderosi, l'uno indipendentemente dall'altro, di affittare un appartamento in citt\u00e0, ma le loro intenzioni sono ostacolate dal fatto che i due si amino ancora, nonostante usino rispettivamente la violenza alle coccole e dopo vari tentativi di far ingelosire l'ex marito, Renata decide di rimanergli accanto.\nNel secondo episodio Grazia \u00e8 l'autrice anonima di un libro erotico, che \u00e8 diventato il best seller del momento. Piero, un miope \"agente investigatore\", viene inviato a scoprire la misteriosa autrice del libro, ma \u00e8 accidentalmente investito per la strada dall'altrettanto miope autrice che si vede costretta a risarcirlo con una grossa somma in denaro a meno che non accetti una sua particolare condizione: 30 minuti di sesso.\nCostretta a rivelare la verit\u00e0 alla famiglia del marito, Grazia accetta per non dover impoverire il coniuge, per\u00f2 non lo tradisce durante il tempo a disposizione. Indignata per non essere stata fermata da nessuno, e sentendosi sottovalutata rispetto al denaro, Grazia, alla fine, abbandona il tetto coniugale e fugge con Piero, che non avendola vista (essendo senza occhiali, poich\u00e9 rotti poco prima a causa di un incidente) la investe con la propria autovettura, strattonandola (senza conseguenze) e rendendole inconsapevolmente, in questo modo, pan per focaccia.\nColonna sonora.\nLa colonna sonora comprende il brano \"Magnifica serata\" (Minellono - Farina) cantato dai Ricchi e Poveri."}
{"id": "924538", "revid": "7634345", "url": "https://it.wikipedia.org/wiki?curid=924538", "title": "Angrenost", "text": ""}
{"id": "924549", "revid": "287204", "url": "https://it.wikipedia.org/wiki?curid=924549", "title": "Basilica della Madonna dell'Umilt\u00e0", "text": "La basilica della Madonna dell'Umilt\u00e0 \u00e8 una basilica pistoiese dedicata alla Vergine Maria. La sua costruzione gi\u00e0 attestata in documenti ecclesiali nel XIII secolo \u00e8 presunta tra il XII e XVIII secolo.\nLa sua importanza architettonica \u00e8 dovuta alla cupola cinquecentesca del diametro di 20,5 metri, realizzata da Giorgio Vasari e alta 59 metri. La struttura \u00e8 anche nota come importante centro di devozione mariana e per questo assume anche il nome di santuario della Madonna dell'Umilt\u00e0.\nStoria.\nL'attuale edificio sorse sul luogo dell'antica chiesetta di Santa Maria Forisportae, cos\u00ec detta perch\u00e9 edificata all'esterno della prima cerchia di mura ed era appena al di fuori della Porta Vecchia. La chiesetta, dedicata a Maria Assunta, ad uno dei suoi altari, presumibilmente sulla parete sinistra dell'atrio, su commissione del vescovo B. Andrea Franchi, nel 1382 un pittore (forse il pistoiese Paolo Serafini o Giovanni di Bartolomeo Cristiani o, secondo alcuni, da Fra Paolo o Barnaba da Modena) aveva dipinto ad affresco un'immagine della Madonna dell'Umilt\u00e0, cio\u00e8 non seduta in trono, secondo un'iconografia che in Italia conobbe una diffusione particolare proprio fra Tre e Quattrocento.\nSecondo la tradizione il 17 luglio 1490, in mezzo all'infuriare delle lotte interne fra Panciatichi e Cancellieri, alcune persone videro stillare dalla fronte dell'umile immagine tre sottili rivoli di un \"prodigioso licore\", quasi che la Vergine soffrisse nell'assistere impotente a tanti scempi fratricidi.\nIl miracolo fu confermato dal vescovo Niccol\u00f2 Pandolfini assieme al podest\u00e0, al capitano del Popolo, al gonfaloniere e ai priori. Colpite da questo segnale celeste e spinte dalla devozione che subito prese vita intorno all'icona miracolosa, le famiglie pi\u00f9 importanti di Pistoia decisero la costruzione del santuario rinascimentale che commemorasse in modo degno tale episodio.\nFra i vari progetti presentati fu scelto quello di Giuliano da Sangallo, forse su commissione di Lorenzo il Magnifico, ma da quando Sangallo, nel 1494, si allontan\u00f2 dalla Toscana a seguito della traumatica interruzione della Signoria dei Medici ponendosi al servizio del cardinale Della Rovere, la direzione dei lavori venne assunta da Ventura Vitoni, che la tradizione ha sempre indicato come l'architetto della fabbrica: i lavori iniziarono gi\u00e0 nel 1495, ma si trascinarono a lungo, nel 1522 il Vitoni mor\u00ec e nel 1563 la costruzione della cupola fu affidata da Cosimo I a Giorgio Vasari, che segu\u00ec un disegno diverso da quello originario e realizz\u00f2 la grande copertura a cupola. Nel 1568 fu completata la lanterna. Nel 1579 l'opera fu compiuta trasportando l'affresco trecentesco sopra il nuovo altare disegnato da Pietro Tacca. La chiesa fu consacrata nel 1582.\nNell'ottobre 1931 papa Pio XI elev\u00f2 la chiesa alla dignit\u00e0 di basilica minore.\nDescrizione.\nLa basilica \u00e8 uno degli edifici che sotto il profilo architettonico, urbanistico e religioso maggiormente si identifica con la storia e l'immagine di Pistoia.\nL'interno della basilica \u00e8 ricco di opere d'arte che ornano ognuno dei sei altari posti attorno all'ampio vano circolare su cui si imposta la cupola e il presbiterio ideato dal pistoiese Jacopo Lafri; il severo vestibolo, che occupa lo spazio su cui un tempo sorgeva la chiesetta medioevale, fu arricchito da grandi riquadri ad affresco a partire dal 1720.\nLa struttura ottagonale di ordine corinzio \u00e8 preceduta da un vestibolo o atrio con volte a botte decorate da rosoni e da una cupoletta centrale.\nL'ottagono \u00e8 sovrastato dalla cupola del Vasari e decorato da tre ordini architettonici nel tamburo e da un pavimento in marmi di vari colori. Lo completano sei altari laterali introdotti da archi a tutto sesto riccamente ornati che incorniciano grandi tele, opere di pittori fiorentini dal Cinquecento al Settecento, i quali sono il Poppi, Giovanni Battista Naldini, Alessandro Fei detto \"Il Barbiere\", Lazzaro Baldi, Alessio Gemignani, Giovanni Domenico Piastrini, Giovanni Domenico Ferretti, Vincenzo Meucci, Giuseppe Gricci. La balaustra realizzata nel 1597 con colonnine in bronzo racchiude un dossale marmoreo costruito nel 1612 dallo scultore Pietro Tacca e dell'architetto Lafri. Al centro del dossale fu traslata l'immagine miracolosa.\nNell'abside, si segnala il dipinto su tavola di Bernardino del Signoraccio, proveniente dal monastero di San Mercuriale e raffigurante la \"Madonna col Bambino e i santi Mercuriale e Benedetto\" (1493).\nIl Tesoro della Madonna.\nAltrettanto valore, se non di pi\u00f9, \u00e8 da attribuirsi al cosiddetto \"tesoro della Madonna\", un insieme di arredi sacri di propriet\u00e0 della basilica la cui rilevanza investe non solo e non tanto il campo delle arti, quanto quello della storia sociale e religiosa della citt\u00e0. Fra questi si segnale il ciborio d'argento, opera dell'orafo fiorentino Giovan Battista Mariani, donato dal cavalier Fabio Tolomei nel 1630 come ringraziamento per lo scampato pericolo della peste; ad esso nel 1643 fu aggiunto, come dono del bal\u00ec Camillo Rospigliosi, un gradino, anch'esso in argento, che celebra la resistenza opposta dai pistoiesi all'assedio delle truppe barberine. La stessa famiglia Rospigliosi, che insieme ai Tolomei stabil\u00ec di fatto una specie di patronato sulla chiesa, don\u00f2 nel 1669, per mano di Giulio, allora papa col nome di Clemente IX, un ramo di rose d'oro con in cima uno zaffiro. Ancor pi\u00f9 eccezionale, sebbene meno conosciuto, il patrimonio tessile della basilica annovera fra i suoi pezzi dei capolavori assoluti, come la secentesca tovaglia realizzata in merletto ad ago tipo Venezia. A testimonianza della devozione della citt\u00e0 resta un ricco insieme di \"ex voto\", alcuni dei quali raffigurano in argento le parti del corpo su cui ha operato l'azione miracolosa della Madonna, e altri invece sono gioielli o comunque oggetti personali particolarmente cari a chi li ha donati."}
{"id": "924552", "revid": "135224", "url": "https://it.wikipedia.org/wiki?curid=924552", "title": "Sistro", "text": "Sistro \u00e8 il nome di due diversi strumenti musicali, il primo a suono indeterminato tipico delle civilt\u00e0 del 3000 a.C. proveniente dall'Antico Egitto e sacro alla dea Iside, la quale \u00e8 mitologicamente ritenuta inventrice dello strumento. Il sistro era sacro anche alla dea Hathor. La presenza del sistro su monumenti sepolcrali significa l'appartenenza del defunto al culto isiaco. \n\u00c8 uno strumento in metallo, con una parte a forma di ferro di cavallo retta da un manico e attraversata da dei fori e alcune asticelle pi\u00f9 larghe alle estremit\u00e0 in modo che non escano dai fori; in Mesopotamia poteva essere di forma trapezoidale o quadrata e presentava l'immagine della divinit\u00e0 raffigurata sul manico. Il suono viene prodotto scuotendo lo strumento. Il numero e lo spessore delle asticelle flottanti ne definisce e caratterizza l'altezza e l'intensit\u00e0 del suono, il quale resta comunque - come in molti altri analoghi strumenti a sonagli - indeterminato, e cio\u00e8 senza una precisa connotazione tonale.\nSi hanno notizie di sistri utilizzati in cerimonie gi\u00e0 nel Vecchio Testamento della Bibbia e prima ancora nella civilt\u00e0 egizia, dove era chiamato \"seshesh\", nome di chiara origine onomatopeica, e da dove sembra sia stato poi esportato in Palestina e successivamente in Grecia.\nQuesto strumento compare anche nella poesia di Giovanni Pascoli \"L'assiuolo\", nella poesia di Eugenio Montale \"Debole sistro al vento\" da \"Ossi di seppia\", e nel racconto di H.P. Lovecraft \"Sotto le piramidi\", scritto per conto di Harry Houdini. Il sistro appare anche nell'albo a fumetti \"L'angelo ribelle\" della serie \"Dampyr\". \nStrumento moderno.\nIl sistro moderno \u00e8 simile a quello antico, essendo composto da un manico che regge una struttura con delle bacchette parallele, ma queste ultime sono ferme e presentano file di campanelli fatti di bronzo o di acciaio. Il suono viene prodotto scuotendo lo strumento o percuotendolo con un martelletto che pu\u00f2 essere di legno o di acciaio, a seconda del materiale dei campanelli."}
{"id": "924561", "revid": "74801", "url": "https://it.wikipedia.org/wiki?curid=924561", "title": "Meridiungulata", "text": "I meridiungulati (Meridiungulata) sono un grande gruppo di mammiferi placentali estinti, evolutisi in isolamento nel solo Sudamerica nel corso del Terziario, quando ancora il continente era separato dal Nordamerica. Alcuni membri (come il notoungulato \"Mixotoxodon\") migrarono verso nord durante il Grande scambio americano nel corso del Pleistocene, finendo per invadere il Nordamerica prima di estinguersi. I resti fossili pi\u00f9 antichi risalgono al Paleocene inferiore (circa 64 milioni di anni fa), mentre quelli pi\u00f9 recenti risalgono all'inizio dell'Olocene (circa anni fa). Tra i sottogruppi pi\u00f9 noti attribuiti ai meridiungulati vi sono i gi\u00e0 citati notoungulati, i litopterni e gli astrapoteri.\nClassificazione.\nIl superordine Meridiungulata venne proposto nel 1975 da Malcolm McKenna per raggruppare alcuni gruppi di ungulati sudamericani estinti. Nel corso degli anni successivi, pi\u00f9 volte \u00e8 stata messa in dubbio la monofilia del gruppo, le sue parentele e la sua stessa composizione: i meridiungulati potrebbero essere membri del clade Laurasiatheria e imparentati con altri ungulati, come gli artiodattili e i perissodattili, ma \u00e8 stato altres\u00ec proposto che fossero membri degli Atlantogenata. Alcuni membri attribuiti ai meridiungulati sono stati considerati in alcuni studi pi\u00f9 vicini ad altri \"ungulati\": ad esempio, i piroteri sono stati avvicinati agli embritopodi (Shockey e Anaya, 2004) o ai dinocerati; anche gli enigmatici xenungulati sono stati considerati affini ai dinocerati. \nRicerche pi\u00f9 recenti sembrerebbero confermare una stretta parentela almeno tra alcuni gruppi (notoungulati e litopterni) e l'inclusione dei meridiungulati nei laurasiateri: i risultati del sequenziamento di collagene proveniente da fossili pleistocenici del notoungulato \"Toxodon\" e del litopterno \"Macrauchenia\" hanno indicato che questi due ordini erano strettamente imparentati e che insieme formavano un \"sister group\" dei perissodattili (Buckley, 2015; Welker et al., 2015). Questi risultati sono stati corroborati da ricerche riguardanti DNA mitocondriale di \"Macrauchenia\", che indicano una separazione tra i gruppi avvenuta circa 66 milioni di anni fa, al termine del Cretaceo (Westbury et al., 2017). \u00c8 stato quindi proposto il termine Panperissodactyla per il clade che comprende i perissodattili e i loro parenti sudamericani estinti (Welker et al., 2015). Analisi filogenetiche indicherebbero che i Kollpaniidae, i Didolodontidae e i litopterni rappresenterebbero successivi gradi di diversificazione di un clade che, in ultimo, diede origine ai perissodattili, rendendo di fatto i meridiungulati un gruppo parafiletico (Chimento e Agnolin, 2020).\nDiversificazione.\nI meridiungulati si originarono probabilmente da piccoli mammiferi provenienti dal Nordamerica nel Cretaceo superiore o nel Paleocene inferiore (appena dopo la scomparsa dei dinosauri). Quando le due masse continentali si separarono, questi animali si diversificaono andando incontro a una notevole radiazione evolutiva. Possibili membri dei meridiungulati originatisi nel Paleocene sono i Kollpaniidae, di piccole dimensioni, e i Didolodontidae, un po' pi\u00f9 specializzati e grandi quanto un gatto. Gi\u00e0 nel Paleocene vi erano per\u00f2 anche grandi membri del gruppo, gli xenungulati simili a rinoceronti. \nPoco pi\u00f9 tardi comparvero altri ordini, come gli astrapoteri (vagamente simili a enormi tapiri), i piroteri (dall'aspetto simile a quello degli elefanti primitivi come \"Barytherium\"), i litopterni e i notoungulati. Questi ultimi due ordini prosperarono a lungo, per tutto il Cenozoico, e sopravvissero fino alla fine del Pleistocene, quando dovettero soccombere alla competizione degli ungulati provenienti dal Nordamerica, che nel frattempo si era riunito al Sudamerica, e alla predazione dei carnivori. I litopterni si diversificarono molto, sviluppando forme simili a cavalli e altre a cammelli, e ancor pi\u00f9 fecero i notoungulati: tra di essi troviamo animali simili a roditori, conigli, pecore, ippopotami, calicoteri, cavalli e cinghiali, in altrettanti formidabili esempi di convergenza evolutiva."}
{"id": "924565", "revid": "22356", "url": "https://it.wikipedia.org/wiki?curid=924565", "title": "Astrapoteri", "text": ""}
{"id": "924570", "revid": "22356", "url": "https://it.wikipedia.org/wiki?curid=924570", "title": "Meridiungulati", "text": ""}
{"id": "924573", "revid": "1543377", "url": "https://it.wikipedia.org/wiki?curid=924573", "title": "Tallonatore", "text": "Il tallonatore (ing. \"Hooker\") \u00e8 un ruolo del rugby. Insieme ai due piloni forma la prima linea del pacchetto di mischia. Indossa la maglia numero 2.\nNella mischia ordinata il tallonatore si posiziona fra i due piloni e tenta di catturare il pallone con i piedi \"tallonandolo\" all'interno del proprio pacchetto di mischia. A causa dell'enorme pressione esercitata sul suo corpo durante la mischia, questo \u00e8 ritenuto uno dei ruoli pi\u00f9 pericolosi. I tallonatori operano anche la rimessa laterale in gioco della palla nell'azione di touche, in parte perch\u00e9 sono i pi\u00f9 bassi, in parte perch\u00e9 sono coloro che possiedono pi\u00f9 tecnica tra i giocatori di mischia.\nI tallonatori possiedono pi\u00f9 caratteristiche in comune con i giocatori di terza linea rispetto ai piloni e ai giocatori di seconda linea poich\u00e9 a loro \u00e8 assegnato un incarico costante nelle touche e, all'interno della mischia, non spingono cos\u00ec tanto quanto fanno i giocatori di seconda linea. In pi\u00f9, i tallonatori, possono giocare come piloni extra nella mischia ordinata, aumentando la potenza d'impatto contro la mischia avversaria piuttosto che cercando di guadagnare il pallone.\nNella International Rugby Hall of Fame sono annoverati tallonatori quali Sean Fitzpatrick (Nuova Zelanda) e Keith Wood (Irlanda e Lions)."}
{"id": "924577", "revid": "729019", "url": "https://it.wikipedia.org/wiki?curid=924577", "title": "Ortoforia", "text": "L'ortoforia \u00e8 la condizione di parallelismo degli assi visivi in visione distale nonch\u00e9 proporzionata convergenza degli stessi in visione prossimale.\nTale condizione pu\u00f2 essere alterata dalla presenza di deviazioni oculari quali eteroforie o eterotropie."}
{"id": "924595", "revid": "180559", "url": "https://it.wikipedia.org/wiki?curid=924595", "title": "Julius Thomsen", "text": "Pass\u00f2 gran parte della sua vita a Copenaghen. Dal 1847 al 1856 ottenne la cattedra di chimica al politecnico, nel quale fu direttore dal 1883 al 1892. Dal 1856 al 1866 entr\u00f2 a far parte come docente della Scuola Superiore Militare. Nel 1866 divent\u00f2 professore di chimica all'universit\u00e0, e mantenne questa cattedra fino al 1891, anno in cui si ritir\u00f2 dal lavoro.\nIl suo nome divenne famoso per la proposta dell'ipotesi che prese il nome di principio Thomsen-Berthelot e per i suoi contributi alla termochimica e, specialmente dal 1869 al 1882, raccolse numerosi dati sul calore assorbito ed emesso nelle reazioni chimiche, tra cui la formazione di sali, reazioni di redox e la combustione di composti organici. I suoi risultati furono collezionati e pubblicati tra il 1882 e il 1886 in quattro volumi sotto il titolo: \"Thermochemische Untersuchungen\", con una ristampa in inglese (\"Thermochemistry\") nel 1908. Nel 1857 a Copenaghen mise a punto un processo per la sintesi del carbonato di sodio dalla criolite, minerale ottenuto dalle coste occidentali della Groenlandia. Durante la sua vita scrisse anche altri libri (intitolati Naturvidenskab) riguardanti i suoi viaggi, i suoi studi e le sue scoperte.\nSuo fratello, Carl August Thomsen (1834-1894), fu professore di chimica tecnica al Politecnico di Copenaghen, e un secondo fratello, Gottfried Thomsen (1841-1901), fu assistente nel laboratorio di chimica all'universit\u00e0 fino al 1884, quando abbandon\u00f2 la scienza per dedicarsi alla teologia, diventando in seguito pastore a Norup e a Randers."}
{"id": "924599", "revid": "90227", "url": "https://it.wikipedia.org/wiki?curid=924599", "title": "Santuario della Madonna dell'Umilit\u00e0", "text": ""}
{"id": "924605", "revid": "33689", "url": "https://it.wikipedia.org/wiki?curid=924605", "title": "Europa Universalis III", "text": "Europa Universalis III \u00e8 un videogioco di strategia in tempo reale, pubblicato nel 2007 e sviluppato dalla Paradox Interactive. \u00c8 il terzo capitolo della serie \"Europa Universalis\".\nPermette di impersonare il sovrano di uno stato nel periodo che va dal 1453 al 1792 (dal 1399 al 1820 considerando le espansioni), tenendo conto anche di aspetti come la diplomazia, il morale del popolo e dei soldati e il grado di soddisfazione della popolazione.\nModalit\u00e0 di gioco.\nIn EU III \u00e8 possibile prendere il controllo di uno qualsiasi degli imperi o dei piccoli stati che sono esistiti tra la met\u00e0 del Quattrocento e i primi dell'Ottocento; in tutto sono circa 280 le nazioni che \u00e8 possibile guidare.\nUna delle novit\u00e0 introdotte in EU III sono le unit\u00e0 nazionali, infatti ogni nazione ha a disposizione una rosa di diverse unit\u00e0 tra cui scegliere, di cui alcune sono proprie solo di alcuni stati, come ad esempio i lancieri asiatici, che potranno essere prodotti solo dagli stati orientali.\nDal punto di vista grafico sono stati abbandonati gli scenari 2D peculiari dei predecessori a vantaggio di una mappa ora completamente 3D. Il mondo di gioco \u00e8 stato suddiviso in oltre 1.700 provincie terrestri e aree marine.\nCorte e consiglieri.\nCliccando sullo stemma araldico in alto a sinistra dell'interfaccia di gioco, \u00e8 possibile accedere al men\u00f9 di controllo del proprio paese: \u00e8 da qui che si controllano tutte le politiche principali e si decidono i destini della nazione.\nNella schermata della Corte (simboleggiata da una corona, la seconda icona a destra) si possono vedere riassunte le caratteristiche principali del proprio leader attuale (amministrazione, diplomazia, militare); sotto, invece, troneggiano i tre consiglieri reali attualmente in uso. Ciascuno di essi pu\u00f2 garantire vantaggi e svantaggi ed \u00e8 per questo che bisogna cercare di individuare quelli che servono di pi\u00f9 in quel momento e licenziare quelli che non dovessero pi\u00f9 servire. Assumere un consigliere comporta un costo (direttamente proporzionale all'abilit\u00e0 del consigliere stesso), oltre a uno stipendio mensile che si deve pagare; \u00e8 possibile licenziare qualsivoglia consigliere in qualsiasi momento cliccando sull'apposito tasto.\nI consiglieri si dividono in varie categorie, come i commercianti (che aumentano il numero di mercanti annuali a disposizione della nazione), i banchieri (che riducono gli interessi che lo Stato deve pagare sugli eventuali debiti dello Stato), gli artisti (che aumentano gli investimenti nella stabilit\u00e0), i diplomatici (che aumentano il numero di diplomatici annuali a disposizione), gli statisti (che aumentano gli investimenti nella tecnologia di governo), ecc. In determinati paesi e in determinati anni \u00e8 possibile scegliere come consiglieri anche personalit\u00e0 storiche realmente esistite, come, ad esempio, Ren\u00e9 Descartes, Sir Isaac Newton, Wolfgang Amadeus Mozart, Ercole Consalvi, Antonio Canova e William Wordsworth. Se non viene licenziato, un consigliere servir\u00e0 la nazione con il proprio operato fino alla morte.\nCulture.\nGli abitanti che vivono nelle diverse aree geografiche appartengono a culture differenti; alcune culture possono appartenere allo stesso gruppo culturale (l'Italia per esempio \u00e8 latina, ma i vari territori sono ulteriormente specificati: alcune province come Brescia, Lombardia, Piemonte e Nizza sono lombarde, altre come Napoli, Apulia, Calabria, Palermo e Messina sono siciliane), ma quando popolazioni molto diverse vivono nel medesimo stato, allora le differenze culturali possono provocare rivolte. Ogni nazione ha una cultura di stato, tuttavia considera \"culture tollerate\" tutte le altre che appartengono allo stesso gruppo culturale della cultura di stato. In alcuni stati multietnici sono tollerate anche culture appartenenti a ceppi culturali diversi (ad esempio Venezia, seppur di cultura lombarda, tollera oltre agli italiani anche croati e greci), ma \u00e8 probabile che con il passare del tempo tali culture siano dichiarate non pi\u00f9 accettate.\nReligioni.\nLa religione professata dalla maggior parte degli abitanti di una provincia viene considerata la religione provinciale. Ogni grande gruppo religioso si suddivide in sottogruppi pi\u00f9 piccoli; gli stati professanti una religione appartenente allo stesso sottogruppo avranno pi\u00f9 possibilit\u00e0 di stipulare alleanze, matrimoni reali e trattati commerciali. \u00c8 possibile convertire la propria fazione da un sottogruppo religioso all'altro (per esempio da cattolico a protestante) ma non da un grande gruppo all'altro (per esempio da musulmano a cristiano). Tuttavia, si pu\u00f2 convertire un qualsiasi territorio alla propria religione nazionale con l'aiuto di appositi missionari.\nLa guerra.\nCombattere \u00e8 un aspetto molto importante di \"Europa Universalis III\". Dalla schermata delle province controllate, cliccando sul tasto che rappresenta due spade incrociate su di uno scudo, \u00e8 possibile reclutare un'armata attingendo dalla forza lavoro della nazione. Ci sono varie tipi di armate possibili, che vengono aggiornati nel corso del gioco. Ogni unit\u00e0 ha dei valori di Fuoco, Attacco e Morale, suddivisi in offensivo (pallini gialli) e difensivo (pallini azzurri), un costo espresso in ducati e un tempo per essere allestita.\nSi possono anche reclutare armate mercenarie esattamente come si fa con quelle provinciali, con la differenza che si avranno costi pi\u00f9 alti, ma per essere reclutate hanno bisogno un tempo decisamente minore e le perdite non possono essere compensate.\nDichiarare una guerra.\n\u00c8 possibile dichiarare guerra ad altre fazioni, ma se si vuole evitare che la stabilit\u00e0 e il buon nome del proprio governo precipitino, si necessita di un casus belli, ossia di un valido pretesto per attaccare il proprio nemico, come dichiararsi garante dell'indipendenza di uno stato attaccato dall'avversario, ricevere un insulto o essere vittima di un embargo commerciale. Tuttavia, dichiarare guerra a una nazione dello stesso gruppo religioso render\u00e0 la fazione attaccante pi\u00f9 famigerata agli occhi delle altre fazioni del medesimo gruppo religioso, a meno che la fazione attaccata non sia stata scomunicata.\nBattaglie.\nQuando due unit\u00e0 nemiche si incontrano, inizia una battaglia, evidenziata da due segnaposto che combattono nella provincia. In basso a sinistra appare l'evoluzione, con i comandanti, il tipo e il numero delle truppe, i caduti e i valori di attacco e difesa delle fazioni, che cambiano a seconda dell'esito di un tiro di dado. Quando una delle due fazioni viene sterminata o quando il morale \u00e8 a zero (la barra rossa), la battaglia ha fine. Le armate in fuga si rifugiano nella provincia pi\u00f9 vicina. Non si pu\u00f2 fare molto in una battaglia, se non tenerla sotto controllo o scappare (per farlo \u00e8 necessario selezionare l'unit\u00e0 che sta combattendo e spostarla in un'altra provincia).\nAssedi.\nQuando un'unit\u00e0 arriva in una provincia nemica priva di armate terrestri, comincia l'assedio alla capitale, evidenziato da un cannone che spara contro la citt\u00e0. L'assedio pu\u00f2 durare mesi e per portarlo a termine bastano le sole armate a piedi (i cavalieri non possono portare alcun assalto). Ci sono due modi per conquistare una citt\u00e0: per sfinimento, e allora baster\u00e0 lasciare le truppe presso le mura oppure assaltando la fortezza, mediante l'apposito tasto nella schermata dell'assedio (in questo caso verr\u00e0 utilizzata solo la fanteria). Conquistare una citt\u00e0 con un alto morale e con cibo e acqua a disposizione \u00e8 praticamente impossibile anche per un'armata immensa, prima di farlo bisognerebbe cercare di ridurla almeno alla fame o alla sete. Quando si porta un assalto, si continuer\u00e0 a farlo finch\u00e9 il morale degli attaccanti non arriver\u00e0 a zero o alla vittoria. Nel caso si dovesse fallire, si pu\u00f2 aspettare che il morale salga e attaccare nuovamente.\nCondizioni di pace.\nUna guerra \u00e8 fatta tutta di battaglie e assedi. A un certo punto, si potr\u00e0 decidere di chiedere la pace ai propri nemici. Ogni guerra ha una percentuale di vittoria (se positiva) o di sconfitta (se negativa), che sale o scende automaticamente a seconda del numero delle battaglie navali e terrestre vinte o perse e del numero di province nemiche controllate e di quelle proprie controllate da un nemico. Quando si fa una proposta di pace, si avr\u00e0 a che fare con questa percentuale, in base alla quale si pu\u00f2 chiedere o offrire un tributo (o una pace bianca se \u00e8 intorno allo 0%) in cambio della cessazione delle ostilit\u00e0. Se per esempio si sta vincendo contro il nemico del 70%, si potr\u00e0 selezionare, nella schermata della pace, l'annessione di una provincia che si sta controllando (il cui valore di solito ammonta a un 20-30%), oppure chiedere di rinunciare alla rivendicazione di un territorio (6-7%), o esigere un tributo in denaro (1% ogni 25 ducati) o ancora costringere il nemico al vassallaggio o alla conversione alla propria religione di Stato.\nSe, in questo caso, sommando le varie opzioni si star\u00e0 sotto il 70%, molto probabilmente l'avversario accetter\u00e0 le condizioni di pace, altrimenti rifiuter\u00e0. Allo stesso modo si potrebbe essere costretti a concedere tributi e province nel caso l'andamento della guerra fosse negativo. Se il nemico possiede un'unica provincia, nel caso in cui questa venisse occupata se ne potr\u00e0 senz'altro esigere l'annessione al proprio Stato, decretando cos\u00ec l'assorbimento della fazione avversaria. Pi\u00f9 a lungo dura una guerra, pi\u00f9 \u00e8 probabile che la fazione nemica si decida a concluderla, in modo vantaggioso o non a seconda della situazione. Se il giocatore domanda condizioni miti alla fazione nemica nonostante abbia riportato una grande vittoria, la fazione nemica rifiutando decreter\u00e0 una diminuzione della stabilit\u00e0 della nazione, perch\u00e9 il popolo non approver\u00e0 l'orgoglio del proprio sovrano.\nEspansioni.\nCome gli altri titoli dello sviluppatore, ogni espansione di Europa Universalis III per funzionare richiede la presenza del titolo e di tutte le precedenti espansioni. Il 3 maggio 2007 Paradox Interactive ha annunciato che era in corso lo sviluppo dell'espansione \"Napoleon's Ambition\", distribuita (tramite il sito GamersGate) il 22 agosto 2007 per quello che riguarda la versione inglese. Questa allunga il termine del gioco al 1820, oltre a portare numerose modifiche al motore di gioco. Il 5 maggio 2008 \u00e8 stata annunciata una seconda espansione, \"In Nomine\", distribuita il 28 maggio 2008. Tra le sue caratteristiche principali c'\u00e8 la possibilit\u00e0 di iniziare prima il gioco, nell'ottobre 1399 e l'introduzione di missioni facoltative. Il 19 agosto 2009 \u00e8 stata annunciata dagli sviluppatori sul forum ufficiale una terza espansione, \"Heir to the Throne\".\nLe prime dichiarazioni parlano di un cambiamento al sistema dei casus belli con specifici obiettivi da raggiungere, dell'inserimento di dinastie regnanti, di sfere di influenza, di nuove opzioni per il Papato, il Sacro Romano Impero e le repubbliche; la pubblicazione \u00e8 avvenuta il 15 dicembre 2009. Il 9 settembre 2010 \u00e8 stata annunciata la quarta espansione, \"Divine Wind\": la decisione di svilupparla \u00e8 stata presa in seguito agli esiti di un sondaggio svoltosi alcuni mesi prima sul forum ufficiale della Paradox Interactive nel quale veniva chiesto agli utenti quale titolo Paradox avrebbero voluto vedere una nuova espansione. Pubblicato il 14 dicembre 2010, Divine Wind introduce notevoli sviluppi grafici, rielabora profondamente Cina, Giappone e le orde nomadi, rivede gli edifici dando loro maggiore peso strategico, inserisce nuove opzioni diplomatiche, apporta modifiche ai commerci aggiungendo una dimensione strategica alle merci a cui \u00e8 possibile avere accesso, introduce 50 specifici obiettivi da raggiungere (\"achievements\") in cambio di punti.\nL'ultima patch porta il gioco alla versione 5.2, ed \u00e8 stata distribuita il 28 maggio 2013."}
{"id": "924608", "revid": "1330365", "url": "https://it.wikipedia.org/wiki?curid=924608", "title": "Rae Foley", "text": "Ha pubblicato molti libri con altri pseudonimi, tra cui Dennis Allan e Helen K. Maxwell, usati per romanzi di genere poliziesco."}
{"id": "924617", "revid": "6923", "url": "https://it.wikipedia.org/wiki?curid=924617", "title": "Bouleuterion di Reggio Calabria", "text": "I resti di un antico edificio d'epoca greca identificati come il Bouleuterion (in greco \u03b2\u03bf\u03c5\u03bb\u03b5\u03c5\u03c4\u03ae\u03c1\u03b9\u03bf\u03bd) o l'Od\u00e9on (in greco \u03a9\u03b4\u03b5\u03af\u03bf\u03bd) di Reggio Calabria, si trovano nell'isolato delimitato da \"via del Torrione\", \"via Demetrio Tripepi\", \"via XXIV Maggio\" e \"via San Paolo\", nel centro storico della citt\u00e0.\nDell'edificio oggi rimane un tratto del koilon, che si trova nel seminterrato di una palazzina di propriet\u00e0 della \"Soprintendenza Archeologica della Calabria\".\nLa struttura.\nRealizzato con blocchi calcarei squadrati in maniera regolare ed accurata (non essendo semplice reperire giacimenti di marmorei in zona), il Bouleuterion/Ekklesiasterion/Od\u00e9ion integro presentava probabilmente un koilon con una gradinata che arrivava all'incirca ad una quindicina di ordini. La costruzione semicircolare aveva una capacit\u00e0 di circa 1.600 posti a sedere e l'orchestra doveva avere probabilmente un diametro di circa 22 m.\nOltre che per spettacoli musicali e di danza \u00e8 probabile che fosse utilizzato per le assemblee e per le prove degli spettacoli che si tenevano nel teatro, il cui sito non \u00e8 ancora stato identificato.\nIl rudere rivide la luce nel 1921, in occasione dei lavori che interessavano la zona per la costruzione di alcune palazzine, ad una profondit\u00e0 di 7 m emersero i resti dell'edificio, identificati dal grande archeologo Paolo Orsi, come risalenti al IV secolo a.C.\nL'edificio \u00e8 realizzato in arenaria, e la fase edificatoria risalirebbe alla fine del IV/inizio del III secolo a.C.\nAssetto dell'edificio, il koilon.\nOggi del \"teatro\" restano soltanto avanzi del koilon, che si apriva verso ovest con vista sul mare. Il koilon \u00e8 costruito a ridosso di un'altura della citt\u00e0 di Rhegion, all'interno della seconda cinta muraria (realizzata nel IV secolo a.C.); il suo aspetto si pu\u00f2 ricostruire dall'unica kerkis che \u00e8 conservata.\nIl koilon abbraccia l'orchestra con un semicerchio il cui diametro interno \u00e8 di 21,90 m (pari a 73 piedi); la coda (non calcolando il blocco di testata) \u00e8 invece di 2,70 m (pari a 9 piedi). Nella ricostruzione, il koilon \u00e8 dunque suddiviso in 7 Kerkides da 6 scalette intermedie.\nPosti a sedere, orchestra e architettura.\nIl banco in pietra \u00e8 del tipo posto a sedere vero e proprio, e posto per i piedi del retrostante spettatore. I sedili, di cui restano due ordini, hanno un lieve risalto di 0.05 rispetto alla pedata retrostante. Le parodoi si trovano probabilmente lungo gli analemmata frontali. L'Orchestra ha una forma semicircolare, del diametro di 21.90 m. Per quanto riguarda i particolari architettonici, sono stati rinvenuti frammenti di tre bei capitelli fittili di ordine ionico.\nLe fonti storiche.\nIl sito fu inizialmente identificato da Paolo Orsi come l'Od\u00e8on della citt\u00e0 - edificio simile ad un teatro di modeste dimensioni dedicato a esercizi di canto, rappresentazioni musicali e concorsi di poesia e musica - mentre oggi va consolidandosi la teoria che si tratti dei resti del Bouleuterion o l'Ekklesiasterion, l'edificio per le riunioni dell'assemblea popolare, dunque non \u00e8 improbabile che proprio qui sia avvenuta l'assemblea voluta da Timoleonte e dagli strateghi rhegini nel 344 a.C.\nPur parlando di riunione dell'assemblea, n\u00e9 Diodoro, n\u00e9 Plutarco nominano espressamente l'Ekklesiasterion. Dunque potrebbe anche pensarsi che l'assemblea popolare di Reggio si riunisse, per esempio, in un teatro, cos\u00ec come \u00e8 attestato per diverse citt\u00e0. Tuttavia gli altri dati forniti dalle fonti esaminate sono tali da escludere questa ipotesi. Infatti Plutarco dice chiaramente che gli strateghi reggini \"riunirono l'assemblea e chiusero le porte\". Le porte di cui si tratta sono quelle dell'edificio dove il popolo era stato convocato: la loro chiusura ne impediva l'uscita. Tale dato \u00e8 fondamentale per identificare la tipologia architettonica dell'ambiente dove si riuniva l'assemblea popolare, un ambiente non liberamente accessibile, come un teatro, ma chiuso e forse coperto.\nDa esso inoltre non poteva scorgersi il mare, dato che tutto l'inganno ordito da Timoleonte e dagli strateghi reggini presuppone l'impossibilit\u00e0 dei cartaginesi, che si trovano in assemblea, di accorgersi che la flotta corinzia stava salpando. Sappiamo anche che il luogo di riunione era situato non nella parte bassa della citt\u00e0, prossima al mare, ma nella parte collinare, dato che Plutarco ci informa che Timoleonte, fuggendo dall'assemblea, \"discese verso il mare\". Esso inoltre doveva avere una rispettabile capienza. infatti le fonti riferiscono concordemente che vi si riuniva l'assemblea e Plutarco parla di \"moltitudine riunita\" e di \"folla\" mentre Diodoro precisa che l'assemblea era \"plenaria\". Infine entrambi ci informano che l'edificio era dotato di una tribuna per gli oratori (\u03b2\u1fc6\u03bc\u03b1), attorno alla quale si affollano i reggini per creare confusione e consentire a Timoleonte di dileguarsi inosservato."}
{"id": "924624", "revid": "767487", "url": "https://it.wikipedia.org/wiki?curid=924624", "title": "Aero Fighters Assault", "text": "Aero Fighters Assault, noto in Giappone come , \u00e8 uno sparatutto tra aerei pubblicato per Nintendo 64. Parla di un gruppo di quattro piloti che combattono dopo la dominazione del mondo da parte dell'organizzazione \"Phutta Morgana\". AeroFighters Assault \u00e8 l'ultimo episodio della serie Aero Fighters (conosciuta come \"Sonic Wings\" in Giappone).\nIl gioco \u00e8 in stile arcade, questo significa che l'obiettivo del gioco \u00e8 ottenere il maggior numero di punti possibili. I punti vengono assegnati in base alle armi rimaste, all'energia dell'avversario e infine, se tutti gli wingmen sopravvivono.\nI personaggi principali sono quattro, pi\u00f9 due sbloccabili.\nI quattro maggiori aerei sono: Grumman F-14 Tomcat, Sukhoi Su-35 \"Flanker-E\", Fairchild-Republic A-10 Thunderbolt II e FS-X. Ognuno di essi ha proprie abilit\u00e0: ad esempio, il FS-X ha deboli missili ed \u00e8 lento."}
{"id": "924651", "revid": "287204", "url": "https://it.wikipedia.org/wiki?curid=924651", "title": "East Lothian", "text": "LEast Lothian (Lothian orientale, in gaelico scozzese: \"Lodainn an Ear\") \u00e8 una delle 32 aree amministrative della Scozia. Confina con l'area amministrativa della citt\u00e0 di Edimburgo con l'area degli Scottish Borders e il Midlothian. \nCapoluogo amministrativo \u00e8 la citt\u00e0 di Haddington, il centro principale \u00e8 la citt\u00e0 di Musselburgh.\nL'area amministrativa fu creata nel 1996, sulla base del precedente distretto di East Lothian appartenente alla regione del Lothian. \nUn misto di territorio principalmente agricolo, con zone post-industriali (miniere di carbone) e urbane. Notevole per il suo paesaggio vulcanico antichissimo, spiccano la Bass Rock, North Berwick Law e Traprain Law, famose localit\u00e0 turistiche."}
{"id": "924683", "revid": "289247", "url": "https://it.wikipedia.org/wiki?curid=924683", "title": "Energia blu", "text": ""}
{"id": "924706", "revid": "599013", "url": "https://it.wikipedia.org/wiki?curid=924706", "title": "C\u00e1diz", "text": ""}
{"id": "924710", "revid": "599013", "url": "https://it.wikipedia.org/wiki?curid=924710", "title": "Calap\u00e1n", "text": ""}
{"id": "924715", "revid": "76069", "url": "https://it.wikipedia.org/wiki?curid=924715", "title": "Ol\u00f3ngapo", "text": ""}
{"id": "924719", "revid": "76069", "url": "https://it.wikipedia.org/wiki?curid=924719", "title": "\u00c1ngeles", "text": ""}
{"id": "924728", "revid": "1318658", "url": "https://it.wikipedia.org/wiki?curid=924728", "title": "Efflorescenza", "text": "In chimica, l'efflorescenza (dal latino \"efflorescere\") \u00e8 una propriet\u00e0 di alcuni sali di perdere molecole di acqua di cristallizzazione.\nIl fenomeno \u00e8 dovuto alla differenza di pressione di vapore esistente tra il composto idrato e la pressione del vapore acqueo atmosferico. Ci\u00f2 si traduce nella tendenza dell'acqua di cristallizzazione del composto ad abbandonare il solido passando in fase vapore nell'aria, quando si \u00e8 in condizioni di bassa umidit\u00e0. \nIl composto tender\u00e0 quindi a divenire anidro. \nEsempi classici di composti efflorescenti sono:\nAltri composti efflorescenti sono anche alcuni cloruri e nitrati idrati.\nPu\u00f2 considerarsi come un caso opposto alla deliquescenza, tendenza ad assorbire umidit\u00e0 atmosferica.\nEfflorescenza in edilizia.\nIl termine viene normalmente impiegato in edilizia per descrivere i cristalli bianchi comunemente visibili sulla superficie di intonaci, pietre o mattoni a vista, o sulle fughe di pavimenti impermeabili quali la ceramica. Sono cristalli dei sali (al 95% cloruri, solfati e nitrati) che erano prima disciolti nella soluzione salina all'interno dei muri quasi sempre portati da una risalita dal terreno umido. L'evaporazione della risalita avviene dalle superfici: l'acqua evapora, ma i sali no, e con il tempo si generano i cristalli. Processo simile ad es. al calcare che si forma in fondo ad un pentolino che bolle troppo in cucina. Sono anche volgarmente, ma erroneamente, dette anche salnitro che per\u00f2 tecnicamente indica solo il nitrato di potassio.\nLe efflorescenze si formano dove c'\u00e8 evaporazione, perci\u00f2, sia sui muri interni che esterni di un edificio.\nTipologie.\nLe forme pi\u00f9 comuni di efflorescenze sono costituite da depositi biancastri ad aspetto cristallino, pulverulenti, o appiccicose.\nPossono comparire anche in ambienti umidi, quali cantine, grotte e stalle dove sono generate dall'azione dei batteri nitrificanti che convertono l'urea dei composti organici (ad esempio del letame) in sali nitrati. Sulle facciate costiere si possono trovare anche i cloruri della salsedine portata dalle burrasche.\nFormazione ed effetti.\nL'efflorescenza come intesa in edilizia \u00e8 un fenomeno superficiale causato dall'evaporazione di acqua contenente sali solubili all'esterno di una superficie muraria. \nLa quantit\u00e0 di cristalli dei sali dipende dai due fattori coinvolti: dal ritmo di evaporazione che dipende dalle condizioni climatiche (temperatura, umidit\u00e0 relativa attuale, esposizione o no all'irraggiamento solare, vento, ecc.) e dalla struttura capillare interna del materiale della superficie.\nSiccome queste condizioni possono variare, il fronte dell'evaporazione pu\u00f2 spostarsi anche all'interno della superficie, nel qual caso sar\u00e0 l\u00ec che si formeranno i cristalli. In questo caso si avranno non pi\u00f9 le innocue efflorescenze sulla superficie, ma invece le dannose sub-efflorescenze nei primi 15 - 20 mm sotto la superficie che, con il ripetuto accumulo di cristalli, provocano il distacco delle parti pi\u00f9 superficiali della muratura, similmente ai fenomeni dovuti all'azione del gelo, e rompono il materiale.\nPi\u00f9 in profondit\u00e0 i sali sono ancora in soluzione e pertanto non possono fare danno. \nOrigine dell'acqua.\nL'acqua pu\u00f2 avere origine interna (umidit\u00e0 di costruzione che viene smaltita in un periodo compreso tra 6 e 24 mesi) o esterna (falda acquifera, pioggia, umidit\u00e0 del terreno, ecc.).\nOrigine dei sali.\nIn edifici antichi l'acqua con i sali disciolti \u00e8 normalmente penetrata nei muri da una risalita dal terreno nella base del muro. Oppure possono esserci state delle perdite fognarie ecc. Altra fonte d'ingresso di sali sono gli escrementi di uccelli (il \"guano\" che \u00e8 ricchissimo di nitrati) che la pioggia ha disciolto da tetti e cornicioni e trasportati in basso sulla facciata.\nOppure possono derivare dai sali solubili che sono contenuti nei materiali con cui \u00e8 costituito il manufatto, quali ad esempio:\nIn questo caso le efflorescenze sono esteticamente fastidiose, ma innocue, in quanto - una volta asciugata completamente la muratura - terminer\u00e0 l'apporto di nuovi sali dalla stessa. \nQuando i sali provengono da fonti esterne quali il terreno (sali solubili assorbiti con la risalita capillare) o l'aerosol marino oppure smog in zone di inquinamento atmosferico, le efflorescenze e soprattutto le sub-efflorescenze che si formano hanno sempre effetti dannosi a seguito dei predetti cicli di bagnatura e asciugatura.\nRimedi.\nL'unico vero rimedio risolutivo per il risanamento di muri umidi dai danni da sali da sub-efflorescenze \u00e8 di estrarli e rimuoverli con un impacco bio-estrattore mangiasali. Gli impacchi usati per la riduzione dei sali sono delle masse dense costituite da materiali inerti (pasta di cellulosa, materiali argillosi, ecc.) imbevuti con acqua e/o solventi. Finora \u00e8 stata impiegata, ma solo dai restauratori, argilla sepiolite mista a polpa di cellulosa. Oggi essi impiegano un altro impacco bio mangiasali, anch'esso acquoso, a base fibre di cellulosa e diatomite che \u00e8 molto pi\u00f9 efficace della sepiolite e il cui uso \u00e8 entrato anche nel normale risanamento edile architettonico su larga scala. Quest'ultimo viene specificato dalle Soprintendenze in molti capitolati per i pi\u00f9 importanti restauri monumentali con il nome commerciale di Westox Cocoon.\nLa pratica di un normale lavaggio con una soluzione al 5-10% di acido cloridrico \u00e8 assolutamente inutile per rimuovere le efflorescenze dei sali pi\u00f9 comuni, cloruri, solfati, nitrati in quanto l'acido \u00e8 inefficace su questi sali: questo acido serve solo a sciogliere carbonati o residui di malta. L'utilizzo di acidi \u00e8 assolutamente da evitare, tuttavia, nel caso di manufatti di interesse storico-artistico, poich\u00e9 provoca un grave deterioramento delle rocce, sia naturali, sia artificiali. L'estrazione dei sali solubili deve pertanto essere eseguita con acqua distillata. La rimozione di efflorescenze saline non solubili in acqua pu\u00f2 essere condotta con mezzi meccanici (bisturi, microscalpelli, ecc.)"}
{"id": "924731", "revid": "729019", "url": "https://it.wikipedia.org/wiki?curid=924731", "title": "Teratoma sacro-coccigeo", "text": "Il teratoma sacro-coccigeo, o teratoma del retto, \u00e8 un teratoma che colpisce la regione sacro-coccigea. L'incidenza si aggira intorno a 1 bambino ogni 40.000 nati vivi."}
{"id": "924734", "revid": "547034", "url": "https://it.wikipedia.org/wiki?curid=924734", "title": "Costa Marina", "text": "Costa Marina \u00e8 stata una nave da crociera della compagnia di navigazione italiana Costa Crociere.\nStoria.\n\u00c8 stata varata nel giugno 1969 come portacontainer con il nome \"Axel Johnson\" per la Johnson Line.\nNel 1987 \u00e8 stata acquisita dalla \"Amassis Navigation Co. Ltd.\" (societ\u00e0 riconducibile alla compagnia crocieristica Regency Cruises) e ribattezzata \"Regent Sun\", ma il piano di trasformarla in nave da crociera non si realizz\u00f2 per difficolt\u00e0 economiche. Dopo un ulteriore passaggio di mano, nel 1988 \u00e8 stata acquistata da Costa Crociere che, dopo aver commissionato i lavori di conversione a nave da crociera ai cantieri T. Mariotti di Genova, l'ha ribattezzata \"Costa Marina\". La nave \u00e8 entrata in servizio per Costa Crociere nel luglio 1990, dopo quasi due anni di lavori.\nDopo l'uscita dalla flotta Costa Crociere, \u00e8 stata sostituita nei suoi itinerari da \"Costa Voyager\" (gi\u00e0 \"Grand Voyager\"), una nave che Costa Crociere ha rilevato dalla societ\u00e0 controllata Ibero Cruceros.\nNel novembre 2011 \u00e8 stata ceduta ad una compagnia coreana, la Harmony Crociere, che l'ha ribattezzata inizialmente \"Harmony Princess\" salvo poi assumere la denominazione finale \"Club Harmony\".\nCaratteristiche.\nLa nave aveva nove ponti, di cui otto per i passeggeri, che, durante il periodo di servizio per la Costa, sono stati nominati: Corallo, Bolero, Aurora, Venezia, Marina, Laguna, Sports e Sun. Il nono ponte, quello per gli ufficiali, \u00e8 stato nominato Amico.\nAveva 383 cabine, di cui 8 \"suite\" con balcone, 3 ristoranti, 4 bar, 2 piscine, 4 vasche idromassaggio, 1 percorso jogging esterno (200 m), 1 centro benessere con palestra e sauna, 1 teatro con circa 360 posti, 1 casin\u00f2, 1 discoteca, 1 internet point, 1 biblioteca, 1 sala carte, 1 centro commerciale e 1 cappella."}
{"id": "924736", "revid": "1456895", "url": "https://it.wikipedia.org/wiki?curid=924736", "title": "Coltura foraggera", "text": "Coltura foraggera, o semplicemente foraggera, \u00e8 una specie (o consociazione di specie) il cui prodotto principale \u00e8 idoneo e viene utilizzato nell'alimentazione del bestiame.\nDiffusione e produzione in Italia.\nProduzioni medie tipiche:"}
{"id": "924740", "revid": "129466", "url": "https://it.wikipedia.org/wiki?curid=924740", "title": "La Soufri\u00e8re - Warten auf eine unausweichliche Katastrophe", "text": ""}
{"id": "924742", "revid": "767487", "url": "https://it.wikipedia.org/wiki?curid=924742", "title": "Agenzia salvagente", "text": "Agenzia salvagente (\"Mixed Nuts\") \u00e8 un film del 1994 di Nora Ephron.\n\u00c8 una commedia a tema natalizio, con risvolti comici e grotteschi. Si tratta del rifacimento della pellicola francese \"Le p\u00e8re No\u00ebl est une ordure\" di Jean-Marie Poir\u00e9 del 1982.\nTrama.\nPhilip, un uomo idealista e buono, dirige, presso la spiaggia di Venice in California, l'Agenzia Salvagente, una specie di telefono amico per aiutare individui dal cuore infranto o aspiranti al suicidio. Con lui collaborano Catherine O'Shaughnessey, che \u00e8 innamorata del capo e Blanche Munchnik, una vedova tutta frustrazioni e pulsioni inconfessate. \u00c8 la vigilia di Natale, e ogni cosa sembra andare male: Philip ha avuto lo sfratto dal proprietario Stanley Tannenbaum e gli mancano i soldi per i tre mesi di affitto arretrato; Blanche si \u00e8 dimessa e Catherine \u00e8 in lacrime, mentre continuano le telefonate di anonimi in crisi. Il terzetto ha comunque amici vecchi e nuovi: la giovane Gracie Barzini, incinta e titolare di un negozietto di abiti usati; Felix, il suo compagno, aspirante ma sfortunato pittore di \"murales\"; il condomino Lobel, sempre in giro con i suoi tre cani; Kinsky il veterinario; Louie, suonatore di ukulele; Chris, un travestito in cerca di conforto. Tutti un po' scombinati e senza dubbio poco felici alla vigilia di Natale. Da qui una serie di fattarelli strampalati, di equivoci, di regalucci che non vanno tutti per il verso giusto e di solitudini certi. Per un malaugurato incidente, un uomo presentatosi alla porta dell'Agenzia, finisce ucciso da un colpo di rivoltella impugnata sventatamente da Gracie. Il cadavere, occultato da rami di abete, finisce a far da tronco per l'albero di Natale. Nella folle notte molte cose troveranno una soluzione positiva."}
{"id": "924743", "revid": "76069", "url": "https://it.wikipedia.org/wiki?curid=924743", "title": "Trece M\u00e1rtires", "text": ""}
{"id": "924746", "revid": "599013", "url": "https://it.wikipedia.org/wiki?curid=924746", "title": "Bi\u00f1\u00e1n", "text": ""}
{"id": "924747", "revid": "486946", "url": "https://it.wikipedia.org/wiki?curid=924747", "title": "B\u00f3ntoc (Mountain Province)", "text": ""}
{"id": "924749", "revid": "599013", "url": "https://it.wikipedia.org/wiki?curid=924749", "title": "Catarm\u00e1n (Northern Samar)", "text": ""}
{"id": "924753", "revid": "76069", "url": "https://it.wikipedia.org/wiki?curid=924753", "title": "Santo Tom\u00e1s (Pampanga)", "text": ""}
{"id": "924756", "revid": "400694", "url": "https://it.wikipedia.org/wiki?curid=924756", "title": "CBS (disambigua)", "text": ""}
{"id": "924758", "revid": "764447", "url": "https://it.wikipedia.org/wiki?curid=924758", "title": "MSC Musica", "text": "MSC Musica \u00e8 una nave da crociera della compagnia MSC Crociere.\nStoria.\nLa nave \u00e8 stata battezzata a Venezia il 29 giugno 2006 da Sophia Loren. Ha tre gemelle: \"MSC Orchestra\", \"MSC Poesia\" e \"MSC Magnifica\".\nDescrizione.\nLa dotazione della nave include:"}
{"id": "924759", "revid": "834", "url": "https://it.wikipedia.org/wiki?curid=924759", "title": "Cbs", "text": ""}
{"id": "924761", "revid": "110157", "url": "https://it.wikipedia.org/wiki?curid=924761", "title": "Raggio spettrale", "text": "In matematica, il raggio spettrale di una matrice o di un operatore lineare limitato \u00e8 l'estremo superiore della norma del modulo degli elementi del suo spettro. Spesso \u00e8 denotato con formula_1.\nIn analisi numerica il raggio spettrale viene utilizzato per determinare se un metodo iterativo \u00e8 convergente verso la soluzione di un problema. \u00c8 dimostrato infatti che un metodo iterativo per la risoluzione di un sistema lineare (come il metodo di Jacobi o quello di Gauss-Seidel) converge alla soluzione del sistema se e solo se il raggio spettrale della \"matrice di iterazione\" \u00e8 strettamente minore di 1.\nMatrici.\nSiano formula_2 autovalori (reali o complessi) di una matrice formula_3. Allora il suo raggio spettrale formula_4 \u00e8 definito come:\nUn limite superiore per il raggio spettrale \u00e8 dato dal seguente lemma. Sia formula_6 una matrice complessa, formula_7 il suo raggio spettrale e formula_8 una norma matriciale consistente. Allora per ogni formula_9 si ha:\nInfatti, sia formula_11 una coppia autovettore-autovalore relativi ad formula_12. Per la propriet\u00e0 sub-moltiplicativa della norma matriciale:\ne dato che formula_14 per ogni formula_15 si ha:\ne dunque:\ncome si voleva mostrare.\nIl raggio spettrale \u00e8 strettamente legato al comportamento della convergenza della successione delle potenze di una matrice. In pratica, vale il seguente teorema. Sia formula_6 una matrice complessa e formula_7 il suo raggio spettrale. Allora formula_20 se e solo se formula_21. Inoltre, se formula_22 allora formula_23 non \u00e8 limitato per valori di formula_24 crescenti.\nPer mostrare che formula_25 implica formula_26, sia formula_11 una coppia autovettore-autovalore relativi ad formula_12. Dato che:\nsi ha:\ne dato che per ipotesi formula_14 si verifica:\nche implica formula_33. Poich\u00e9 questo deve essere vero per ogni autovalore, succede che formula_21.\nPer mostrare che formula_21 implica formula_25, dal teorema di Jordan segue che per ogni matrice a valori nel campo complesso formula_6 esistono una matrice non singolare formula_38 e una matrice diagonale a blocchi formula_39 tali che:\ncon:\ndove:\nSi vede facilmente che:\ne dato che formula_44 \u00e8 diagonale a blocchi:\nUn noto risultato riguardante la \"k\"-esima potenza di un blocco di Jordan formula_46 stabilisce che per formula_47 si ha:\nIn questo modo, se formula_49 allora formula_50 per ogni formula_51, sicch\u00e9:\ne questo implica:\nQuindi:\nD'altra parte, se formula_55 allora vi \u00e8 almeno un elemento in formula_44 che non rimane limitato per formula_24 crescente, concludendo la dimostrazione.\nFormula di Gelfand.\nLa formula di Gelfand (1941) stabilisce che per ogni norma matriciale formula_8 si ha:\nIn altri termini, mostra come il raggio spettrale di formula_12 fornisca l'entit\u00e0 della crescita asintotica della norma di formula_61, cio\u00e8:\nper formula_63.\nPer la dimostrazione, si consideri la matrice:\nAllora:\ne per il teorema precedente:\nPer la definizione di limite di una successione, esiste un numero naturale formula_67 tale per cui:\nche implica:\no equivalentemente:\nConsiderando ora la matrice:\nin modo analogo si ha:\ne per il teorema precedente formula_73 non \u00e8 limitata. Esiste quindi formula_74 tale per cui:\nche implica:\no:\nConsiderando:\nallora per ogni formula_79 esiste formula_80 tale che per ogni formula_81:\ndunque:\ncome si voleva mostrare.\nLa formula di Gelfand conduce direttamente ad un limite per il raggio spettrale del prodotto di infinite matrici. Nello specifico, assumendo che esse commutano reciprocamente:\nInoltre, nel caso la norma matriciale sia consistente, grazie al lemma enunciato in precedenza si pu\u00f2 rimpiazzare, nella definizione del limite, il limite inferiore sinistro con il raggio spettrale stesso. Quindi per ogni formula_79 esiste formula_86 tale per cui:\ne dunque:\nOperatori lineari limitati.\nPer un operatore lineare limitato formula_12 e una norma operatoriale formula_8, il raggio spettrale formula_7 di formula_12 \u00e8 dato dalla formula di Gelfand.\nEsempio.\nSi consideri la matrice:\ni cui autovalori sono 5, 10, 10. Per definizione, il suo raggio spettrale \u00e8 formula_94. Nella tabella che segue sono riportati i valori di formula_95 per le quattro norme pi\u00f9 utilizzate, ordinati per formula_24 crescente. Si nota che a causa della particolare forma della matrice formula_97."}
{"id": "924772", "revid": "125446017", "url": "https://it.wikipedia.org/wiki?curid=924772", "title": "CNN (disambigua)", "text": "L'acronimo CNN pu\u00f2 riferirsi a:"}
{"id": "924788", "revid": "62004", "url": "https://it.wikipedia.org/wiki?curid=924788", "title": "Cnn", "text": ""}
{"id": "924800", "revid": "1127199", "url": "https://it.wikipedia.org/wiki?curid=924800", "title": "Alento (Campania)", "text": "L'Alento \u00e8 un fiume della Campania con un corso lungo 36\u00a0km, interamente compreso nel territorio regionale.\nCorso fluviale.\nNasce a circa 900\u00a0m di quota dal Monte \"Le Corne\" (894\u00a0m s.l.m.), nella localit\u00e0 \"Gorga\" del comune di \"Stio\", all'interno del Parco Nazionale del Cilento e Vallo di Diano.\nScorre in una valle ancora per gran parte incontaminata ricevendo il contributo di molti piccoli torrenti che ne incrementano progressivamente la portata.\nNel territorio comunale di Prignano Cilento, il suo corso \u00e8 sbarrato dalla diga dell'Alento, realizzata a cavallo degli anni ottanta e novanta del Novecento, che d\u00e0 vita a un lago artificiale di circa 1,50\u00a0km\u00b2 di estensione, importante fonte di approvvigionamento idrico per l'agricoltura del territorio. Il bacino idrico artificiale, inoltre, \u00e8 divenuta un'importante area umida, luogo di nidificazione di uccelli e stazione di posa per specie migratorie.\nPoco prima di sfociare nel mar Tirreno, l'Alento scorre nei pressi delle rovine dell'antica polis coloniale greca di \"Elea\" ricevendo da sinistra il fiume Palistro.\nIl fiume ha regime torrentizio con piene impetuose in autunno e forti magre estive ma, comunque, la sua portata \u00e8 perenne.\nFauna.\nVari studi scientifici, gi\u00e0 dagli anni ottanta, vi hanno rilevato l'inaspettata e stabile presenza della rarissima lontra europea, il cui areale, in regresso nel resto d'Italia, \u00e8 stabilmente confinato nei sistemi idrografici facenti parte della Lucania storica (Cilento, Basilicata e Calabria settentrionale) e dell'Irpinia.\nUn'altra specie vulnerabile presente in questo fiume \u00e8 l'alborella appenninica (\"Alburnus albidus\"), un pesce d'acqua dolce della famiglia dei ciprinidi endemico dell'Italia meridionale.\nStoria.\n\u00c8 citato da Cicerone, che lo definisce \"nobile\", in una lettera scritta durante un soggiorno a Velia, indirizzata all'amico Gaio Testa Trebazio, giureconsulto originario del luogo, della cui casa egli era ospite.\nStrabone, nella sua \"Geografia\", mette in rilievo un possibile legame dell'antico nome del fiume con la toponomastica adottata dai coloni greci, provenienti da Focea, che fondarono la citt\u00e0."}
{"id": "924802", "revid": "76963", "url": "https://it.wikipedia.org/wiki?curid=924802", "title": "Judy Davis", "text": "Nel corso della sua carriera ha vinto due Premi BAFTA, tre Premi Emmy e sette AACTA Awards.\nHa ricevuto una candidatura all'Oscar alla miglior attrice per il film \"Passaggio in India\", ricevendone una seconda alla miglior attrice non protagonista per \"Mariti e mogli\".\nStretta collaboratrice di Woody Allen, ha partecipato a cinque dei suoi film: \"Alice\", \"Mariti e mogli\", \"Celebrity\", \"Harry a pezzi\" e \"To Rome with Love\".\nBiografia.\nAbbandonati gli studi, lasci\u00f2 la famiglia col gruppo rock del quale faceva parte per dei concerti in Asia. Rientr\u00f2 in Australia per frequentare la scuola d'arte drammatica, frequentando i corsi in compagnia dell'attore Mel Gibson.\nNel 1977 debutt\u00f2 in una pellicola cinematografica, \"High Rolling\", diretta da Igor Auzins, attirando l'anno successivo l'attenzione di critica e pubblico per l'interpretazione di Sybylla Melvyn in \"La mia brillante carriera\", diretta da Gillian Armstrong, vincendo il Premio Bafta quale miglior attrice dell'anno.\nCandidata due volte al Premio Oscar, ha collaborato con Woody Allen in diversi suoi film, per poi dedicarsi alla recitazione televisiva, ottenendo diverse candidature agli Emmy Awards.\nNel 2001 ha interpretato Judy Garland nell'omonima miniserie televisiva e per la sua interpretazione ha vinto il Critics' Choice Awards, il Satellite Award, il Screen Actors Guild Award, il premio Emmy e il Golden Globe per la miglior attrice in una mini-serie o film per la televisione."}
{"id": "924826", "revid": "15756", "url": "https://it.wikipedia.org/wiki?curid=924826", "title": "Operatore di shift", "text": "In matematica, e in particolare in analisi funzionale, gli operatori di shift sono esempi di operatori lineari, importanti per la loro semplicit\u00e0. Sono usati in diverse aree, come gli spazi di Hardy, la teoria delle variet\u00e0 abeliane, e la teoria della dinamica simbolica, per la quale la mappa di Baker \u00e8 una rappresentazione esplicita. C'\u00e8 un'altra applicazione dell'\"operatore di shift\" come operatore di traslazione: vedi ad esempio la successione di Sheffer.\nUn tipico operatore di shift unilatero mappa una successione infinita di numeri\nin\nQuesta operazione rispetta le tipiche condizioni di convergenza, come la convergenza assoluta delle serie infinita corrispondente; pertanto d\u00e0 luogo a operatori continui sugli spazi di successioni comunemente usati nell'analisi funzionale, per lo pi\u00f9 con norma 1.\nUn altro modo di vederlo sarebbe in termini di polinomi: le successioni che terminano definitivamente con la stringa\no, in altre parole, che hanno solo un numero finito di elementi non nulli, sono in corrispondenza biunivoca con in polinomi in un'indeterminata \"T\" che ha \"ai\" come coefficiente di \"Ti\". Il vantaggio di questa rappresentazione \u00e8 proprio che l'\"operatore di shift\" diventa la moltiplicazione per \"T\": questo rivela velocemente parecchi aspetti della sua struttura. Gli spazi di polinomi portano con s\u00e9 numerose strutture topologiche; gli operatori di shift possono essere costruiti attraverso estensioni sugli spazi completi corrispondenti.\nGli operatori di shift bilatero sono gli operatori corrispondenti in cui le successioni considerate sono bi-infinite (funzioni sui numeri interi, invece che sui numeri naturali). Si pu\u00f2 dire che l'analogo in questo caso della rappresentazione polonomiale \u00e8 quella attraverso i polinomi di Laurent. La teoria delle funzioni analitiche \u00e8 legata a quella dei polinomi, ammettendo le serie di potenze infinite; d'altra parte le funzioni meromorfe hanno serie di potenze che terminano in direzione degli esponenti negativi. Allo stesso modo, gli shift unilateri e bilateri hanno propriet\u00e0 alquanto differenti. Questa connessione con la teoria delle funzioni \u00e8 resa pi\u00f9 chiara nel contesto degli spazi di Hardy.\nAzione sugli spazi di Hilbert.\nGli shift unilateri e bilateri hanno un'azione sugli spazi di Hilbert, restituendo operatori limitati \"S\" e \"T\" sugli spazi di successioni \u2113p rispettivamente formula_1 e formula_2. Lo shift unilatero \"S\" \u00e8 un'isometria propria, la cui immagine corrisponde a tutti i vettori che hanno la prima coordinata nulla. Lo shift bilatero \"T\", d'altra parte, \u00e8 un operatore unitario.\nL'operatore \"S\" \u00e8 una contrazione di \"T\", nel senso che\ndove formula_4 \u00e8 il vettore in formula_2 con formula_6 per formula_7 e formula_8 per formula_9. Questa osservazione \u00e8 alla base della costruzione di molte dilatazioni unitare di isometrie.\nLo spettro di \"S\" \u00e8 il disco unitario mentre lo spettro di \"T\" \u00e8 la circonferenza unitaria nel piano complesso.\nLa decomposizione di Wold dice che ogni isometria su uno spazio di Hilbert \u00e8 della forma\ndove \"S\u03b1\" \u00e8 \"S\" elevato a un numero cardinale \"\u03b1\" e \"U\" \u00e8 un operatore unitario. La C*-algebra generata da un'arbitraria isometria propria \u00e8 isomorfa alla C*-algebra generata da \"S\".\nL'operatore di shift \"S\" \u00e8 un esempio di operatore di Fredholm; ha indice di Fredholm -1."}
{"id": "924842", "revid": "125458717", "url": "https://it.wikipedia.org/wiki?curid=924842", "title": "Peppi Franzelin", "text": "Biografia.\nAppena terminata la scuola dell'obbligo, nel 1966 venne scelta dalla Rai (ove gi\u00e0 lavorava \"a chiamata\" come speaker radiofonica per il Sender Bozen, struttura di lingua tedesca della sede di Bolzano) per affiancare Gertrud Mair ed Helga Wiedenhofer nel ruolo di annunciatrice per il programma televisivo germanofono istituito dalla radiotelevisione italiana per la provincia di Bolzano.\nTrasferitasi a Roma (dove tale programma veniva inizialmente prodotto e trasmesso), vi conobbe Uwe Ladinser, conduttore del telegiornale in tedesco (\"Tagesschau\"), che poi spos\u00f2 negli anni 1970.\nFino al 1979 annunci\u00f2 esclusivamente i programmi del Sender Bozen; venne poi chiamata ad annunciare anche i programmi dei canali Rai nazionali allorch\u00e9, a seguito della nascita della Rete 3 (l'attuale Rai 3), per la Rai fu necessario irrobustire l'organico delle Signorine buonasera. \nPer tutti gli anni ottanta si altern\u00f2 dunque tra gli annunci dei programmi in lingua italiana a diffusione nazionale e quelli in lingua tedesca dedicati al solo Alto Adige fino al 1991, quando a seguito della chiusura della sede capitolina del Sender Bozen ed al conseguente completo trasferimento della produzione dei programmi germanofoni alla sede Rai di Bolzano, la Franzelin scelse di rimanere a Roma, continuando quindi ad annunciare i programmi dei tre canali Rai generalisti.\nDal 1981 al 2003 present\u00f2 su Raiuno il Concerto di Capodanno di Vienna; \u00e8 stata inoltre presente a cinque Eurovision Song Contest (nel 1990 e 1992 come commentatrice, mentre nel 1989, 1993 e 1997 ha letto i voti dell'Italia).\nDal 1981 al 1989 si altern\u00f2 saltuariamente a Paola Perissi nella conduzione della storica rubrica \"Almanacco del giorno dopo\" in onda su Raiuno in orario preserale subito prima del TG1 delle 20:00.\nDal 1985 al 1988 conduce la rubrica Tg2 Start.\nGrazie al suo bilinguismo ha inoltre condotto negli anni novanta i programmi d'informazione in lingua italiana prodotti e trasmessi dall'emittente televisiva tedesca ZDF, assieme al giornalista Aniello Verde. \nSempre nei primi anni novanta ha condotto la trasmissione \"Il circolo delle 12\", programma culturale del mezzogiorno di Rai 3, realizzato dalla struttura DSE (antesignana di Rai Cultura).\nFu lei, l'11 settembre del 2001, ad annunciare le edizioni straordinarie dei telegiornali Rai sugli attacchi alle Torri Gemelle.\nRaggiunta l'et\u00e0 pensionabile, ha cessato di fare l'annunciatrice il 9 giugno 2002, rimanendo per\u00f2 in Rai ancora per circa un anno: il 9 maggio 2003 ha condotto in diretta su Rai 1 il \"Concerto per l'Europa\"."}
{"id": "924849", "revid": "767487", "url": "https://it.wikipedia.org/wiki?curid=924849", "title": "Sortie 234", "text": "Sortie 234 \u00e8 un cortometraggio canadese del 1988 diretto da Michel Langlois.\nProduzione.\nIl film racconta il dramma di tre individui; una donna e due uomini, uno di questi \u00e8 l'attore canadese Roy Dupuis che interpreta il personaggio di Renaud amante, dell'altro uomo e causa di tutto il dramma.\nAccoglienza.\nIl film si \u00e8 distinto al Festival International du Nouveau Cin\u00e9ma ed ha vinto un premio come miglior realizzazione e montaggio sonoro al Prix du court m\u00e9trage Normande Juneau del 1988."}
{"id": "924862", "revid": "32698", "url": "https://it.wikipedia.org/wiki?curid=924862", "title": "Shift bilaterale", "text": ""}
{"id": "924865", "revid": "32698", "url": "https://it.wikipedia.org/wiki?curid=924865", "title": "Shift unilaterale", "text": ""}
{"id": "924869", "revid": "32698", "url": "https://it.wikipedia.org/wiki?curid=924869", "title": "Operatore chiuso", "text": ""}
{"id": "924874", "revid": "119366614", "url": "https://it.wikipedia.org/wiki?curid=924874", "title": "Alfredo Margreth", "text": "Biografia.\nLaureato in medicina all'Universit\u00e0 di Modena e Reggio Emilia nel 1957, la sua formazione scientifica fu effettuata a contatto con Massimiliano Aloisi, di cui egli fu allievo e assistente. Dal 1969 fu professore di patologia generale all'Universit\u00e0 di Padova, dove rimase fino alla nomina a professore emerito. Nel 1971 assunse la direzione del Centro di Studio per la Biologia e Fisiopatologia muscolare del C.N.R., mantenendo l'incarico fino al 1987.\nAttivit\u00e0 scientifica.\nNel 1965 collabor\u00f2 allo studio che dimostrava le potenzialit\u00e0 carcinogene del 2-acetilaminofluorene. Successivamente si dedic\u00f2 allo studio della fisiologia e della fisiopatologia dell'apparato muscolare, in particolare del reticolo sarcoplasmatico, della calsequestrina e del recettore rianodinico. Comp\u00ec inoltre studi sulla differenziazione delle cellule muscolari.\nOnorificenze.\nFu membro delle seguenti accademie e istituzioni scientifiche:\nNel 1975 vinse il Premio Carlo Erba conferito dall'Accademia Nazionale dei Lincei per il differenziamento muscolare."}
{"id": "924883", "revid": "118467001", "url": "https://it.wikipedia.org/wiki?curid=924883", "title": "Massimo Crippa", "text": "Biografia.\nSuo padre Carlo \u00e8 stato a sua volta un calciatore.\nCarriera.\nClub.\nInizia la sua carriera nella stagione 1981-1982 nell'A.C. Meda Mobili in Prima Categoria lombarda girone N dove disputa 2 campionati in prima squadra. Passa quindi al e poi al sempre in Interregionale. Arriva a in Serie C2 nella stagione 1986-1987, passando poi al Torino, in Serie A, nella stagione successiva, dove totalizza 29 presenze e 3 reti.\nNel 1988 entra a far parte della rosa del che lo acquista per 7,6 miliardi di lire, dove forma il centrocampo azzurro assieme ad Alem\u00e3o, Fernando De Napoli e Francesco Romano. Nel 1989 vince la Coppa UEFA in finale contro lo Stoccarda, e termina secondo in campionato. La stagione successiva \u00e8 quella dello Scudetto e, sempre nell'estate 1990, vince la Supercoppa italiana contro la Juventus, trovando anche la rete nel largo successo 5-1 dei partenopei.\nNell'estate 1993 passa al per 9 miliardi di lire con cui vince la Supercoppa UEFA nella doppia finale contro il : il Parma, persa l'andata in casa per 1-0, vince a Milano per 2-0, con il secondo gol segnato ai supplementari da Crippa. Nella stagione 1994-1995, sempre con il Parma, conquista la sua seconda Coppa UEFA, vincendo la finale contro la . A questo successo va aggiunto il secondo posto in campionato, risultato ripetuto nella stagione 1996-1997 ancora con il Parma, sempre alle spalle della Juventus. Ha fatto parte della prima rosa con cui il Parma ha partecipato alla Champions League, nel 1997-1998, per la prima volta nella sua storia.\nNel 1998 torna al Torino, in serie B, con cui centra la promozione in Serie A, e fa parte della rosa anche la stagione seguente, che si conclude con il ritorno dei granata nella serie cadetta. Nel 2000 si trasferisce alla , con cui gioca due stagioni, dal 2000 al 2002. Nel 2003 chiude la sua carriera nel , societ\u00e0 del suo paese di nascita.\nNazionale.\nDopo alcune presenze con l'Under-21, totalizza 17 presenze nella nazionale maggiore, segnando 1 rete in amichevole contro la Turchia.\nPartecipa a due edizioni delle Olimpiadi: a quelle di Seul del 1988 (in cui segna il decisivo gol del 2-1 ai tempi supplementari dei Quarti di finale contro la Svezia) e poi a quelle di Atlanta del 1996, a cui viene convocato da Cesare Maldini fra i tre fuoriquota.\nDopo il ritiro.\nNel 2010 inizia a lavorare per il Renate, prima come direttore sportivo e poi come direttore generale."}
{"id": "924887", "revid": "486946", "url": "https://it.wikipedia.org/wiki?curid=924887", "title": "Operatore lineare chiuso", "text": "In matematica, e pi\u00f9 specificatamente in analisi funzionale, gli operatori lineari chiusi sono un'importante classe di operatore lineari su uno spazio di Banach. Essi sono pi\u00f9 generali degli operatori lineari limitati, e quindi non sono necessariamente continui, ma hanno lo stesso propriet\u00e0 interessanti per definire lo spettro e (sotto certe assunzioni) un calcolo funzionale per tali operatori. Molti operatori lineari importanti che non sono limitati sono chiusi, come l'operatore derivata e la grande classe degli operatori differenziali, per esempio in meccanica quantistica l'operatore momento e l'operatore posizione.\nDefinizione.\nSia formula_1 uno spazio di Banach. Un operatore lineare:\n\u00e8 detto chiuso se per ogni successione formula_3 in formula_4 convergente a formula_5 tale che:\nsi ha che formula_7 e che:\nIn modo equivalente, formula_9 \u00e8 chiuso se il suo grafico \u00e8 chiuso in formula_10.\nDato un operatore formula_9, se la chiusura del suo grafico in formula_10 \u00e8 il grafico di un qualche operatore formula_13 allora formula_13 \u00e8 la \"chiusura\" di formula_9, e formula_9 \u00e8 detto \"chiudibile\". \nformula_9 \u00e8 quindi chiudibile se \u00e8 la restrizione di un operatore chiuso formula_13 al dominio formula_4 di formula_9."}
{"id": "924888", "revid": "125646536", "url": "https://it.wikipedia.org/wiki?curid=924888", "title": "ATR 72", "text": "L'ATR 72 \u00e8 un aereo di linea regionale prodotto dal consorzio italo-francese ATR, sviluppato dal pi\u00f9 piccolo ATR 42. \u00c8 in grado di trasportare fino a 72 passeggeri e 4 membri dell'equipaggio.\nIl 2 ottobre 2007, l'ATR ha annunciato la versione -600 dei suoi turboelica, tra le novit\u00e0: nuova avionica (cockpit migliorato equipaggiato con strumentazione aggiornata), nuovi motori (PW127M), ulteriore aumento di peso e nuova cabina.\n\u00c8 entrato in servizio nel 2013.\nAnche se nato come velivolo civile, \u00e8 stata successivamente sviluppata la versione militare: la ASW per il pattugliamento marittimo e la lotta antisommergibili.\nVersioni.\nNel maggio 2011 la versione ATR 72-600 \u00e8 stata certificata dall'EASA. Il 30 novembre 2012 la versione ATR 72-600 ha ottenuto la certificazione del MAK riconosciuta nei paesi della CSI, compresa la Russia.\nUtilizzatori.\nMilitari.\nvedi anche \"ATR 72MP\"\nIncidenti.\n6 agosto 2005: Volo Tuninter 1153 tra Bari e Djerba, ammarato a 12 miglia nautiche da Palermo. Delle 39 persone a bordo, 16 morirono.\nVolo American Eagle 4184: L'aereo si schiant\u00f2 vicino all' aeroporto di Chicago O'Hare per la formazione di ghiaccio sulle ali che caus\u00f2 la perdita dei comandi di volo ( la barra di comando si inclin\u00f2 tutta a destra) e la conseguente picchiata in spirale del velivolo."}
{"id": "924889", "revid": "767487", "url": "https://it.wikipedia.org/wiki?curid=924889", "title": "Valle Spinti", "text": "La valle Spinti \u00e8 una piccola valle percorsa dal torrente Spinti, tributario dello Scrivia. \u00c8 divisa tra Piemonte e Liguria, tra la citt\u00e0 metropolitana di Genova e la provincia di Alessandria. Rimane composta dai comuni di: Arquata Scrivia, Grondona, Roccaforte Ligure, Isola del Cantone e in piccola parte di Borghetto di Borbera.\nMonti.\nI monti della valle Spinti si trovano soprattutto nell'alta valle, intorno ai mille metri, e sono:\nStoria della valle Spinti.\nLa storia della valle Spinti segue molto la storia della vicina val Borbera, fin dall'epoca longobarda vi operarono i monaci della potente abbazia di San Colombano di Bobbio ed al suo ricco feudo reale ed imperiale monastico, in seguito fu a lungo dei marchesi di Gavi, poi divenne parte dei domini del vescovo di Tortona nel 1181, poi divenne luogo di lotta tra le famiglie Visconti del Ducato di Milano e i Fieschi della Repubblica di Genova, passando poi sotto controllo di questi ultimi fino al 1547. Passer\u00e0 ai Doria, rimanendo parte della repubblica genovese fino alla parentesi napoleonica, nel 1815 col Congresso di Vienna la valle pass\u00f2 al Regno di Sardegna come parte della Liguria della provincia di Novi e in parte alla provincia di Genova. Nel 1859 met\u00e0 valle pass\u00f2 al Piemonte sotto la provincia di Alessandria di cui segu\u00ec le sorti.\nAmministrazioni.\nAmministrativamente \u00e8 divisa tra i comuni di:"}
{"id": "924896", "revid": "32698", "url": "https://it.wikipedia.org/wiki?curid=924896", "title": "Operatore lineare limitato", "text": ""}
{"id": "924901", "revid": "104597566", "url": "https://it.wikipedia.org/wiki?curid=924901", "title": "Comunit\u00e0 montana Valle Borbera e Valle Spinti", "text": "La Comunit\u00e0 montana Valle Borbera e Valle Spinti \u00e8 stata una comunit\u00e0 montana del Piemonte.\nStoria.\nL'ente era formato dai comuni di: Stazzano, Vignole Borbera, Borghetto di Borbera, Cantalupo Ligure, Albera Ligure, Cabella Ligure, Carrega Ligure, Grondona, Mongiardino Ligure, Roccaforte Ligure e Rocchetta Ligure. L'ultimo presidente \u00e8 stato Paolo Caviglia, gi\u00e0 sindaco di Vignole Borbera.\n\u00c8 estesa 299,35\u00a0km\u00b2 e fa 8.806 abitanti divisi in 11 comuni.\nIn seguito si \u00e8 unita con la Comunit\u00e0 montana Valli Curone Grue e Ossona nella nuova Comunit\u00e0 montana Terre del Giarolo."}
{"id": "924913", "revid": "465169", "url": "https://it.wikipedia.org/wiki?curid=924913", "title": "Somali", "text": ""}
{"id": "924916", "revid": "17654", "url": "https://it.wikipedia.org/wiki?curid=924916", "title": "Va', pensiero", "text": ""}
{"id": "924919", "revid": "123789179", "url": "https://it.wikipedia.org/wiki?curid=924919", "title": "Illidan Grantempesta", "text": "Illidan Grantempesta (\"Illidan Stormrage\"), chiamato anche semplicemente Illidan e noto come il Traditore (\"the Betrayer\") \u00e8 un personaggio dell'universo di \"Warcraft\", creato da Blizzard Entertainment. Introdotto come figura secondaria in ', ha un ruolo di primo piano nella sua espansione \"The Frozen Throne\". Appare successivamente nell'espansione di \"World of Warcraft\" \"The Burning Crusade\", dove \u00e8 uno dei boss principali, e anche in alcuni flashback delle due successive (\"Wrath of the Lich King\" e '). Al di fuori dei videogiochi, \u00e8 uno dei personaggi principali della \"Trilogia della Guerra degli Antichi\" di Richard A. Knaak, e appare anche in \"Arthas - L'ascesa del Re dei Lich\", di Christie Golden. \u00c8 inoltre uno dei personaggi giocabili di \"Heroes of the Storm\" ed \"\".\nFratello gemello di Malfurion Grantempesta, era un dotato incantatore elfo della notte. Imprigionato per oltre diecimila anni a causa delle sue azioni durante e dopo la Guerra degli Antichi, riebbe la libert\u00e0 durante la Terza Guerra, ma acquisiti poteri demoniaci venne bandito dalle terre degli elfi della notte: riparatosi nelle Terre Esterne, di cui divenne il signore, e assoldato da Kil'jaeden, tent\u00f2 pi\u00f9 volte di distruggere il Trono Ghiacciato. Venne infine ucciso da alcuni avventurieri, aiutati da Akama e Maiev Cantombroso.\nStoria.\nOrigini.\nIllidan nacque nella citt\u00e0 di Suramar, nell'antico continente di Kalimdor (sulle odierne Isole Disperse); aveva occhi dorati, caratteristica inusuale per l'epoca. Come il suo gemello Malfurion e la loro comune amica Tyrande Soffiabrezza, Illidan ebbe come maestro il semidio Cenarius, ma dei tre solo Malfurion segu\u00ec i suoi insegnamenti. Illidan era invece pi\u00f9 interessato dalla magia arcana, il cui uso era ampiamente diffuso nella societ\u00e0 elfica di allora, poich\u00e9 essa stessa era cresciuta e si era sviluppata sulle rive del magico Pozzo dell'Eternit\u00e0.\nGuerra degli Antichi.\nAllo scoppiare della Guerra degli Antichi, Illidan si un\u00ec alla resistenza degli elfi della notte, guidata da Kur'talos Crinocorvo. Il suo talento lo port\u00f2 ben presto a divenire l'incantatore personale di Crinocorvo, e strinse anche amicizia col mago umano Rhonin. Quando gli Eletti impedirono agli altri incantatori di attingere potere dal Pozzo dell'Eternit\u00e0, Illidan insegn\u00f2 loro a recuperarlo invece dall'ambiente attorno a loro.\nTre cose furono tuttavia tragiche per Illidan: in primis, la magia arcana, per la quale lui era tanto portato, era la forza alla quale si appoggiavano i demoni della Legione Infuocata, ed era quindi vista sempre peggio. In secondo luogo, con la sempre maggiore prominenza di Malfurion e del druidismo nella resistenza e l'entrata in guerra al loro fianco dei draghi e degli Antichi Guardiani, Illidan si sentiva sempre pi\u00f9 messo da parte. Terzo e non meno importante, Illidan vedeva svilupparsi davanti ai suoi occhi la relazione tra Malfurion e Tyrande, la sacerdotessa per cui anche lui provava forti sentimenti.\nIllidan divenne un cacciatore di demoni, imparando a usare le energie sprigionate dalla morte di un demone per uccidere altri demoni, e sempre in questo periodo uccise un demone guardiano di nome Azzinoth, appropriandosi delle sue \"warglaive\". Quando vide la potenza dell'Anima dei Demoni (allorch\u00e9 Neltharion la us\u00f2 contro i demoni, gli elfi e gli altri draghi), cominci\u00f2 ad elaborare un piano su come utilizzare a sua volta quel potere.\nIllidan era convinto che il sentiero druidico scelto da Malfurion fosse inutile, e avrebbe portato gli elfi della notte alla rovina; l'unica possibilit\u00e0 di vittoria era, secondo lui, ottenere il controllo del Pozzo rubandolo ad Azshara e agli Eletti, cos\u00ec da poterlo chiudere. Quando Malfurion propose agli altri leader della resistenza e agli Antichi Guardiani di distruggere il Pozzo dell'Eternit\u00e0, Illidan inorrid\u00ec, in quanto non solo convinto che il Pozzo fosse l'unica via di salvezza, ma sapendo anche perfettamente che tutti gli incantatori, lui compreso, avrebbero sofferto per la privazione improvvisa della magia, dalla quale erano ormai dipendenti. Illidan decise quindi di terminare la guerra prima che suo fratello potesse completare il suo piano: lasciata la resistenza, si rec\u00f2 alla capitale Zin-Azshari, entrando al servizio di Azshara: mentre il suo scopo reale era quello di ottenere l'Anima dei Demoni e usarla per sigillare il portale (ponendo fine alla guerra, salvando nel contempo la magia arcana e dimostrando la propria superiorit\u00e0 a Malfurion), l'intento ufficiale era di acquisire l'Anima dei Demoni per la Legione. Sargeras, compiaciuto di ci\u00f2, gli confer\u00ec due \"doni\": il primo, bruci\u00f2 i suoi occhi sostituendoli con due globi di fuoco magico, tramite i quali Illidan poteva \"vedere\" la magia; Illidan da quel momento prese ad indossare una bandana nera per occultarli. Come secondo dono, ricopr\u00ec il corpo dell'elfo di tatuaggi magici, che gli facilitavano la manipolazione della magia arcana.\nAzshara (che era molto affascinata da Illidan, dopo ci\u00f2) lo sped\u00ec a cercare l'Anima dei Demoni assieme a Varo'then: i due si intrufolarono nel covo di Alamorte contemporaneamente a Malfurion, e fra i contendenti la spunt\u00f2 Varo'then, che riusc\u00ec a portare l'Anima al palazzo. Malfurion si trov\u00f2 costretto a recuperarla tramite il Sogno di Smeraldo e ci\u00f2 port\u00f2, infine, alla distruzione del Pozzo dell'Eternit\u00e0 come il druido aveva pianificato, con la quale la guerra ebbe fine.\nIl nuovo Pozzo e l'imprigionamento.\nIllidan per\u00f2 non intendeva rinunciare alla sua fonte di magia arcana. Avendo precedentemente riempito sette fiale con l'acqua del Pozzo dell'Eternit\u00e0, ne svuot\u00f2 alcune dentro un lago sulla cima del Monte Hyjal. Cos\u00ec facendo cre\u00f2 un secondo Pozzo dell'Eternit\u00e0, atto imperdonabile per gli altri elfi della notte: venne colto in flagrante da alcuni nobili e comandanti dell'esercito, e durante la lotta li uccise tutti, salvo Dath'Remar Solealto e Jarod Cantombroso che sopravvissero. Per queste azioni, venne condannato alla prigionia eterna negli Eremi di Hyjal, sotto la sorveglianza di Maiev Cantombroso e delle sue Guardiane. Per occultare il secondo Pozzo, gli Aspetti Draconici Alexstrasza, Nozdormu e Ysera crearono l'Albero del Mondo Nordrassil. Durante il periodo di prigionia, Malfurion si rec\u00f2 occasionalmente a visitarlo, tentando senza successo di distoglierlo dalla sua ossessione verso la magia arcana.\nLa liberazione e la corruzione.\nLa prigionia di Illidan termin\u00f2 bruscamente dopo circa diecimila anni, quando la Legione fece ritorno ad Azeroth, dando il via alla Terza Guerra: Tyrande, giunta negli Eremi di Hyjal per risvegliare i druidi dell'artiglio, decise di liberare Illidan nella speranza che potesse aiutare contro la Legione; ci\u00f2 nonostante il divieto di Malfurion, che viaggiava con lei, e l'irremovibile opposizione delle Guardiane - molte delle quali combatterono fino alla morte contro la sacerdotessa per impedirle di raggiungere il suo scopo.\nIllidan accett\u00f2 di aiutare Tyrande, e si rec\u00f2 a Vilbosco: qui incontr\u00f2 il cavaliere della morte Arthas Menethil che, dopo un breve combattimento, gli spieg\u00f2 che la Legione stava usando un potente artefatto per corrompere il bosco, il Teschio di Gul'dan. Trovatolo, Illidan ne assorb\u00ec il potere, diventando a sua volta corrotto dall'energia demoniaca. Con i nuovi poteri appena acquisiti, riusc\u00ec a uccidere il nathrezim Tichondrius, che guidava le forze della Legione nella zona. Tuttavia, quando Tyrande e Malfurion videro che era diventato pi\u00f9 demone che elfo della notte, rimasero inorriditi, e Malfurion lo band\u00ec dalle terre degli elfi della notte.\nLa conquista delle Terre Esterne e gli attacchi a Corona di Ghiaccio.\nPoco dopo il suo esilio, Illidan entr\u00f2 al servizio dell'eredar Kil'jaeden, che gli ordin\u00f2 di distruggere il Trono Ghiacciato. Come primo passo, evoc\u00f2 i naga di Dama Vashj dalle profondit\u00e0 del Grande Mare, e salp\u00f2 alla volta delle Isole Disperse, dove sapeva di trovare la Tomba di Sargeras e, al suo interno, il manufatto noto come Occhio di Sargeras (sapeva queste cose avendo acquisito le memorie di Gul'dan, dopo aver consumato il potere del suo teschio). Venne braccato da Maiev Cantombroso e dalle sue Guardiane che, furiose per la sua liberazione, intendevano riportarlo in cella: riusc\u00ec per\u00f2 ad ottenere l'artefatto e a far crollare la volta della tomba sulla testa di molte di loro. Maiev fece avvertire Malfurion che, con Tyrande, prese a sua volta parte all'inseguimento.\nRaggiunta Dalaran, Illidan cominci\u00f2 ad utilizzare il potere dell'Occhio per far surriscaldare il ghiacciaio Corona di Ghiaccio, sede del Trono Ghiacciato; ci\u00f2 rischiava di danneggiare l'intero pianeta, ma l'intervento di Malfurion, Maiev e Kael'thas Solealto vanific\u00f2 quasi del tutto i suoi sforzi. Saputo che Tyrande era in pericolo di vita, Illidan preg\u00f2 Malfurion di permettergli di aiutarla: salvata la sacerdotessa, Malfurion gli permise di andarsene a condizione che non minacciasse pi\u00f9 le terre degli elfi. Aperto un portale per le Terre Esterne, si rifugi\u00f2 l\u00ec per sfuggiere all'ira di Kil'jaeden per aver fallito il suo compito, seguito dall'instancabile Maiev. La Guardiana riusc\u00ec ad imprigionarlo, ma sua la vittoria dur\u00f2 poco, dato che Vashj e Kael'thas Solealto giunsero presto a liberarlo, e Maiev venne fatta a sua volta prigioniera. Kael'thas e i suoi elfi del sangue erano giunti al servizio di Illidan, attirati dalla promessa che lui potesse guarirli dalla loro sete di magia. Nelle Terre Esterne le forze di Illidan si allearono anche con i draenei Corrotti di Akama: con questo esercito, Illidan riusc\u00ec a detronizzare Magtheridon, proclamandosi al suo posto signore delle Terre Esterne.\nRaggiunto da Kil'jaeden, Illidan si vide costretto a tornare alla carica contro il Trono Ghiacciato, e con Vashj e Kael'thas raggiunse il continente di Nordania, e combatt\u00e9 contro Arthas ai piedi del ghiacciaio Corona di Ghiaccio: avuta la peggio, ripar\u00f2 nuovamente nelle Terre Esterne.\nGuerra alla Legione.\nSapendo che la punizione di Kil'jaeden non avrebbe tardato ad arrivare, Illidan cominci\u00f2 a fortificare la propria posizione nelle Terre Esterne; prese il controllo di buona parte dell'Orda rimasta a Draenor, trasformandone i membri in vilorchi usando il sangue di Magtheridon, che aveva intrappolato nella Cittadella del Fuoco Infernale. Inoltre, addestr\u00f2 diversi elfi della notte, desiderosi come lui di distruggere la Legione Infuocata, e alcuni elfi del sangue di Kael'thas come cacciatori di demoni e port\u00f2 tra le sue fila anche vari tipi di demoni, creando la propria fazione: gli Illidari. La loro prima incursione fu un mondo demoniaco governato dalla Signore della Rovina Azgoth. Mentre apriva il portale per cominciare l'assalto, una giovane elfa della notte, Kor'vas Spinarossa, si fece avanti, e inginocchiandosi chiese apertamente a Illidan cos'erano loro - imbevuti di energie demoniache che erodevano i loro pensieri - se non diversi dai mostri che combattevano. Anche se un suo compagno la rimprover\u00f2, Illidan si avvicin\u00f2 a una Kor'vas incerta ma rimase in silenzio per un breve momento, per poi annunciare davanti a tutti i suoi cacciatori di demoni che loro non sarebbero stati inerti come i cittadini di Azeroth: invece di diventare prede dei demoni avrebbero mosso guerra alla Legione attraverso un mondo dopo l'altro. I cacciatori di demoni, rinvigoriti da ci\u00f2, si gettarono a capofitto nel portale e iniziarono a farsi strada velocemente tra le inconsapevoli vilguardie a difesa della cittadella demoniaca fino a quando arrivarono alla camera di Azgoth. Durante la battaglia che ne segu\u00ec, tuttavia, Illidan fu ferito da un enorme flagello del signore delle fosse. Come l'Annihilan stava per dare il colpo di grazia al Traditore, Kor'vas balz\u00f2 in avanti e frantum\u00f2 la catena del mazzafrusto. A malapena turbato, Azgoth la scaravent\u00f2 via e la mise spalle al muro con le sue zanne, schernendo la Illidari sui suoi timori nel diventare un demone. Kor'vas, tuttavia, riusc\u00ec a distrarlo il tempo sufficiente che il Signore delle Fosse venne trapassato dalle Lame di Azzinoth di Illidan, finendo ucciso all'istante. Dopo la battaglia, Illidan si avvicin\u00f2 a Kor'vas di nuovo, questa volta affrontando le sue preoccupazioni:\nSoddisfatto della risposta, Illidan raccolse gli Illidari e tornarono trionfanti nelle Terre Esterne.\nAl comando di Illidan, Akama ingann\u00f2 Maiev conducendo le sue forze in un'imboscata, con Maiev come unica sopravvissuta. Durante questo attacco Illidan avrebbe utilizzato le anime dei defunti per poter aprire un portale per Nathreza. Illidan ed i suoi cacciatori di demoni uccisero i difensori di Nathreza ed entrarono nella cittadella dei Signori del terrore violandone gli archivi. Dopo aver ottenuto la posizione di Argus, Illidan distrusse i registri rimanenti e ritorn\u00f2 nelle Terre Esterne. Una volta attraversato il portale, Illidan lo distrusse, dirigendo tutta l'energia risultante - sufficiente a devastare un intero continente - su Nathreza. Quell'evento divenne la singola pi\u00f9 grande sconfitta della Legione da millenni, e i demoni che morirono su Nathreza furono uccisi per sempre.\nLa lotta nelle Terre Esterne.\nTuttavia, tutte le azioni hanno delle conseguenze, e la Legione era ormai chiaramente consapevole della minaccia che Illidan rappresentava, e le loro spie riferirono anche che avrebbe lanciato un attacco simile su Argus. Cercando di toglierlo di mezzo, la Legione Infuocata decise di attaccare le forze di Azeroth e attirarli nelle Terre Esterne. Una volta nel nuovo continente, l'Alleanza e l'Orda avrebbero cominciato a combattere sia la Legione che gli Illidari. Illidan, che era diventato sempre pi\u00f9 ossessionato con la sua missione di distruggere Argus, non se ne cur\u00f2 pi\u00f9 di tanto. Nel frattempo, il tradimento serpeggiava anche fra i suoi pi\u00f9 fidati alleati: Kael'thas, forse visto che Illidan non si curava ormai pi\u00f9 della promessa fattagli, si alle\u00f2 in segreto con Kil'jaeden stesso, tradimento di cui Illidan sarebbe rimasto sempre all'oscuro. Akama, che si era in primo luogo alleato con Illidan per sconfiggere Magtheridon, si era reso conto che i due erano pari in quanto a malvagit\u00e0, e cominci\u00f2 a complottare contro di lui assieme ai suoi Congiurati Linguamorta.\nConsumato con nient'altro che la sua missione per la caduta di Argus, Illidan aveva perso ogni interesse per le Terre Esterne. Questo atteggiamento sarebbe cambiato quando Illidan vide la situazione della battaglia e cap\u00ec subito che questo scontro con i nemici della Legione era quello che Kil'jaeden aveva anticipato. Il Traditore ordin\u00f2 al Concilio degli Illidari di ritirarsi e prepararsi per la battaglia. Illidan, tuttavia, era ancora concentrato sul suo obiettivo pi\u00f9 grande, e a tal fine invi\u00f2 una forza dei suoi pi\u00f9 importanti e potenti cacciatori di demoni verso il pianeta Mardum alla ricerca della Chiave di Sargeras, un artefatto con il potere di aprire un numero infinito di portali nei mondi dei demoni - tra i quali Argus. Successivamente Illidan dichiar\u00f2 guerra alle forze presenti a Shattrath, guidate dai naaru: l'attacco venne portato avanti dalle forze di Kael'thas, ma fu un fallimento, poich\u00e9 molti elfi del sangue, guidati da Voren'thal il Veggente, disertarono, alleandosi a loro volta con i difensori di Shattrath. Da quel momento, le forze di Shattrath presero a loro volta ad attaccare Illidan, guidate dal naaru Xi'ri direttamente nella Valle di Torvaluna. Recuperata la sua anima (che Illidan teneva in ostaggio nel Tempio Nero), Akama liber\u00f2 Maiev - di cui era il guardiano - e guid\u00f2 lei, i suoi Congiurati e un gruppo di avventurieri giunta da Shattrath al Tempio Nero. Raggiunto dal gruppo sulla terrazza principale del Tempio, Illidan venne infine ucciso dopo una lunga lotta. Tuttavia, Maiev decise di rinchiudere il corpo e l'anima del Traditore in una prigione nella Volta dei Custodi, condannandolo a un'eterna sofferenza; la stessa cosa successe ai cacciatori di demoni che ritornarono da Mardum con la Chiave di Sargeras.\nPrigioniero della Legione.\nLa custode Cordana Vilcanto, corrotta durante la spedizione di Draenor contro l'Orda di Ferro, scort\u00f2 il Gul'dan di quella linea temporale e un manipolo di demoni alla Volta delle Custodi: il loro obbiettivo era quello di trovare Illidan, che per la Legione sarebbe diventato la chiave per la caduta di Azeroth. Nonostante la difesa delle Custodi e il risveglio dei cacciatori di demoni da parte di Maiev, Cordana e Gul'dan riuscirono a prendere Illidan ancora imprigionato, seguiti a ruota dalla capo delle Custodi. Gul'dan port\u00f2 Illidan alla Torre Crinocorvo dove separ\u00f2 la sua anima dal corpo mandandola nella Distorsione Fatua; il processo sprigion\u00f2 un'energia che riport\u00f2 in vita gli spiriti degli elfi della notte con il ricordo della Guerra degli Antichi. Il Naaru Xe'ra, uno dei primi Naaru, si mise alla ricerca di Illidan in quanto crede che egli sia il \"figlio della luce e dell'ombra\" destinato a terminare l'eera dei demoni.\nI restanti Illidari a bordo della fortezza Vilmartello si misero in contatto con l'anima del loro mentore dalla Distorsione Fatua, dove Illidan rivel\u00f2 che Akama conosceva i suoi piani per sconfiggere la Legione Infuocata e disse agli Illidari di convincerlo a ricongiungersi alla loro causa, e di recuperare la Chiave di Sargeras. Dopo essere stato scoperto dai demoni, Illidan disse agli Illidari che non saranno pi\u00f9 in grado di contattarlo, e prima di fuggire ai suoi inseguitori nomin\u00f2 il cacciatore di demoni che li aveva guidati fino a quel momento come loro nuovo leader al suo posto.\nDescrizione.\nPrima della Guerra degli Antichi, Illidan aveva l'aspetto di un normale elfo della notte, alto e muscoloso, pelle violacea e lunghe orecchie a punta; due soli tratti erano degni di nota: gli occhi dorati, al tempo giudicati segno di un destino grandioso (in realt\u00e0 segno di potenzialit\u00e0 druidiche, sentiero da Illidan sempre disprezzato), e i capelli neri, colore insolito per gli elfi della notte.\nQuando s'incontr\u00f2 con Sargeras, il Titano Oscuro bruci\u00f2 i suoi occhi e li rimpiazz\u00f2 con globi di splendenti fiamme verdi, con cui era in grado di vedere tutte le forme di magia, e che Illidan nascose con una benda. Sargeras ricopr\u00ec anche il suo corpo con tatuaggi magici, di colore verde-azzurro. Dopo aver assorbito l'energia demoniaca del Teschio di Gul'dan, Illidan mut\u00f2 ulteriormente aspetto, acquisendo tratti evidenti tipici di molte razze di demoni: lunghe corna ricurve che partono dalla fronte, ali da pipistrello sulla schiena e zoccoli al posto dei piedi. Ha la peculiarit\u00e0 lasciare orme infuocate, \u00e8 in grado di camminare sull'acqua e di volare.\nStando alle parole di Malfurion, dopo la sconfitta contro Arthas ai piedi di Corona di Ghiaccio, Illidan impazz\u00ec completamente, e si autoconvinse di essere uscito vincitore da quella lotta. Ci\u00f2 sembra confermato anche dalle parole di sfida dello stesso Illidan ai giocatori, dopo la battaglia della Terrazza Cremisi."}
{"id": "924925", "revid": "599013", "url": "https://it.wikipedia.org/wiki?curid=924925", "title": "Ccr", "text": ""}
{"id": "924927", "revid": "41515", "url": "https://it.wikipedia.org/wiki?curid=924927", "title": "Golfo di Santa Eufemia", "text": ""}
{"id": "924958", "revid": "287204", "url": "https://it.wikipedia.org/wiki?curid=924958", "title": "Baruch Ashlag", "text": "Conosciuto anche come il Rabash, fu il primogenito e il successore di Rabbi Yehuda Ashlag, autore de Il commento \"Sulam\" allo \"Zohar \"(La scala). Tra i suoi scritti troviamo: \"Shlavey haSulam\" (I gradini della scala), \"Dargot haSulam\" (I livelli della scala), \"Igrot Rabash\" (Le lettere del Rabash).\nLa sua vita.\nBaruch Shalom ha Levi Ashlag nacque in Polonia il 22 gennaio 1907. Egli cominci\u00f2 i suoi studi sulla \"Kabbalah\" all'et\u00e0 di nove anni con gli studenti selezionati di suo padre (il cabalista Rabbi Yehuda Ashlag), e si un\u00ec a lui nei suoi viaggi verso il Rabbino di Porsov e il Rabbino di Belz. Nel 1921 all'et\u00e0 di 13 anni immigr\u00f2 con la sua famiglia in Israele (a quei tempi la Palestina), e continu\u00f2 la sua istruzione all'istituto Chassidico \"Torat Emet\".\nFu ordinato come rabbino all'et\u00e0 di 20 anni dal pi\u00f9 importante dei rabbini di Israele Abraham Isaac Kook, Yosef Chaim Sonnenfeld e da Yaakov Moshe Harlap. Egli non volle usare, per vivere, la conoscenza della Torah che ebbe acquisito. Per la maggior parte della sua vita egli fu un lavoratore semplice, fece lavori di strada, di costruzione e infimi lavori d'ufficio. Quando il Rabash crebbe, divenne il primo discepolo del padre. Si un\u00ec a suo padre nei suoi viaggi, ne sbrig\u00f2 le commissioni e si occup\u00f2 di ogni suo bisogno.\nStudi\u00f2 spesso con suo padre in privato, e ci\u00f2 che ascolt\u00f2 da lui egli lo scrisse nel suo quaderno personale. Perci\u00f2 furono accumulate migliaia di annotazioni uniche, che documentarono le spiegazioni di Yehuda Ashlag riguardanti il lavoro spirituale dell'individuo. (Dobbiamo puntualizzare che Yehuda Ashlag viene considerato uno dei cabalisti principali del XX secolo). \nRabash studi\u00f2 la \"Kabbalah\" con suo padre per pi\u00f9 di trenta anni. Quando il Baal HaSulam si ammal\u00f2, stabil\u00ec che il Rabash impartisse le lezioni ai suoi discepoli al posto suo. Prese il posto del Baal HaSulam dopo la sua morte, come leader di \"Ashlag Hasidim\", e dedic\u00f2 la sua vita per continuare l'eccezionale via di suo padre per spiegare ed estendere i suoi scritti e divulgare la \"Kabbalah\" tra la gente.\nA causa delle dispute sui diritti per la pubblicazione de \"Il Libro dello Zohar\" con il \"Sulam\", il commento che scrisse suo padre, Baruch Ashlag lasci\u00f2 Israele per tre anni, trascorrendo la maggior parte del suo tempo nel Regno Unito. Durante quel periodo ebbe anche discussioni con il rabbino Menachem Mendel Schneerson di Lubavitch, col rabbino Joel Teitelbaum di Satmar, e altri prominenti rabbini. Egli insegn\u00f2 la \"Kabbalah\" anche a Gateshead e in altre citt\u00e0 del Regno Unito.\nDal suo ritorno in Israele Rabash continu\u00f2 lo studio e ad insegnare. Egli non volle diventare conosciuto pubblicamente come cabalista, cos\u00ec come suo padre, e declin\u00f2 qualsiasi offerta di cariche ufficiali. Sua moglie Feiga Ashlag, dichiara: \"Perfino i nostri vicini non sapevano che lui stesse insegnando la saggezza del nascosto\u201d.\nCambi\u00f2 i suoi metodi dalla fine degli anni sessanta e cominci\u00f2 ad insegnare la \"Kabbalah\" in ambienti pi\u00f9 ampi. Viaggi\u00f2 dove ci fosse anche la pi\u00f9 infima delle richieste di sapere sulla \"Kabbalah\". Tra le citt\u00e0 che frequent\u00f2 ci furono Hebron, Tiberias e Gerusalemme. Nel 1976 allarg\u00f2 il suo seminario, e la sua umile casa a Bnei Brak divenne una sinagoga spaziosa. Era solito viaggiare a Tiberias per isolarsi. \nNel 1983 circa, 40 studenti si unirono al gruppo di cabalisti ai quali Rabash insegnava. Egli cominci\u00f2 a comporre degli articoli che descrivevano l'evoluzione spirituale dell'individuo e le basi del lavoro in un gruppo di cabalisti al fine di aiutarli ad \u201cinserirsi\u201d nel gruppo pi\u00f9 facilmente e velocemente. Dal 1984 fino al suo ultimo giorno nel 1991 scrisse un articolo alla settimana passandolo ai suoi discepoli. I suoi discepoli raccolsero nel tempo tutti gli articoli che egli aveva scritto e li pubblicarono in una raccolta di cinque volumi conosciuta come \"Shlavey ha Sulam\" (\"I gradini della scala\"). Rav Baruch Shalom HaLevi Ashlag mor\u00ec il 13 settembre 1991.\nPubblicazioni.\nL'impegno principale del Rabash fu l'interpretazione e lo sviluppo delle composizioni di suo padre, il \"Baal HaSulam\". Gli articoli di Rabash sono pi\u00f9 facili delle composizioni dei cabalisti precedenti, dato che sono scritti in un linguaggio semplice. Baruch Ashlag ha dedicato molti dei suoi sforzi ad elaborare una strada spirituale individuale, dai primi passi, quando l'uomo chiede: \u201cQual \u00e8 il significato della mia vita?\u201d, fino all'ascesa verso la rivelazione della realt\u00e0 spirituale. I suoi discepoli testimoniano che Rabash credeva che qualsiasi persona, uomo o donna, e anche i bambini piccoli potessero studiare l'interiorit\u00e0 della Torah, se solo avessero desiderato la correzione completa delle loro anime.\nLe sue pubblicazioni principali sono:"}
{"id": "925004", "revid": "1543377", "url": "https://it.wikipedia.org/wiki?curid=925004", "title": "Contea di Franklin (Carolina del Nord)", "text": "La contea di Franklin, in inglese Franklin County, \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di 47.260 abitanti. Il capoluogo di contea \u00e8 Louisburg. Il nome le \u00e8 stato dato in onore a Benjamin Franklin, famoso giornalista, diplomatico e inventore statunitense.\nGeografia fisica.\nLa contea si trova nella parte centro orientale della Carolina del Nord. L'U.S. Census Bureau certifica che l'estensione della contea \u00e8 di 1.281\u00a0km\u00b2, di cui 1.274\u00a0km\u00b2 composti da terra e i rimanenti 7\u00a0km\u00b2 composti di acqua.\nStoria.\nLa Contea di Franklin venne costituita nel 1779."}
{"id": "925011", "revid": "1048993", "url": "https://it.wikipedia.org/wiki?curid=925011", "title": "Alberto Grimaldi", "text": "Biografia.\nLaureato in giurisprudenza, avvocato, la sua carriera di produttore inizi\u00f2 con il filone dello spaghetti-western, prima di produrre film d'autore girati da grandi registi come Sergio Leone, Federico Fellini, Gillo Pontecorvo, Pier Paolo Pasolini, Bernardo Bertolucci e Martin Scorsese (per il suo \"Gangs of New York\" \u00e8 stato candidato al premio Oscar al miglior film). \nI suoi film furono distribuiti a livello internazionale dalla United Artists.\nNato a Napoli, Alberto Grimaldi crebbe, cresciuto dalla madre Elena, nel quartiere del Vomero. Suo padre, Pasquale, avvocato, mor\u00ec quando il figlio aveva tre anni. Alberto si form\u00f2 presso il liceo Antonio Genovesi e successivamente consegu\u00ec la laurea in giurisprudenza, fondando il proprio studio legale dopo due anni di formazione. Impar\u00f2 a conoscere l'attivit\u00e0 cinematografica da alcuni dei suoi primi clienti, che erano distributori regionali. \"Nel mio caso, la produzione di film \u00e8 iniziata quasi come un hobby\" disse. Fond\u00f2 una societ\u00e0 di produzione, la PEA (Produzioni Europee Associate), nel 1962, ottenendo gi\u00e0 quell'anno il suo primo credito come produttore per L'ombra di Zorro. \nColpito dall\u2019originalit\u00e0 di \"Per un pugno di dollari\" (1964) di Sergio Leone, uno dei primi esempi di spaghetti-western, Grimaldi colse l'occasione per offrire al regista un accordo redditizio (50% dei profitti del film) per realizzare un seguito, \"Per qualche dollaro in pi\u00f9\" (1965). Collaborarono ancora una volta, insieme alle star di quel film, Clint Eastwood e Lee van Cleef, per \"Il buono, il brutto, il cattivo\" (1966). \nIl suo rapporto con Fellini inizi\u00f2 invece quando propose al regista di collaborare con l'episodio Toby Dammit a \"Tre passi nel delirio\" (1968), lungometraggio che comprende tre adattamenti di storie di Edgar Allan Poe (coinvolgendo anche Roger Vadim e Louis Malle). Successivamente produsse \"Fellini Satyricon\" (1969) e \"Il Casanova di Federico Fellini\" (1976). Il regista fu coinvolto nella produzione finale della PEA, \"Ginger e Fred\" (1986), commedia agrodolce sugli anni dell'affermazione della TV italiana pi\u00f9 commerciale.\nParadossalmente, considerando che aveva iniziato la sua carriera come avvocato, Grimaldi dovette dedicare molto tempo a processi in tribunale, difendendo i film che aveva sviluppato e finanziato; come nel caso di \"Ultimo tango a Parigi\" (1972) di Bernardo Bertolucci e \"Sal\u00f2 o le 120 giornate di Sodoma\" (1975) di Pier Paolo Pasolini. Otto fra i suoi film finirono sotto l'azione censoria dei pubblici ministeri italiani del tempo, che ripetutamente accusarono Grimaldi di offendere la pubblica decenza. Dopo una battaglia legale di tre anni su \"Ultimo tango a Parigi\", sottoposto a sequestro perch\u00e9 \"osceno e privo di contenuto artistico\u201d, Grimaldi ottenne la sospensione della pena (inflitta per \"aver contribuito a produrre uno spettacolo osceno\u201d) nel 1976, insieme al regista e ai protagonisti del film. Il film \u00e8 rimasto comunque vietato in Italia fino alla revisione del visto censorio nel 1987.\nDurante il processo iniziale nel 1973, Grimaldi stava difendendosi dalle accuse di oscenit\u00e0 mosse contro l'adattamento di Pasolini de \"Il Decameron\" e de \"I racconti di Canterbury\" (1972). Ancora niente in confronto a ci\u00f2 che lo attendeva per \"Sal\u00f2\". Le complicate questioni legali incentrate proprio su quel film iniziarono in Italia poche settimane dopo l'omicidio di Pasolini (nel novembre 1975) e continuarono per diversi anni, nonostante che il film nel frattempo venisse proiettato e acclamato all'estero. Grimaldi sub\u00ec diversi processi \u201cper oscenit\u00e0 e corruzione di minori\u201d e nel 1976 fu decretato il sequestro della pellicola, che scomparve dagli schermi prima di poter essere rimessa in circolazione nel 1978.\nNel 2009 il Centro sperimentale di cinematografia ha pubblicato un libro intitolato \"Alberto Grimaldi. L'arte di produrre\", scritto da Paola Savino, in cui si ripercorre la carriera del produttore napoletano.\nNel 2015 alla 72\u00aa Mostra internazionale d'arte cinematografica di Venezia vince il Leone d'oro per il restauro di \"Sal\u00f2 o le 120 giornate di Sodoma\" di Pier Paolo Pasolini."}
{"id": "925030", "revid": "324090", "url": "https://it.wikipedia.org/wiki?curid=925030", "title": "Christian Zais", "text": "Attivit\u00e0.\nLa citt\u00e0 di Wiesbaden \u00e8 stata oggetto di diverse opere dell'architetto. Zais progett\u00f2 una serie di importanti edifici nella citt\u00e0 termale, tra cui la costruzione, dal 1808 al 1811, della Kurhaus Wiesbaden nella sua prima versione, l'Erbprinzenpalais a Wilhelmstrasse, utilizzata oggi come Camera di Commerci,) nel 1813 e l'hotel Four Seasons che fu distrutto durante i bombardamenti alleati nel 1945.\nZais ha promosso l'uso di materiali pi\u00f9 economici, compreso l'uso estensivo di terra battuta. Il 1818 vide Zais sviluppare un piano regolatore della citt\u00e0 per \"l'ampliamento e l'abbellimento della citt\u00e0\"; il piano prevedeva di circondare il centro storico di Wiesbaden con nuove strade a pianta pentagonale. Zais ha affrontato una forte opposizione da parte degli abitanti della citt\u00e0 mentre sviluppava tale progetto. Porogetto che era sostenuto da Guglielmo, duca di Nassau che operava dalla sua residenza di Palazzo Biebrich. Data questa opposizione, Zais colloc\u00f2 deliberatamente il Kurhaus fuori dai confini della citt\u00e0.\nUtilizzando fondi privati, il 1821 vide il culmine della costruzione dell'hotel Four Seasons e delle terme, con 140 stanze. Questo singolo edificio ha comportato un grosso impegno finanziario da parte della famiglia Zais. L'architetto mor\u00ec prima del completamento del progetto. Inizialmente sepolto a Heidenmauer, nel 1832 i suoi resti furono trasferiti nel cimitero di via Platter. La sua tomba \u00e8 stata sostituita da una targa."}
{"id": "925048", "revid": "1341328", "url": "https://it.wikipedia.org/wiki?curid=925048", "title": "ASD Handball Messina", "text": "L'Handball Club Messana \u00e8 una societ\u00e0 di pallamano femminile di Messina.\nStoria.\nLa societ\u00e0 \u00e8 stata fondata nel 1990 da Filippo Spadaro, Vincenzo Marino, Ivar Le Donne, Luigi De Joannon e Andrea Carbone.\nDopo cinque anni dalla fondazione, dopo tre promozioni, la societ\u00e0 raggiunge la massima serie (A1) del Campionato italiano femminile di pallamano, ma retrocede dopo una sola stagione. Promossa nuovamente, la squadra rimane in Serie A1 per cinque anni consecutivi.\nNella stagione 1999/00 il club si classifica al quarto posto, risultato migliorato nel 2000/01, con il primo posto al termine della stagione regolare e la finale scudetto persa contro il Dossobuono. Nella stessa stagione, la societ\u00e0 peloritana conquista la prima Coppa Italia della sua storia.\nNel 2003 viene retrocessa in Serie A2 e, due anni dopo, risale in Serie A1. Rimane nella massima serie nazionale fino al 2012, anno in cui \u00e8 costretta a rinunciare alla partecipazione per problemi economici. \nRipartita dalla Serie A2, nel 2014 l'ex fondatore Vincenzo Marino rifonda la societ\u00e0, che cambia nome da HC Messana a ASD HandBall Messina: nell'estate del 2016 viene accettata la richiesta di ripescaggio e cos\u00ec il club messinese \"torna\" in A1 dopo quattro anni.\nIl ritorno in A1 si conclude con la salvezza raggiunta sul campo, ma non sulla carta, con i problemi finanziari che costringono la societ\u00e0 a fare un passo indietro con un lustro prima. \nDal 2017 la squadra milita in Serie A2.\nGiovanili.\nHa ottenuti diversi risultati nelle squadre giovanili:"}
{"id": "925052", "revid": "287204", "url": "https://it.wikipedia.org/wiki?curid=925052", "title": "Felix August Helfgott Genzmer", "text": ""}
{"id": "925057", "revid": "287204", "url": "https://it.wikipedia.org/wiki?curid=925057", "title": "Boheme", "text": ""}
{"id": "925070", "revid": "287204", "url": "https://it.wikipedia.org/wiki?curid=925070", "title": "Carl Boos", "text": "Vita e opere.\nBoos nacque nel 1806, figlio del contabile del Nassau Johann Andreas Boos. Frequent\u00f2 il \"Phillipinum\", il ginnasio cittadino, per proseguire gli studi a Karlsruhe, presso Friedrich Weinbrenner, architetto di corte del Granducato di Baden. Dal 1826 studia a Friburgo in Brisgovia statica, meccanica, chimica, mineralogia e geologia e nel 1829 si iscrive all'Universit\u00e0 Ruprecht Karl ad Heidelberg.\nNel 1835 entra al servizio del ducato di Nassau, trasferendosi nello stesso anno a Wiesbaden, dove vivr\u00e0 fino alla morte. Tre anni pi\u00f9 tardi, nel 1838, presenta un progetto per un Edificio Ministeriale in Luisenstra\u00dfe. Originariamente utilizzato come sede delle istituzioni governative del Nassau, l'edificio - realizzato secondo canoni neorinascimentali - ospita oggi il Ministero della Giustizia del Land dell'Assia. \nNel 1842 fu nominato architetto dal duca Adolfo di Lussemburgo, all'epoca anche duca di Nassau.\nTra il 1850 ed il 1857 Carl Boos cur\u00f2 per conto del Arciduca Sfefano d'Austria il rinnovamento in chiave neogotica dello Schloss Schaumburg, situato in Balduinstein, in prossimit\u00e0 del fiume Lahn. \nNel 1856 Boos venne nominato architetto capo. In questo periodo redige un piano residenziale generale di Wiesbaden. Questo prevedeva a nord (\"Nerotal\") e ad est (\"Villengebiet Ost\") lo sviluppo libero di costruzioni, mentre ad est e a sud uno sviluppo secondo schemi pi\u00f9 rigidi, come nel caso dell\"'Historisches F\u00fcnfeck\" (\"Pentagono storico\") e della \"Ringstra\u00dfe\".\nTra il 1852 ed il 1862 cura la costruzione dell'evangelica Marktkirche, tardo esempio di Gotico baltico, che, nonostante il suo imponente volume, grazie alla sua struttura slanciata si adatta perfettamente all'insieme architettonico della Schlo\u00dfplatz, nel pieno cuore della citt\u00e0. La chiesa \u00e8 anche conosciuta come la \"Nassauische Dom\" (\"La cattedrale del Nassau\"), enfatizzando cos\u00ec la situazione di concorrenza intercorrente all'epoca con la vicina citt\u00e0 cattolica di Magonza. La Marktkirche, con i suoi 98 metri di altezza, \u00e8 ancor oggi l'edificio pi\u00f9 elevato della citt\u00e0.\nAl 1859 risale la progettazione della tomba monumentale della duchessa Paolina, eretta nel cimitero vicino alla Platter Stra\u00dfe e restaurata nel 2007. \nQuando nel 1866 Nassau fu annesso alla Prussia, venne consigliato a Boos di ritirarsi a vita privata: si ritirer\u00e0 dalla professione due anni pi\u00f9 tardi, dopo aver esser stato insignito della medaglia dell'Ordine dell'Aquila Rossa. \nCarl Boos mor\u00ec nel 1883 dopo lunga malattia e fu sepolto anch'egli nel cimitero di Wiesbaden presso Platter Stra\u00dfe."}
{"id": "925085", "revid": "1305772", "url": "https://it.wikipedia.org/wiki?curid=925085", "title": "CDN", "text": ""}
{"id": "925088", "revid": "1391549", "url": "https://it.wikipedia.org/wiki?curid=925088", "title": "Contea di Franklin (Georgia)", "text": "La contea di Franklin, in inglese Franklin County, \u00e8 una contea dello Stato della Georgia, negli Stati Uniti. La popolazione al censimento del 2000 era di 20.285 abitanti. Il capoluogo di contea \u00e8 Carnesville. Il nome le \u00e8 stato dato in onore a Benjamin Franklin, famoso giornalista, diplomatico e inventore statunitense.\nStoria.\nLa Contea di Franklin venne costituita il 25 febbraio 1784."}
{"id": "925103", "revid": "122626875", "url": "https://it.wikipedia.org/wiki?curid=925103", "title": "Treviso Foot-Ball Club 1993 1994-1995", "text": "Questa voce raccoglie le informazioni riguardanti il Treviso Foot-Ball Club 1993 nelle competizioni ufficiali della stagione 1994-1995.\nStagione.\nIl Treviso nella stagione 1994-1995 partecipa al campionato Interregionale (Girone D), nel quale si classifica al primo posto con 54 punti e viene promosso in Serie C2, dopo un testa a testa con la , comunque anch'essa promossa alla categoria superiore.\nNella Poule Scudetto la squadra viene sconfitta dalla Viterbese, da cui perde 1-0 in trasferta e pareggia 1-1 in casa.\nNella Coppa Italia Dilettanti viene eliminato al terzo turno.\nMaglie e sponsor.\nLo sponsor tecnico \u00e8 Lotto, lo sponsor ufficiale \u00e8 \"Atomic\"."}
{"id": "925126", "revid": "287204", "url": "https://it.wikipedia.org/wiki?curid=925126", "title": "Pietro Accorsi", "text": "Nato a Torino il 25 ottobre 1891 ha dedicato la sua vita al reperimento di opere d'arte che, nel lungo arco della sua attivit\u00e0 di collezionista e antiquario, l'ha reso famoso in Italia e all'estero.\nLe sue ricerche e la fattiva collaborazione con le autorit\u00e0 permisero la ricomposizione di importanti opere d'arte anticamente smembrate e disperse sul mercato. \u00c8 il caso del Polittico di Bianz\u00e8, capolavoro di Defendente Ferrari, ora al Museo Borgogna di Vercelli.\nPietro Accorsi ebbe la possibilit\u00e0 di avvicinare, anche per vendita e trattativa privata, opere celebri. \nFu contattato per l'acquisto della Piet\u00e0 Rondanini di Michelangelo passata nelle raccolte del castello Sforzesco di Milano e tratt\u00f2 riservatamente per lo scrittoio femminile francese di Martin Carlin conservato alla Fondazione Calouste Gulbenkian di Lisbona.\nAltrettanto rimarchevoli sono le vicende legate alla storia della Collezione Trivulzio Belgioioso di Milano. \nNel 1935 Accorsi, dietro mandato dell'Ente e del Museo di Palazzo Madama di Torino e con l'appoggio dell'allora Principe di Piemonte, Umberto di Savoia, acquist\u00f2 la Collezione Trivulzio Belgioioso. La notizia venne diffusa dai giornali provocando l'interessamento di Mussolini, che ingiunse all'antiquario di non spostare la raccolta da Milano. Accorsi acconsent\u00ec, chiedendo per\u00f2 in cambio per la citt\u00e0 di Torino, come risarcimento della rescissione contrattuale, alcune opere della collezione, tra cui il \"Ritratto d'uomo\" (del 1476) di Antonello da Messina, ancora oggi presente nelle collezioni del Museo civico d'arte antica di Palazzo Madama di Torino.\nIl secondo dopoguerra vide Accorsi sempre pi\u00f9 impegnato sul versante dell'antiquariato internazionale con una clientela di grande prestigio e con incarichi importanti come quello del riordino dell'arredamento del Palazzo del Quirinale a Roma, voluto dal Presidente della Repubblica Luigi Einaudi.\nUna residenza sita sulla collina di Torino fu destinata, in un primo tempo, ad accogliere la raffinata collezione di arredi settecenteschi italiani e stranieri, per i quali Accorsi aveva una personale predilezione.\nPietro Accorsi si spense nel suo palazzo di Torino, in via Po 55, il 26 ottobre 1982.\nDopo la morte, l'intera collezione \u00e8 stata donata alla \"Fondazione Pietro Accorsi\".\nNel dicembre del 1999, accanto alla Fondazione, \u00e8 stato inaugurato il Museo di Arti decorative Accorsi - Ometto.\nIl museo e la Fondazione sono presieduti da Giulio Ometto, che collabor\u00f2 per anni con l'antiquario, e al quale Pietro Accorsi diede l'incarico di realizzare un museo che portasse il loro nome.\nBibliografia.\nL. Bellini, Nel mondo degli antiquari, Firenze, del Turco, 1950\nM. Bernardi, Il Museo Civico d'Arte Antica di Palazzo Madama a Torino, Torino, Istituto Bancario San Paolo di Torino, 1954\nL. Mall\u00e8, I dipinti del Museo d'arte antica, Torino, Museo Civico di Torino, 1963\nV. Viale, (a cura di), Mostra del Barocco Piemontese, vol. III, Torino, 1963\nL. Mall\u00e8, Palazzo Madama in Torino, vol. II, Torino, Tipografia Torinese Editrice, 1970\nL. Mall\u00e8, Il Museo Civico d'arte antica. Acquisti e doni 1966-1970, Torino, Museo Civico di Torino, 1970\nR. Antonetto, A. Cottino, \"Pietro Accorsi, un antiquario, un'epoca\", Omega Arte, Torino, 1999 \nR. Rizzo, \"Pietro Accorsi.\" \"Il mercante di meraviglie,\" Milano, Silvana editoriale, 2016"}
{"id": "925137", "revid": "35948", "url": "https://it.wikipedia.org/wiki?curid=925137", "title": "Cdn", "text": ""}
{"id": "925157", "revid": "709565", "url": "https://it.wikipedia.org/wiki?curid=925157", "title": "Wanted (fumetto)", "text": "Wanted \u00e8 una miniserie a fumetti scritta da Mark Millar e disegnata da J. G. Jones, pubblicata da Image Comics tramite gli studios Top Cow tra il 2003 e il 2005. Si tratta della prima opera della linea di fumetti \"creator-owned\" denominata Millarworld.\nIn lingua italiana il fumetto \u00e8 stato pubblicato con il sottotitolo \"Il crimine paga\".\nPremessa.\nMark Millar crea un universo immaginario in cui i supercriminali controllano il pianeta. L'idea deriva da una storia che suo fratello Bobby gli raccont\u00f2 quando era ancora un bambino. A cinque anni Mark vide su un libro una foto di una persona vestita da Superman e pensando che fosse il vero Superman chiese al fratello perch\u00e9 i supereroi non salvano davvero il mondo; Bobby, pi\u00f9 vecchio di Mark, disse al fratello che i supereroi erano stati sconfitti dai supercriminali, che ora governano il mondo in segreto. Molti anni dopo Mark scrisse quello che lui stesso definisce \u00abil mio primo vero fumetto\u00bb basandosi su quel racconto.\nTrama.\nWesley Gibson \u00e8 un ragazzo di 24 anni, represso dalla madre e sul lavoro, con una fidanzata (Cindy) che lo tradisce con il suo migliore amico. La sua vita viene stravolta quando incontra Fox, una sexy e spietata assassina che lo invita ad unirsi ad un gruppo di supercriminali nel quale prender\u00e0 il posto del padre, da poco ucciso.\nWesley \u2013 dopo un breve periodo di riflessione \u2013 decide di accettare la proposta e di unirsi al gruppo delle Armi del fato. Qui scoprir\u00e0 che suo padre, che lo aveva abbandonato da bambino, era il pi\u00f9 pericoloso e preciso assassino al mondo, conosciuto come il Killer e che lui dovr\u00e0 seguirne le orme.\nInizia cos\u00ec un periodo di addestramento, durante il quale Gibson viene rinvigorito liberandosi infine di tutte le oppressioni a cui era stato sottoposto, sperimentando un nuovo inizio nella sua vita. Successivamente Wesley nella sua nuova vita di supercriminale inizia con una spietata vendetta, uccidendo tutti coloro che gli hanno fatto dei torti e rovinato la vita reprimendolo. \nIn seguito, lascia la sua fidanzata rivelandole che da sempre sapeva che faceva sesso col suo migliore amico, affermando infine di averlo ucciso e di averlo buttato in un bidone dei rifiuti. Cindy \u00e8 convinta che Wesley stia avendo un crollo nervoso e che stia diventando un mitomane, ma egli afferma di trovarsi incredibilmente bene e libero per la prima volta nella sua vita. Nonostante Cindy minacci di tagliarsi i polsi se lui se ne fosse andato, Wesley la manda a quel paese con disprezzo non volendo pi\u00f9 avere a che fare con lei. \nEntrato ufficialmente nell'organizzazione di supercriminali, Wesley scopre che hanno conquistato il mondo nel 1986, unendosi hanno sconfitto tutti i supereroi della Terra e hanno poi rimosso il ricordo della vicenda dalla mente di tutti, bench\u00e9 tale guerra avesse portato numerose vittime da entrambe le parti. Scopre anche che i supercriminali sono divisi in cinque gruppi detti Famiglie, ciascuno padrone di un continente.\nProprio il capo della famiglia australiana, Mister Rictus, \u00e8 il maggiore indiziato per l'uccisione del padre di Wesley. Quest'ultimo insieme al capo della Famiglia dell'Europa da tempo tenta di convincere gli altri ad uscire allo scoperto, mentre le altre tre famiglie da sempre optano per la scelta di rimanere nell'ombra. Questa divergenza porter\u00e0 ad uno scontro, del quale Wesley sar\u00e0 il protagonista.\nEdizione italiana.\nL'edizione italiana \u00e8 curata dalla Panini Comics che ne pubblica una prima edizione in versione brossurata per la collana 100% Comics nel 2005. A novembre 2014 esce quella che viene annunciata come l'edizione definitiva dell'opera. Si tratta di \"Wanted Omnibus\" ed \u00e8 un volume cartonato di 192 pp. a colori con sovracopertina. La distribuzione avviene esclusivamente tramite le fumetterie.\nAltri media.\nNel giugno 2008 \u00e8 uscito il film \"Wanted - Scegli il tuo destino\" diretto da Timur Bekmambetov, un adattamento non fedele del fumetto, con Angelina Jolie, James McAvoy e Morgan Freeman.\nDal film \u00e8 stato ispirato un videogioco sparatutto, \"\", uscito per PC, PS3 e X360 nel 2009."}
{"id": "925164", "revid": "287204", "url": "https://it.wikipedia.org/wiki?curid=925164", "title": "Parete", "text": ""}
{"id": "925189", "revid": "599013", "url": "https://it.wikipedia.org/wiki?curid=925189", "title": "Ces", "text": ""}
{"id": "925191", "revid": "47767", "url": "https://it.wikipedia.org/wiki?curid=925191", "title": "Duomo di Trento", "text": "Il duomo di Trento, anche conosciuto come cattedrale di San Vigilio, \u00e8 la chiesa principale dell'arcidiocesi di Trento. In stile romanico, si trova nella piazza omonima della citt\u00e0 sopra ad un'antica basilica paleocristiana.\nStoria.\n\u00c8 la principale chiesa cittadina ed \u00e8 stata edificata sull'area in cui era originariamente presente l'antica basilica paleocristiana di San Vigilio, da cui prende il nome e che \u00e8 il patrono della citt\u00e0.\nAlla sua morte, Vigilio fu sepolto nella basilica. Scavi condotti tra il 1964 e il 1977 hanno evidenziato la presenza di un'antica costruzione ad un'unica navata di 14 \u00d7 45\u00a0m.\n\u00c8 comunque da ricordare che molto probabilmente, prima della morte del santo, fosse presente una chiesa, costruita secondo i modelli padani, ossia con aula unica e abside semicircolare rivolta verso est. Questa antica basilica era stata costruita fuori dalle mura perch\u00e9 fungeva da chiesa cimiteriale, infatti qui sono stati sepolti san Vigilio ed i tre martiri anaunensi Sisinnio, Martirio e Alessandro.\nIl principe vescovo Uldarico II (1022-1055) inizi\u00f2 la costruzione del palazzo vescovile e la riedificazione della cattedrale. Quest'ultima aveva tre navate, con pilastri impostati su blocchi di base provenienti da resti romani ed \u00e8 romana e semi greca, inoltre si inizi\u00f2 anche la costruzione di una cripta. Altemanno (1124-1149) prosegu\u00ec la costruzione della cripta (che esiste tuttora) che verr\u00e0 consacrata nel 1145. Ma se con Uldarico II la costruzione procedeva riadattando e utilizzando i resti romani, con Altemanno vennero aperte nuove cave, facendo cos\u00ec cessare la dipendenza dai resti classici.\nIl vescovo Federico Vanga (1207-1218) decise di ricostruire interamente il duomo dalle fondamenta, affidando il progetto alle maestranze comacine guidate da Adamo d'Arogno, come attesta una lapide murata nel basamento dell'abside, che recita in latino come nell'anno 1212, alla presenza del Vescovo Federico Vanga, il maestro della diocesi di Como Adamo d'Arogno, incominci\u00f2 e fabbric\u00f2 questa chiesa poi conclusa dai suoi figli e nipoti. La costruzione inizi\u00f2 nel 1212, ma alla morte del Vanga in Terrasanta i lavori andarono in crisi.\nIl progetto di Federico Vanga venne comunque sostanzialmente rispettato dai suoi successori che ne proseguirono la costruzione, mantenendone i caratteri principali stabiliti nel progetto, ovvero:\nNel 1236 mor\u00ec il maestro Adamo d'Arogno a cui successe il figlio Enrico di Fono d'Arogno, nel frattempo i fondi cominciarono a mancare e quindi il cantiere procedette a rilento.\nAlla fine del Duecento il transetto settentrionale venne ornato con un rosone detto \"ruota della fortuna\" per il motivo iconografico rappresentato. Il tema \u00e8 un topos dell'arte medioevale, rappresentato anche sui rosoni di San Zeno a Verona e della cattedrale di Ruvo di Puglia. Fra le sue celebri rappresentazioni miniate si ricorda l\"'Hortus deliciarum\" di Herrard von Landsberg del 1175. L'intero rosone rappresenta una ruota con dodici raggi, costituiti dalle esili colonnine che terminano con capitelli vegetali, che terminano con archi che intersecandosi suddividono l'apertura in dodici petali. Al centro, sul fulcro della ruota, \u00e8 rappresentata una figura coronata e vestita con una lunga tunica: la fortuna, che poggia le mani su un cerchio decorato a motivi vegetali, probabilmente la vite simbolo della Vita. Al di sopra, un re, riconoscibile dalla corona, leva al cielo due coppe, mentre lungo tutta la ruota, che gira in senso antiorario, sono rappresentate le dodici figure che scendono e risalgono a seconda del girare della sorte benigna o avversa.\nTra il 1305 e il 1307, Egidio da Campione diresse i lavori realizzando il fianco meridionale del duomo e la parte inferiore dei campanili. Nel 1321 il figlio di Egidio, Bonino da Campione, realizz\u00f2 il rosone sulla facciata e aggiunse elementi ormai gotici.\nAl di sotto del rosone si allunga il protiro della Porta del Vescovo, mentre a sinistra, una nicchia ospita la \"Madonna degli Annegati\", copia dell'originale duecentesco spostato all'interno della chiesa, cos\u00ec chiamata per l'antica usanza di porre ai suoi piedi i cadaveri recuperati dalle acque dei fiumi.\nNella lunetta del portale, il Cristo Pantocratore con i simboli degli evangelisti, duecentesco, mostra ancora tracce dell'originaria decorazione policroma.\nIl portale fu restaurato all'epoca del Principe Vescovo Bernardo Clesio, che vi fece aggiungere il proprio stemma, le sette verghe legate in un fascio. Sempre sotto Bernardo Clesio, Lucio da Como innalz\u00f2 la cupola.\nIl 4 febbraio 1508 venne incoronato al Duomo l'imperatore Massimiliano d'Asburgo che trasfer\u00ec ad Innsbruck la sua residenza ufficiale nel Tirolo. \nLa chiesa dal 1545 al 1563 ospit\u00f2 le sessioni solenni del Concilio di Trento.\nNel 1682 ad opera di Giuseppe Alberti venne realizzata la Cappella del Crocefisso, una struttura barocca inserita nelle forme quasi totalmente romaniche, mentre nel 1739 venne realizzato il baldacchino dell'altare maggiore d'ispirazione berniniana, demolendo il precedente presbiterio rialzato (4,30m rispetto al piano pavimentale) con altare e coro e la cripta sottostante (1,10m sotto il piano pavimentale). Baldacchino e altare maggiore sono opera dei fratelli scultori Antonio Giuseppe e Domenico Sartori di Castione.\nNel marzo del 1913 papa Pio X la elev\u00f2 al rango di basilica minore.\nMolte delle opere che un tempo si trovavano all'interno della Cattedrale di San Vigilio sono oggi conservate all'interno del Museo Diocesano Tridentino.\nCampane.\nSul campanile della Cattedrale \u00e8 installato un concerto di otto campane in Lab2 che copre l'intera ottava della scala diatonica maggiore. Sei di queste furono fuse nel 1920 dalla fonderia Luigi Colbacchini di Trento e donate dalla citt\u00e0 di Mantova, e sono precisamente le attuali prima, seconda, terza, quinta, sesta ed ottava campane (Lab2-Sib2-Do3-Mib3-Fa3-Lab3).\nA queste furono aggiunte altre due campane nel 1955, fuse dalla fonderia di Luigi Cavadini di Verona, e realizzate per inserire il quarto ed il settimo grado mancanti per il completamento della scala diatonica maggiore.\nIl suono di tutte le campane \u00e8 riservato alle maggiori solennit\u00e0.\nSul campanile di San Romedio, adiacente al Duomo, \u00e8 presente una campana del 1862 del fonditore Chiappani di Trento.\nAneddoti.\nUna colonna annodata, ofitica, fa bella mostra di s\u00e9 nel protiro meridionale nel transetto del Duomo, la cui strana foggia potrebbe indicare la teologia della trinit\u00e0 (Padre e Figlio legati dallo Spirito). Da notare che alla base della colonnina di destra vi sono due fanciulli, che secondo la leggenda sarebbero i figli dell'architetto Adamo d'Arogno, i \"figli di Adamo\", che continuarono la costruzione dopo la morte del padre.\nSulla parete nord del duomo, nei pressi della Sacrestia, \u00e8 affrescata la leggenda di san Giuliano laddove si erge un pulpito, lasciato vuoto apposta, a mezz'aria per enfatizzare la presenza del Padre (Gv 1,18; Gv 6,46; 1Gv4,12) che nessuno pu\u00f2 vedere ma che tutti possono \"percepire\". San Giuliano, il patrono della Val Rendena, si sarebbe fatto eremita per espiare una pena di parricidio dopo che aveva confuso i propri genitori con dei ladri. L'affresco \u00e8 opera di Monte di Bologna.\nAlle spalle del Duomo (\"el drio del dom\") c'\u00e8 una statua di san Vigilio di Eraldo Fozzer che originariamente era stata prevista per il Palazzo delle Poste e che all'ultimo istante fu sostituita da quella di san Cristoforo. La statua, curiosamente, non rispetta l'iconografica degli zoccoli (sgalmere) tramite i quali il santo sub\u00ec il martirio.\nIl Duomo sarebbe collegato al Palazzo delle Albere tramite un condotto sotterraneo, per permettere al cardinale Madruzzo di sfuggire alle lamentazioni del popolo di fedeli."}
{"id": "925206", "revid": "38120", "url": "https://it.wikipedia.org/wiki?curid=925206", "title": "CESI", "text": ""}
{"id": "925207", "revid": "767487", "url": "https://it.wikipedia.org/wiki?curid=925207", "title": "Haddaway", "text": "Ha raggiunto i vertici delle classifiche europee all'inizio degli anni novanta grazie al grande successo del singolo \"What Is Love\", pubblicato nel maggio 1993. In seguito ha proseguito la carriera di artista di musica dance pubblicando svariati album e singoli.\nBiografia.\nGli anni del successo.\nFiglio di un oceanografo olandese ed una infermiera locale, cresciuto tra Europa e Stati Uniti d'America, nel 1989 si trasfer\u00ec a Colonia.\nIl suo primo singolo, \"What Is Love\", uscito nel dicembre 1992, ebbe un grande successo commerciale in Europa e nel Nord America nel 1993; pezzo ballatissimo nelle discoteche di mezzo mondo, \u00e8 stato inserito in innumerevoli raccolte di musica dance e ne sono stati eseguiti un numero elevatissimo di remix e versioni alternative.\nLa canzone \u00e8 stata inserita nel primo album dell'artista, intitolato \"Haddaway - The Album\", promosso da altri pezzi da discoteca pubblicati come singolo: l'omonimo \"Life\", \"Mama's House\", \"I Miss You\" e \"Rock My Heart\". Anche l'album, che conteneva pezzi nello stesso stile eurodance dei singoli estratti, genere musicale particolarmente in voga in quegli anni, ha raggiunto ottime posizioni nelle classifiche di diversi paesi.\nIn seguito al successo del primo disco, il cantante ha pubblicato nuovo materiale nel 1995. In quest'anno \u00e8 infatti uscito il singolo \"Fly Away\" che, seppur ancora dalle sonorit\u00e0 eurodance, non \u00e8 riuscito a eguagliare i risultati dei precedenti brani, raggiungendo comunque buone posizioni nelle classifiche di vendita europee. Al singolo \u00e8 seguito il suo secondo disco, intitolato \"The Drive\", anch'esso di buon successo pur non avendo eguagliato i risultati del precedente. Dal disco sono stati estratti altri singoli, \"Catch a Fire\" e \"Lover Be Thy Name\", che hanno ottenuto un tiepido successo. Anche questo secondo disco \u00e8 uscito per l'etichetta discografica Coconut.\nSempre per la stessa etichetta \u00e8 uscito, nel 1998, il terzo album \"Let's Do It Now\", dove ha cambiato musicalit\u00e0, dalla piena eurodance per la quale era stato conosciuto in favore di un genere dance pi\u00f9 commerciale. L'album non ha ottenuto lo stesso successo dei precedenti.\nGli anni recenti.\nNegli anni seguenti il cantante ha fatto uscire numerose raccolte e anche alcuni album di inediti, passati tuttavia inosservati al grande pubblico.\nHaddaway \u00e8 apparso al \"Comeback reality television show\" in Germania nel 2004, poi in uno show inglese simile, \"Hit Me Baby One More Time\", nel 2005, e successivamente nella versione americana dello stesso. Nel 2008 torna a cantare nel singolo \"I Love the 90's\", prodotto insieme a Dr. Alban, altro personaggio storico della Eurodance. Ha fatto un'apparizione anche in Italia, durante la puntata di \"Matricole &amp; Meteore\", trasmessa da Italia 1 l'11 febbraio 2010. Nello stesso anno pubblica \"You Gave Me Love\".\nNel 2011 esce \"Thing Called Love\", in collaborazione con il dj austriaco Wolfram.\nIl 14 ottobre 2011 canta \"What is love\" nel programma televisivo \"I migliori anni\", su Rai 1.\nVita privata.\nHaddaway ora vive a Kitzb\u00fchel in Austria, ma ha anche una casa a Colonia."}
{"id": "925211", "revid": "256896", "url": "https://it.wikipedia.org/wiki?curid=925211", "title": "FESAL", "text": ""}
{"id": "925217", "revid": "834", "url": "https://it.wikipedia.org/wiki?curid=925217", "title": "I.M.O.", "text": ""}
{"id": "925255", "revid": "1705737", "url": "https://it.wikipedia.org/wiki?curid=925255", "title": "Lago Champlain", "text": "Il lago Champlain (in francese: \"Lac Champlain\") \u00e8 un lago naturale di acqua dolce dell'America del Nord, che si estende prevalentemente entro i confini degli Stati Uniti d'America (stati del Vermont e New York), ma parzialmente attraverso il confine fra gli Stati Uniti e la provincia canadese del Qu\u00e9bec.\nLa parte compresa nello Stato di New York bagna la parte orientale della contea di Clinton e di quella di Essex; gran parte di questa zona \u00e8 contenuta nella zona protetta del parco Adirondack.\nLe cittadine di Plattsburgh (New York) e Burlington (Vermont) si affacciano sulle rive settentrionali del lago, la citt\u00e0 di Crown Point (New York) sulla riva occidentale e la cittadina di Ticonderoga \u00e8 sita sulla parte meridionale del lago.\nLa parte appartenente alla provincia del Quebec si trova nei territori comunali di Le Haut-Richelieu e di Brome-Missisquoi.\nCirca 250.000 persone ricevono acqua potabile dal lago.\nIl lago \u00e8 alimentato dai fiumi Otter Creek, Winooski, Poultney, Missisquoi e Lamoille nel Vermont, e Ausable, Chazy, Boquet, Saranac e La Chute, nello Stato di New York. L'emissario \u00e8 il Richelieu.\nEsso \u00e8 collegato con il fiume Hudson dal canale Champlain.\nMostri lacustri.\nSecondo alcune testimonianze criptozoologiche nel lago si aggirerebbe un mostro lacustre di nome Champ. Il lago in questione porta proprio il nome del francese Samuel de Champlain, il quale rifer\u00ec di avervi visto strane creature mentre esplorava la zona fra il 1608 e il 1612. Sembra che gi\u00e0 da secoli gli indiani del luogo tramandassero il racconto di un anfibio enorme che frequentava le acque del lago. Era definito \"chaousarou\". Il 5 luglio 1977 una turista di nome Sandra Mansi fotograf\u00f2 testa, collo e schiena di una presunta creatura che emergeva dal lago. Due anni dopo, uno strumento ad alta rilevazione tecnica, segnal\u00f2 che nell'acqua si muoveva qualcosa che misurava fino a quattro metri di lunghezza. Dei critozoologi hanno sostenuto la fantasiosa ipotesi che si trattasse di un plesiosauro, un grande rettile acquatico ufficialmente estintosi da milioni di anni."}
{"id": "925274", "revid": "72563", "url": "https://it.wikipedia.org/wiki?curid=925274", "title": "Teorema pi greco", "text": ""}
{"id": "925276", "revid": "287204", "url": "https://it.wikipedia.org/wiki?curid=925276", "title": "Al-Mansur", "text": "Regn\u00f2 dal 754 al 775 ed \u00e8 maggiormente noto per aver disposto la fondazione nel 762 di una nuova residenza e di un nuovo palazzo califfale (la cosiddetta \"Citt\u00e0 Rotonda\"), presso l'antico villaggio preislamico persiano di Baghdad - che sar\u00e0 spesso chiamata in seguito \"Mad\u012bnat al-Sal\u0101m\" (Citt\u00e0 della Pace) - destinandola a diventare la nuova capitale califfale.\nGli esordi. L'uccisione di Ab\u016b Muslim.\nI primi anni del suo regno furono segnati dal problema del consolidamento del trono dopo la morte del suo predecessore e primo califfo abbaside, Ab\u016b l-\u02bfAbb\u0101s, noto per il suo \"laqab\" di al-\u1e62aff\u0101\u1e25 (il Generoso).\nPer rafforzare la nuova dinastia, nel 752 ordin\u00f2 l'assassinio di Ab\u016b Muslim, un liberto (\"mawl\u0101\") che era stato incaricato dalla famiglia abbaside di organizzare la propaganda anti-omayyade e che aveva vittoriosamente guidato l'esercito abbaside contro il regime califfale di Damasco, sconfiggendone l'ultimo esponente, Marw\u0101n II. L'enorme popolarit\u00e0 guadagnata da Ab\u016b Muslim allarm\u00f2 al-Man\u1e63\u016br che, dopo averlo convocato presso la sua corte, lo fece eliminare sotto i suoi occhi da una sua guardia, facendone poi gettare il cadavere nel fiume Tigri.\nIn realt\u00e0 il califfato di al-Man\u1e63\u016br non si esaurisce in quest'omicidio e nella fondazione della citt\u00e0 islamica che sarebbe stata destinata a diventare, alla sua acme, la maggior citt\u00e0 di tutto il mondo di allora , col suo milione circa di abitanti, le sue centinaia di moschee, i suoi \"\u1e25amm\u0101m\" e con i suoi 7.000 ettari di superficie (cinque volte pi\u00f9 della stessa Costantinopoli).\nMuhammad \"al-Nafs al-Zakiyya\".\nIl califfo infatti dovette affrontare problemi non piccoli di ordine pubblico, il pi\u00f9 importante dei quali fu il tentativo di rovesciamento degli Abbasidi tentato dall'alide Mu\u1e25ammad ibn \u02bfAbd All\u0101h, soprannominato \"al-Nafs al-Zakiyya\" (L'Anima Pura).\nLa rivolta costituisce il primo episodio della lunga contesa fra l'Alidismo (che poi lentamente diventer\u00e0 il futuro Sciismo) e quello che poco dopo sar\u00e0 chiamato Sunnismo. La pretesa infatti degli Alidi - che con gli Abbasidi avevano combattuto contro gli Omayyadi, considerati \"usurpatori\" dei diritti dell\"'Ahl al-Bayt\" (\"La Gente della Casa\", vale a dire il casato del profeta Mu\u1e25ammad) - era infatti quella di assumere con il loro esponente principale la dignit\u00e0 califfale, che essi consideravano loro di diritto e usurpata in seguito alle vicende connesse allo scontro fra il quarto califfo \u02bfAl\u012b b. Ab\u012b \u1e6c\u0101lib, cugino e genero del profeta, e l'omayyade Mu\u02bf\u0101wiya b. Ab\u012b Sufy\u0101n, che avevano portato allo scontro di Siff\u012bn.\nAl fronte anti-omayyade avevano partecipato anche gli Abbasidi, che dovevano il loro nome al fatto di essere discendenti dello zio del Profeta, al-\u02bfAbb\u0101s b. \u02bfAbd al-Mu\u1e6d\u1e6dalib, ma a vittoria conseguita gli Abbasidi (che avevano puntigliosamente creato e resi efficienti gli eserciti khorasanici, detti \"Khur\u0101s\u0101niyya\", grazie ad Ab\u016b Muslim) tennero per loro la suprema carica della \"Umma\" islamica, anzich\u00e9 cederla agli ingenui e fiduciosi alidi.\nLe rivolte dell\"'Anima Pura\" a Medina nel dicembre 762 e di suo fratello Ibr\u0101h\u012bm a Bassora nel gennaio 763 (vittoria abbaside di B\u0101khamr\u0101) furono facilmente stroncate da al-Man\u1e63\u016br, ma da quel momento la frattura non fu pi\u00f9 sanata, causando divisioni fra i musulmani che ancor oggi mostrano tutta la loro forza.\nIl consolidamento del potere barmecide.\nUn'altra importante riforma di al-Man\u1e63\u016br fu il grande impulso dato ad un'efficiente amministrazione, delegando amplissimi poteri alla famiglia khorasanica dei Barmecidi, che condussero il califfato con eccezionale competenza e spirito modernizzatore\nQuando al-Man\u1e63\u016br mor\u00ec (forse per cancro allo stomaco), lasciava un impero forte militarmente ed economicamente, con le casse erariali (il \"Bayt al-m\u0101l\", ossia \"Casa della ricchezza\") ricolme di milioni di \"d\u012bn\u0101r\", frutto della sua saggia e accorta amministrazione finanziaria. Gli succedeva il suo amatissimo figlio Mu\u1e25ammad, chiamato per volere paterno col \"laqab\" al-Mahd\u012b (\"il Benguidato [da Dio]\") per controbattere a livello di propaganda alla pretesa dell'alide \"al-Nafs al-Zakiyya\", che si presentava ai musulmani appunto come il Mahd\u012b."}
{"id": "925290", "revid": "72563", "url": "https://it.wikipedia.org/wiki?curid=925290", "title": "Teorema \u03c0", "text": ""}
{"id": "925311", "revid": "1494169", "url": "https://it.wikipedia.org/wiki?curid=925311", "title": "1776 (disambigua)", "text": ""}
{"id": "925312", "revid": "648716", "url": "https://it.wikipedia.org/wiki?curid=925312", "title": "Contea di Ashtabula", "text": "Ashtabula \u00e8 una contea dell'area nord-orientale dello Stato dell'Ohio negli Stati Uniti.\nGeografia fisica.\nLa contea \u00e8 bagnata a nord dal lago Erie, ad est confina con le contee di Erie e Crawford dello Stato della Pennsylvania, a sud con la contea di Trumbull ed a ovest con le contee di Geauga e di Lake.\nLa contea coprendo una superficie di (di cui oltre il 48% \u00e8 rappresentato da acque) \u00e8 la pi\u00f9 estesa dello Stato.\nIl territorio \u00e8 prevalentemente pianeggiante. Al confine sud-orientale \u00e8 situato il grande lago artificiale della \"Pymatung Reservoir\" che si \u00e8 formato nel 1932 in seguito alla sbarramento con una diga del fiume \"Shenango\" in Pennsylvania.\nNell'area nord-orientale scorre il \"Conneaut Creek\" che sfocia nel lago Erie. L'area centrale \u00e8 drenata dal fiume \"Ashtabula\" un altro immissario del lago Erie alla cui foce \u00e8 situata la citt\u00e0 portuale Ashtabula. Nell'area occidentale scorre il fiume \"Grand\", dapprima verso nord e poi verso ovest.\nStoria.\nLa contea fu istituita nel 1808 su territori che fino ad allora avevano fatto parte delle contee di Trumbull e Geauga. Il nome deriva da una parola degli indiani irochesi che significa \"fiume ricco di pesce\".\nLe citt\u00e0 di Ashtabula e Jefferson furono fondate nel 1803 e furono importanti localit\u00e0 lungo la cosiddetta \"Underground Railway\", la rete di passaggi segreti che permetteva agli schiavi fuggiaschi degli Stati del sud di raggiungere luoghi sicuri come il Canada con l'aiuto degli abolistionisti."}
{"id": "925319", "revid": "1305772", "url": "https://it.wikipedia.org/wiki?curid=925319", "title": "Marie-George Buffet", "text": "\u00c8 stata ministro francese della Giovent\u00f9 e dello Sport dal 1997 al 2002 nel governo presieduto da Lionel Jospin.\n\u00c8 stata segretario nazionale dopo il 31\u00ba congresso nell'ottobre 2001, rieletta al 33\u00ba congresso il 26 marzo 2006, ma ha lasciato le sue funzioni il 4 gennaio 2007, per partecipare elle elezioni presidenziali del 2007, dove si \u00e8 candidata in rappresentanza della \"sinistra popolare e antiliberale\". Ha ottenuto al primo turno 707.268 voti (1,93%), venendo esclusa dal successivo ballottaggio.\nAttiva nel Forum sociale mondiale, vi ha trovato una stretta condivisione di vedute politiche ed ideali con la scrittrice e politica africana Aminata Dramane Traor\u00e9."}
{"id": "925324", "revid": "767487", "url": "https://it.wikipedia.org/wiki?curid=925324", "title": "Karate Kiba", "text": "Karate Kiba \u00e8 un film del 1976 diretto da Simon Nuchtern.\nPellicola di arti marziali, con Sonny Chiba, venne successivamente distribuita negli Stati Uniti una versione censurata nota come \"Chiba the Bodyguard\".\nTrama.\nIl maestro di karate che combatte la criminalit\u00e0, Chiba, \u00e8 tornato in Giappone, dove tiene una conferenza durante la quale annuncia la sua intenzione di voler eliminare le radici del commercio di droga nel suo paese. Offre i suoi servigi di guardia del corpo a chiunque avr\u00e0 il coraggio di procurare informazioni sulle attivit\u00e0 dei signori della droga. Viene presto avvicinato da una donna misteriosa che afferma di avere un'informazione importante e chiede la protezione di Chiba. Sembra essere davvero intenzionata a dirgli la verit\u00e0, ma \u00e8 veramente ci\u00f2 che vuol far credere?"}
{"id": "925331", "revid": "53669", "url": "https://it.wikipedia.org/wiki?curid=925331", "title": "Chiba the Bodyguard", "text": ""}
{"id": "925335", "revid": "47767", "url": "https://it.wikipedia.org/wiki?curid=925335", "title": "Illidan", "text": ""}
{"id": "925337", "revid": "224230", "url": "https://it.wikipedia.org/wiki?curid=925337", "title": "Ludovic-Oscar Frossard", "text": "Biografia.\nFiglio di un artigiano radical-socialista e anticlericale e di una madre di ascendenza ebraica, St\u00e9phanie Schwob (1861-1924), massone, membro della loggia \"L'Internationale\" del Grande Oriente di Francia.\n\u00c8 stato segretario generale della SFIO dal 1918, e dal 1921 segretario generale del giovane Partito Comunista Francese (PCF). Uscito dal partito nel 1923, cre\u00f2 il \"Parti communiste unitaire\" (PCU). Nel 1925 rientr\u00f2 nella SFIO e nel 1928 fu eletto per la prima volta deputato, ma nel 1935 lasci\u00f2 il partito per aderire all'Unione Socialista Repubblicana (USR), una formazione nata dalla confluenza di due piccoli partiti di orientamento socialista moderato. Entr\u00f2 al governo come ministro del Lavoro, e nel 1936 si fece rieleggere deputato nelle liste dell'USR. \u00c8 stato ministro in otto governi, dal 1935 al 1937 e dal 1938 al 1940. Nel luglio 1940 vot\u00f2 a favore dell'attribuzione dei pieni poteri al maresciallo P\u00e9tain, ma nel corso dei quattro anni in cui la Francia \u00e8 stata occupata dall'esercito tedesco mantenne un atteggiamento defilato, limitandosi all'attivit\u00e0 giornalistica.\nEra il padre del giornalista e scrittore Andr\u00e9 Frossard."}
{"id": "925343", "revid": "76069", "url": "https://it.wikipedia.org/wiki?curid=925343", "title": "Jol\u00f3", "text": ""}
{"id": "925348", "revid": "767487", "url": "https://it.wikipedia.org/wiki?curid=925348", "title": "Contratto per uccidere", "text": "Contratto per uccidere (diffuso anche col titolo \"\"Contratto per uccidere\" di Ernest Hemingway\") \u00e8 un film neo-noir del 1964 diretto da Don Siegel. Si tratta del secondo adattamento del racconto di Ernest Hemingway \"Gli uccisori\" dopo \"I gangsters\" del 1946, la cui regia fu inizialmente proposta proprio a Siegel, ma in seguito affidata a Robert Siodmak.\nLa versione di Don Siegel era destinata a essere il primo film Tv della storia, ma la NBC la giudic\u00f2 troppo violenta per la messa in onda e la Universal la distribu\u00ec invece nel circuito cinematografico. Nel cast figurano Lee Marvin e Ronald Reagan, qui nella sua ultima interpretazione prima di entrare in politica.\nTrama.\nCharlie e Lee sono assassini professionisti ai quali \u00e8 stato assegnato il compito di uccidere l'ex-pilota di auto da corsa Johnny North, che lavora adesso come insegnante in una scuola per ciechi. Sebbene avvisato, invece di fuggire, l'uomo consente ai due di ucciderlo. Trascorso del tempo, Charlie, il pi\u00f9 vecchio dei due, non \u00e8 convinto di quanto successo. \u00c8 strano che North non abbia cercato di salvarsi da morte certa; altra cosa strana \u00e8 che si vocifera che abbia preso parte ad una rapina il cui bottino non \u00e8 mai stato trovato. Il fatto che l'assassinio di North sia stato commissionato in modo anonimo non fa che accrescere la loro curiosit\u00e0. Charlie e Lee decidono dunque di far visita alle persone che conoscevano North per scoprire la verit\u00e0.\nIl primo ad essere trovato e interrogato \u00e8 il meccanico e miglior amico di North, Earl Sylvester. L'uomo racconta della sua relazione sentimentale con Sheila Farr, un'affascinante mantenuta, legata al malvivente Jack Browning; ed infine rievoca il pauroso incidente che costrinse North a ritirarsi dalle corse dei professionisti, per un problema alla vista.\nIl secondo ad essere interrogato \u00e8 Mickey Farmer. Faceva parte del gruppo di partecipanti alla rapina ad un furgone portavalori, assieme a Jack Browning, l'ideatore del colpo; a George Flemming, Sheila Farr e allo stesso North. Racconta di come Sheila riusc\u00ec ad arruolare North, finito a bazzicare le squallide corse di provincia, come autista del colpo. Narra poi della meticolosa preparazione del colpo; della crescente gelosia di Browning; dell'esecuzione della rapina e, infine, di come fin\u00ec: North bugger\u00f2 tutti, colpendo Browning a tradimento e scappando col maloppo.\nIl terzo a parlare \u00e8 lo stesso Jack Browning. Sostiene di non essere lui il mandante dell'omicidio di North; e d\u00e0 ai due sicari i contatti di Sheila.\nCharle e Lee vanno dunque a trovare la ragazza, a sorpresa; la minacciano e lei confessa. North aveva saputo da Sheila che dopo la rapina Browning l'avrebbe ucciso e cos\u00ec i due avevano architettato il contro-colpo: North avrebbe messo Browning fuori combattimento, avrebbe preso i soldi e sarebbe poi scappato con l'amata Sheila. Ma fatto tutto questo, North scopre che Sheila ha fatto il doppio gioco e ha condotto al loro nascondiglio Browning: questi prende i soldi, spara a North ma non lo colpisce mortalmente e va via con la ragazza. Tempo dopo, avendo scoperto dove North si era rifugiato, Browning assolda i due sicari per farlo fuori.\nCharlie e Lee decidono allora di tornare da Browning per gli ultimi chiarimenti, ma all'uscita dall'albergo di Sheila, Browning stesso spara contro i due sicari con un fucile di precisione e uccide Lee. Charlie, gravemente ferito, raggiunge Browning e Sheila nella loro abitazione e li uccide mentre si preparavano a fuggire coi soldi del colpo. Ma non riesce ad arrivare all'auto, cadendo senza vita a terra."}
{"id": "925354", "revid": "12109", "url": "https://it.wikipedia.org/wiki?curid=925354", "title": "Parete (architettura)", "text": "Una parete \u00e8 un elemento architettonico verticale, composto da un volume piano dallo spessore ridotto rispetto all'altezza e alla larghezza. Pu\u00f2 avere un andamento rettilineo o ondulato. La parete delimita lo spazio di un edificio e lo suddivide internamente. In senso traslato si pu\u00f2 chiamare \"parete\" qualsiasi confine verticale di un ambiente (ad esempio la parete di una grotta).\nLa nascita della parete si pu\u00f2 teoricamente far risalire al momento in cui, in epoca preistorica o protostorica, dalle costruzioni quali le tende di pali, le pseudocupole o le case a tetto (di forma triangolare), si pass\u00f2 ad abitazioni pi\u00f9 elaborate, con superfici verticali, orizzontali e oblique. Tale innovazione nella concezione della struttura abitativa condusse a differenziare la parete dal soffitto e dal tetto, con l'assegnazione a ciascun elemento di una funzione e di una modalit\u00e0 di costruzione diverse.\nPer i greci la parete (isodoma) aveva un'importante funzione portante, mentre i romani inventarono tecniche pi\u00f9 rapide ed economiche (come la gittata di pietrisco nella malta pozzolana) che resero alcune pareti dei semplici divisori interni tra gli ambienti.\nLe pareti di un edificio possono classificarsi secondo vari criteri. Innanzitutto vi sono\nPoi dal punto di vista della funzione si hanno pareti di chiusura (che delimitano uno spazio su ogni lato) o non di chiusura.\nA seconda delle modalit\u00e0 costruttive si possono avere \nParticolarmente significative sono le soluzioni adottate nel tempo per gli angoli di giuntura tra le pareti, con problemi tecnologici ed estetici risolti dagli architetti in molteplici maniere."}
{"id": "925359", "revid": "1318658", "url": "https://it.wikipedia.org/wiki?curid=925359", "title": "Jules Guesde", "text": "Per mezzo del suo giornale \"L'Egalit\u00e9\" (1877-1883), si impegn\u00f2 per la diffusione in Francia delle idee marxiste. Nel 1882 fond\u00f2 con Paul Lafargue il Partito Operaio che prender\u00e0 il nome di \"Partito Operaio Francese\".\nPrimi passi nel giornalismo militante.\nFiglio di Fran\u00e7ois Bazile, un professore di scuola privata, Jules Bazile, dopo aver condotto studi classici ed essersi diplomato nel 1863, prese servizio presso la Prefettura di Parigi come addetto alla direzione della Stampa. Collabor\u00f2 prestissimo a giornali repubblicani, mettendosi in luce per le audaci posizioni di opposizione al regime imperiale; \u00e8 in questa occasione che scelse come pseudonimo il cognome della madre El\u00e9onore Guesde.\nQuesti anni sono quelli di una formazione politica progressivamente sempre pi\u00f9 spostata a sinistra. A un giornalista del \"Matin\" che nel 1893 lo intervistava sul suo itinerario politico, rispose che era diventato repubblicano sotto l'impero leggendo di nascosto \"Les Ch\u00e2timents\" di Victor Hugo, ateo leggendo la \"Critica della Ragion Pura\" di Kant e infine socialista grazie alla Comune di Parigi.\nSi trasfer\u00ec in seguito per lavoro prima a Tolosa (1868) e poi a Montpellier (1869-71); \u00e8 da qui che critica l'entrata in guerra della Francia nel 1870.\nDifende le idee repubblicane sui giornali \"Le Progr\u00e8s lib\u00e9ral\" di Tolosa e \"La Libert\u00e9\" e \"Les Droits de l'Homme\" di Montpellier. Dopo la caduta di Napoleone III, sostiene la nuova Repubblica e soprattutto l'insurrezione della Comune. Fu condannato alla prigione per i suoi violenti articoli e, per sfuggire alla prigione, and\u00f2 in esilio per qualche mese. Si rifugi\u00f2 prima in Svizzera e poi in Italia, a Milano, dove visse dando lezioni di francese. \u00c8 allora che entra in contatto con i militanti della Prima internazionale (Associazione internazionale dei lavoratori), fondata nel 1864. Inizialmente Guesde fu ostile a Karl Marx, poi gli si avvicin\u00f2 progressivamente: non tutte le idee di Marx lo convincevano, ma ne approvava caldamente il concetto di \"presa del potere da parte del proletariato\".\nLeader del partito \u00abcollettivista\u00bb.\nRitornato in Francia nel 1876, Guesde punt\u00f2 su due obiettivi: prima di tutto ricostruire il movimento operaio decapitato dopo la repressione della Comune di Parigi, e in secondo luogo convincere l'\u00e9lite della classe operaia francese del fondamento delle dottrine del socialismo scientifico prodotte dal pensiero marxista.\nA tal fine, lanci\u00f2 con Paul Lafargue il giornale \"L'\u00c9galit\u00e9\" (che apparir\u00e0, con qualche interruzione, tra il 1877 e il 1883), che diffuse in Francia delle idee che, accanto al marxismo, manifestavano influenze del pensiero democratico francese, da Blanqui a Rousseau. In effetti, Engels ironizz\u00f2 cos\u00ec in una lettera ad un amico: \nIl gruppo \u00ab\"collettivista\"\u00bb diretto da Guesde riusc\u00ec ad ottenere la maggioranza al Congresso operaio di Marsiglia del 1879, preludio alla fondazione, nel 1882 del Partito Operaio. Il PO assunse in seguito (1893) il nome di Patito operaio francese, per evitare le calunnie della propaganda nazionalista: tuttavia il POF rest\u00f2 fino ala fine fedele alla propria visione internazionalista\nSorsero presto divergenze tra i dirigenti, riguardo alle condizioni per la presa del potere e le relazioni del partito con la giovane Repubblica. Per i \u00ab\"possibilisti\"\u00bb, guidati da Paul Brousse e Jean Allemane, conveniva fare, al pi\u00f9 presto, le \u00ab\"riforme possibili\"\u00bb, piuttosto che attendere una rivoluzione la cui realizzazione appariva poco probabile.\nIn quell'epoca Guesde incarnava la linea dura del movimento operaio, contraria ad ogni compromesso con le \u00ab\"forze borghesi\"\u00bb. Nel corso di questa fase fondativa della sinistra francese, egli incarn\u00f2 l'archetipo del militante povero, incorruttibile, in perenne viaggio per tutta la Francia per diffondere il socialismo rivoluzionario.\nGuesde pubblica libri, opuscoli e articoli; guida, nonostante la sua salute cagionevole, centinaia di manifestazioni socialiste. Si rivela anche un buon organizzatore: struttura con rigore il partito secondo una logica piramidale di grande efficacia, in cui ogni livello \u00e8 animato da militanti, spesso di origine operaia, totalmente devoti, se non sottomessi, alla celebre \u00ab\"disciplina guesdista\"\u00bb, che stupisce simpatizzanti e avversari per il suo rigore. D'altra parte il Partito Operaio \u00e8 internazionalista e intrattiene stretti legami con i partiti operai stranieri, soprattutto con il Partito Socialdemocratico di Germania.\nIl Partito Operaio conosce rapidi successi. Conta appena 2.000 membri nel 1889, cresce in forza (20.000 militanti nel 1902) e conquista molti grandi Comuni, soprattutto Roubaix, che resta il santuario del movimento (la \u00ab\"Roma del Socialismo\"\u00bb) fino al 1914.\nIl PO raggiunse il suo punto elettorale pi\u00f9 alto alle elezioni legislative del 1893.\nMolto popolare nella Francia settentrionale, sostenuto dagli operai tessili e dalla grande industria, il PO ebbe un'influenza meno forte e meno duratura nel \"Midi rosso\" (il \"Mezzogiorno\" francese). Guesde entr\u00f2 nella Camera dei deputati per la prima volta nel 1893 per la circoscrizione di Roubaix; fu poi battuto nel 1898 e nel 1902 e rieletto nel 1906: da allora conserv\u00f2 il suo seggio fino alla morte nel 1922.\nL'unificazione dei socialisti francesi.\nSotto l'impulso di Guesde, il PO fu uno dei promotori, in Francia, della giornata del Primo Maggio a partire dal 1887, la quale mirava ad ottenere per gli operai delle conquiste precise e immediate, come la riduzione della giornata di lavoro.\nNel 1900 si oppose a Jean Jaur\u00e8s in merito alla partecipazione di Alexandre Millerand al ministero \u00ab\"borghese\"\u00bb di Waldeck-Rousseau.\nIl nucleo di quel dibattito porter\u00e0 alla pubblicazione di un opuscolo dal titolo \"Les deux m\u00e9thodes\" (\"I due metodi\").\nNel 1902 il Partito Operaio Francese di fuse con il Partito Socialista Rivoluzionario di \u00c9douard Vaillant (di tradizione blanquista) per formare il Partito Socialista di Francia. Guesde pretese che tale unificazione si basasse sulla condanna di ogni tattica \u00ab\"participazionista\"\u00bb; tale posizione fu confermata nel 1904, nel corso del Congresso operaio di Amsterdam.\nCiononostante la corrente riformista di Jean Jaur\u00e8s, detta \u00ab\"socialista indipendente\"\u00bb, guadagna inesorabilmente terreno in Francia. Nel 1905 il Partito Socialista di Francia di Guesde e il Partito Socialista Francese di Jaur\u00e8s si fusero per formare la Sezione Francese dell'Internazionale Operaia (SFIO).\nLa fusione del partito di Guesde nella SFIO era legato al rifiuto, sancito dalla nuova organizzazione, del \u00ab\"partecipazionismo\"\u00bb. Tuttavia, nonostante questo successo tattico, il declino della corrente guidata da Guesde divenne rapidamente evidente. Se i \u00ab\"guesdisti\"\u00bb portano nella SFIO la loro capacit\u00e0 militante, le loro pubblicazioni e il loro apparato dottrinario, essi conoscono un declino inesorabile accentuato senza dubbio dallo stato di salute di Guesde, sempre pi\u00f9 precario, che gli impedisce di svolgere un ruolo decisivo.\nLa sua corrente fu isolata soprattutto nelle questioni internazionali ma pi\u00f9 ancora verso i sindacati. L'adozione (nel congresso della CGT del 1906) della \"Carta di Amiens\", che affermava il principio dell'indipendenza nei confronti delle organizzazioni politiche, fu possibile grazie alla messa in minoranza (da parte sia dei riformisti che dei rivoluzionari) dei \"guesdisti\". Con quel congresso si sanc\u00ec la rottura definitiva della CGT con la Federazione Sindacale Internazionale.\nL'iniziativa di Guesde ebbe per\u00f2 ancora alcuni momenti di grande notoriet\u00e0, come nel marzo 1910 quando, in perfetto accordo con la CGT, fu il solo deputato della SFIO a votare contro la legge delle pensioni per operai e contadini che egli defin\u00ec un \u00ab\"furto legislativo\"\u00bb che si aggiungeva al \u00ab\"furto padronale\"\u00bb (a causa del prelievo operato da societ\u00e0 finanziarie sui salari). Era la stessa posizione sostenuta da Paul Lafargue al congresso della SFIO nel 1910.\nDenunci\u00f2 \nEgli si oppose alla Massoneria, che considerava una \u00ab\"alleata della borghesia\"\u00bb e \u00ab\"nociva alla classe operaia\"\u00bb, come disse nel congresso socialista di Limoges del 1906. Tuttavia, numerosi massoni aderivano al POF, al punto che sembrava ne costituissero un'importante corrente.\nLa Grande Guerra e l'ingresso nel governo.\nTre giorni dopo l'assassinio di Jean Jaur\u00e8s, che stava cercando di organizzare uno sciopero generale per la pace in Francia e in Germania, Guesde vot\u00f2, con piena consapevolezza, l'\u00ab\"Union sacr\u00e9e\"\u00bb (sacra Unione) di tutti i partiti in difesa della Patria. Si richiamava al manifesto del POF, del 1893, nel quale si affermava che i socialisti combattono per la pace, ma non a qualsiasi costo: e \nGuesde fu ministro di Stato tra il 1914 e il 1916 (Ministeri Viviani e Briand). Adott\u00f2 posizioni patriottiche come quelle dei giacobini ai loro tempi: \nJules Guesde pensava infatti che la guerra avrebbe prodotto una rivoluzione sociale in Francia come sotto la Rivoluzione francese e sarebbe stata cos\u00ec il punto di partenza di una rivoluzione internazionale. E nel novembre 1915 scriveva \nA tale prezzo, ci furono in effetti rivoluzioni in varie parti del mondo, soprattutto in Russia (Rivoluzione di Febbraio e d'Ottobre 1917) e in Germania (Rivolta spartachista del 1919).\nGuesde si oppose, in Consiglio dei ministri, all'arresto dei \u00abdisfattisti\u00bb, richiesto dalle autorit\u00e0 civili e militari.\nDopo l'armistizio, al Congresso di Tours della SFIO, scelse \u00ab\"la vecchia casa\"\u00bb (la SFIO), seguendo L\u00e9on Blum e Jean Longuet, contro la maggioranza che cre\u00f2 la Sezione Francese dell'Internazionale Comunista, che divenne il Partito Comunista Francese. Tuttavia le sue ultime riflessioni politiche lo avvicinarono alla rivoluzione bolscevica \nallora ancora incerta in Russia, bench\u00e9 fosse in disaccordo con la Rivoluzione d'Ottobre, contrariamente a quella di Febbraio. Egli diceva allora: \nMalato, Guesde mor\u00ec a Saint-Mand\u00e9 il 28 luglio 1922. Le sue ceneri riposano nel cimitero di P\u00e8re-Lachaise.\nAl centro della storia della sinistra francese.\nL'eredit\u00e0.\nJule Guesde ha lasciato tracce profonde in tutte le componenti attuali della Gauche francese. Oltre che un personaggio storico importantissimo, egli \u00e8 anche un punto di sfaldatura molto forte tra i partiti comunisti e socialisti dei giorni nostri.\nAncora oggi, infatti, il rapporto tra un partito rivoluzionario e il sistema parlamentare \u00e8 ancora al centro della riflessione teorica della nostra epoca. Questa difficolt\u00e0, mal risolta, \u00e8 stata causa dell'indebolimento e delle scissioni del POF e una delle spiegazioni del suo declino.\nL'opinione pubblica e i militanti socialisti hanno progressivamente sposato le scelte strategiche dei cd. \u00ab\"Indipendenti\"\u00bb come Millerand e soprattutto di Jaur\u00e8s che appariva alla vigilia del conflitto mondiale, il leader assoluto dei socialisti francesi. Alla convinzione di una crisi definitiva del capitalismo, rapidamente seguita dalla rivoluzione socialista, si era sostituita poco a poco la fede nella vittoria parlamentare definitiva.\n\u00abI problemi borghesi sono dei borghesi\u00bb.\nGuesde rest\u00f2 fino al 1914 su posizioni di rigida non-conciliazione con la borghesia.\nUn esempio delle sue visioni si ha nell'atteggiamento nel corso della vicenda dell'Affaire Dreyfus. Certamente egli credeva che il capitano Dreyfus fosse innocente, e lo affermava pubblicamente, tuttavia non volle associarsi attivamente alle campagne \"dreyfusarde\". Disse nel novembre 1900: \nAggiunse in seguito e concluse che A causa dell\"'Affaire\" ruppe il buon rapporto di fiducia tra Guesde e Paul Lafargue, il quale voleva effettivamente impegnarvisi: \nAtteggiamento simile Guesde conserver\u00e0 allo scoppio dello scandalo di Panama\nMilitante e diffusore del pensiero di Marx?\nSul piano teorico, bench\u00e9 \u00ab\"marxista\"\u00bb, il movimento guesdista non ha mai definito la propria politica su una base teorica o filosofica, ma su un piano concreto. \nI discorsi di Guesde, come la maggior parte dei suoi articoli, sono pochissimo influenzati dalle teorie di Marx, tranne che in parole d'ordine che sembrano pi\u00f9 slogan che effetti di una riflessione profonda, argomentata e serrata, rispettosa dei metodi del socialismo scientifico.\nIntellettuali socialisti di primo piano, come Lucien Herr o Charles Adler, rifiutavano le sue semplificazioni incapaci di condurre ad apporti teorici pi\u00f9 produttivi, al di fuori della speranza quasi messianica, incarnata dal capo del POF, della prossima uscita dei proletari dalla \u00ab\"galera capitalista\"\u00bb.\nN. McInnes riteneva che Guesde non avesse compreso il marxismo e che la sua \u00abcommistione\u00bb con il Blanquismo \u00abfavoriva l'incomprensione\u00bb del marxismo. Sottolinea d'altra parte che \u00abGuesde non si \u00e8 mai fatto passare per un teorico marxista\u00bb.\nBibliografia.\nTesti e articoli nella Biblioteca Nazionale di Francia \"Gallica\" (elenco non esaustivo):\nTesti e articoli su marxists.org (elenco non esaustivo):\nPubblicazioni di articoli scelti (elenco non esaustivo):\nBibliografie principali\nAltre fonti"}
{"id": "925508", "revid": "715388", "url": "https://it.wikipedia.org/wiki?curid=925508", "title": "Florent Serra", "text": "Serra entra nel circuito professionistico nel 2000 ma la sua affermazione fra i primi 250 del mondo avviene nel 2002 da allora Serra ha continuato la sua ascesa stabilendosi intorno alla cinquantesima-centesima posizione. Il suo pi\u00f9 alto piazzamento nel ranking risale al 26 giugno 2006 quando raggiunse la posizione numero 36 nel ranking ATP. Nel 2007, chiuso all'87\u00aa posizione, ha solamente raggiunto i quarti di finale nei tornei ATP di Mosca e Amersfoort e nel challenger di Pusan.\nFlorent Serra ha vinto quattro titoli nella sua carriera: 2 tornei ATP e 2 challenger."}
{"id": "925545", "revid": "287204", "url": "https://it.wikipedia.org/wiki?curid=925545", "title": "Coppa Bossi", "text": "La Coppa Bossi era un torneo di Hockey su ghiaccio che si disputava al mese di agosto degli anni novanta ad Ambr\u00ec.&lt;BR&gt;\nIl torneo ebbe origine nel 1987 per festeggiare il 50\u00ba della societ\u00e0, e venne in seguito ribattezzato in onore di \"Luciano Bossi\", gi\u00e0 giocatore e dirigente della squadra.&lt;BR&gt;\nLa competizione ha sempre avuto come teatro l'impianto de \"La Valascia\" e si disputava con la presenza di 3 squadre, oltre all'Ambr\u00ec Piotta padrone di casa.&lt;BR&gt;\nSi giocava con la formula delle semifinali e della finale per il 3\u00ba e 1\u00ba posto.&lt;BR&gt;\nNell'edizione del 1993 vennero invitati i Devils Milano (denominati Milan per tutto l'arco dell'annata sportiva), i tedeschi del Preussen Berlino (con il canadese John Chabot, gi\u00e0 'ex' degli stessi Devils e dell'HC Milano) e gli svizzeri dell'Olten. Il torneo vide, in quell'anno, i rossoneri milanesi prima superare l'Olten e quindi il Preussen, in finale, aggiudicandosi cos\u00ec il trofeo.&lt;BR&gt;\nQuella squadra, allenata in panchina da Dan Hober, avrebbe poi vinto anche il campionato italiano superando in cinque partite il Bolzano in finale.&lt;BR&gt;\nNell'edizione del 1999, giocata il 20 e 21 agosto, le compagini presenti, oltre ai padroni di casa, furono: HC Manchester, SC Langnau e Hockey Club Lugano.&lt;BR&gt;\nBattendo il Lugano in finale per 4:2 l'Ambr\u00ec Piotta si aggiudic\u00f2 il torneo."}
{"id": "925568", "revid": "372624", "url": "https://it.wikipedia.org/wiki?curid=925568", "title": "Locatelli", "text": ""}
{"id": "925584", "revid": "767487", "url": "https://it.wikipedia.org/wiki?curid=925584", "title": "Anello E", "text": "L'Anello E \u00e8 uno degli anelli esterni del pianeta Saturno, \u00e8 stato studiato dalla sonda Cassini nel 2006.\n\u00c8 l'anello pi\u00f9 esterno ed \u00e8 estremamente largo, comincia dall'orbita di Mimas fino all\"'orbita\" di Rhea.\n\u00c8 un disco di materiale ghiacciato e polveroso composto da particelle microscopiche. Nel 2006 ci si \u00e8 accorti che il vulcanismo ghiacciato di Encelado ha fornito materiale d'accrescimento per l'anello.\nD'altra parte le incessanti collisioni con \"Encelado\" di materiale spaziale e \"micrometeoriti\", producono eiezione ed erosione sulla superficie del satellite e potrebbero essere fra le cause che fanno accrescere l'anello stesso."}
{"id": "925640", "revid": "254059", "url": "https://it.wikipedia.org/wiki?curid=925640", "title": "Zero (fiume)", "text": "Lo Zero (\"Zero\" /'z\u025bro/ in veneto) \u00e8 un fiume di risorgiva del Veneto.\nNasce tra San Marco e Campigo, non lontano da Castelfranco Veneto. Scorre attraverso la bassa provincia di Treviso (anche se un breve tratto iniziale \u00e8 sotto quella di Padova) procedendo grossomodo in direzione sud-est; entra infine nella provincia di Venezia a Quarto d'Altino e si getta nel Dese praticamente in corrispondenza della sua foce nella Laguna Veneta poco a sud-est dell'odierna Altino. Durante il suo corso, tocca gli abitati di Badoere, Zero Branco, Mogliano Veneto e Marcon. Tra i vari canali e fossi che vi si immettono, il principale \u00e8 il rio Vernise, che affluisce da destra poco dopo il centro di Zero Branco.\nIl nome, anticamente scritto \"Iarius\", \"Iarus\" o \"Zayro\", deriverebbe dal personale di un colono romano (\"Darius\" e simili) a cui erano affidate le terre circostanti. Originariamente sfociava nel Sile, ma dal 1532 il tratto finale fu modificato artificialmente, portando all'attuale situazione.\nIl suo bacino idrografico ricadeva nelle competenze del consorzio di bonifica Dese-Sile, di recente assorbito dal consorzio di bonifica Acque Risorgive.\nMulini.\nLo sfruttamento delle sue acque permise la costruzione di numerosi mulini sin dal medioevo, alcuni dei quali funzionarono a pale sino agli anni sessanta del Novecento. La maggior parte di queste strutture furono aperte a partire dalla met\u00e0 del XVI secolo quando, attraverso il canale artificiale di San Marco ed una roggia, fu aumentata la portata del fiume sottraendo grossi quantitativi d'acqua al Sile.\nSappiamo che nel 1678 erano funzionanti lungo il percorso dello Zero otto mulini, per un totale di diciassette ruote. I pi\u00f9 antichi erano i mulini \"Contarini\" di Levada e \"Tiveron\" di Sant'Alberto, risalenti al Cinquecento. Quindi, scendendo verso la foce, si incontravano il mulino di Sant'Alberto (1667, sempre dei Contarini). Giunti a Zero Branco, si incontrava il mulino dei Grimani (seconda met\u00e0 del XVII secolo, ricostruito nel 1727). Poi il mulino di Campocroce, il mulino del Terraglio a Mogliano (1663, appartenente al medico Francesco Brachi). A Marcon si trovavano invece il mulino dei Priuli, demolito nell'Ottocento, e il mulino Bonisiolo: gi\u00e0 propriet\u00e0 delle monache di Santa Caterina di Venezia, ha funzionato sino al 1970."}
{"id": "925672", "revid": "114325", "url": "https://it.wikipedia.org/wiki?curid=925672", "title": "Sondrestromfjord", "text": ""}
{"id": "925701", "revid": "7638049", "url": "https://it.wikipedia.org/wiki?curid=925701", "title": "Stelle di Wolf-Rayet", "text": ""}
{"id": "925703", "revid": "114325", "url": "https://it.wikipedia.org/wiki?curid=925703", "title": "Kangerdlugssuaq", "text": ""}
{"id": "925716", "revid": "36426", "url": "https://it.wikipedia.org/wiki?curid=925716", "title": "Borsite", "text": "Per borsite si intende un processo infiammatorio della borsa sierosa di un'articolazione. Quando si verifica, il movimento del tendine diviene difficile e doloroso, mentre il movimento dei tendini e dei muscoli sulla borsa infiammata aggrava l'infiammazione, perpetuando il problema.\nAnatomia e fisiologia.\nUna borsa sierosa \u00e8 un sacco contenente liquido sinoviale, situato nelle articolazioni, in particolare in zone sottoposte ad attrito e frizione. Tipicamente troviamo delle borse sierose in sedi dove i tendini passano su alcuni punti ossei. In condizioni normali, il movimento tra tendini e muscoli \u00e8 mantenuto dalla presenza di due foglietti con interposto un liquido sieroso di scorrimento. Questa lubrificazione della zona interessata viene a ridurre in modo molto marcato i fenomeni di attrito. La funzione delle borse \u00e8 anche quella di fungere da cuscinetto tra i tendini e le ossa. Nel corpo umano esistono decine di borse sinoviali, tutte potenzialmente possibili sedi del processo infiammatorio che porta alla borsite.\nSedi.\nLe sedi pi\u00f9 comunemente soggette ad un processo di borsite sono:\nIncidenza e sesso predominante.\nLe borsiti sono pi\u00f9 frequenti nel sesso maschile (anche come conseguenza di patologie del lavoro) ed in una et\u00e0 giovanile ed adulta (dai 20 ai 50 anni).\nCause.\nIn molti casi la causa di una borsite resta sconosciuta. In genere le cause possono essere:\nIn linea di massima comunque una borsite \u00e8 causata da movimenti ripetitivi ed eccessiva pressione. Per questo motivo i gomiti e ginocchia sono tra le sedi pi\u00f9 colpite. Anche la spalla, se i muscoli della stessa vengono eccessivamente utilizzati, pu\u00f2 essere una sede relativamente comune di borsite. Raramente alla base di una borsite di spalla potrebbe esservi un problema di scoliosi. Gli infortuni traumatici, sportivi o del lavoro, sono un'altra causa frequente di borsite.\nSegni e sintomi.\nIl principale sintomo della borsite \u00e8 l'algia (dolore) e la dolorabilit\u00e0 rispettivamente al movimento ed alla palpazione. Inoltre \u00e8 molto comune una ridotta motilit\u00e0 dei segmenti ossei che coinvolgono la zona colpita. La zona colpita \u00e8 tendenzialmente eritematosa (arrossata) e tumefatta. Il dolore tende a peggiorare durante e dopo l'attivit\u00e0. La borsa e la relativa articolazione diventano rigide il giorno successivo ed al mattino.\nDiagnosi.\nIn fase diagnostica \u00e8 fondamentale distinguere una borsite infiammatoria da una borsite settica. Lo studio chimico-fisico del liquido sinoviale e l'esame colturale chiariscono l'origine del problema. Ovviamente in caso di borsite settica dovr\u00e0 essere impostata una adeguata terapia antibiotica.\nTrattamento.\nLa terapia conservativa deve sempre essere attuata. Essa consiste in:"}
{"id": "925761", "revid": "287204", "url": "https://it.wikipedia.org/wiki?curid=925761", "title": "Spinti", "text": "Lo Spinti \u00e8 un torrente lungo 15\u00a0km, affluente di destra del fiume Scrivia, che scorre per un breve tratto in Liguria (citt\u00e0 metropolitana di Genova), quindi, per la maggior parte del suo percorso, in Piemonte (provincia di Alessandria).\nIl corso del torrente.\nNasce a circa 1018\u00a0m di quota dal \"Bric delle Camere\", sull'Appennino ligure, in Liguria (comune di Isola del Cantone), quando riceve il \"Bovegna\" entra in Piemonte e arriva a bagnare Grondona dove riceve il \"Rio Dorzegna\". Presso Variana di Grondona riceve il \"Rio dell'Isola\" mentre presso Chiapparolo il rio delle Portiole verso la fine del suo percorso nei pressi di Varinella di Arquata Scrivia si forma una piccola pianura, poi sfocia nello Scrivia tra Varinella e Vignole Borbera.\nRegime idrologico.\nIl regime idrologico dello Spinti come tutti i corsi appenninici \u00e8 nivo-pluviale, passando da periodi di secca, dove \u00e8 quasi prosciugato ad arrivare a periodi di piena soprattutto nei mesi di settembre-ottobre.\nTurismo e Natura.\nLa valle dello Spinti \u00e8 quasi incontaminata e l'alta valle \u00e8 molto selvaggia, con la possibilit\u00e0 di escursioni a piedi o anche a cavallo."}
{"id": "925803", "revid": "78273", "url": "https://it.wikipedia.org/wiki?curid=925803", "title": "Italo-Americani", "text": ""}
{"id": "925810", "revid": "1251388", "url": "https://it.wikipedia.org/wiki?curid=925810", "title": "Hanga Roa", "text": "Hanga Roa (in lingua rapanui \"grande baia\") \u00e8 la capitale, nonch\u00e9 unica citt\u00e0, dell'Isola di Pasqua, in Cile e si trova nella parte sud-occidentale dell'isola. Secondo i dati del 2002, sono presenti abitanti e rappresentano pi\u00f9 dell'87% della popolazione dell'isola. \nIl cuore della cittadina \u00e8 costituito dalla sua via principale, l\"'Avenida Policarpo Toro\", lungo la quale si trovano negozi, alberghi, ristoranti e l'unica farmacia dell'isola. Nel centro di Hanga Roa sorgono il museo dell'isola e la chiesa cattolica, che funge sia da luogo di ritrovo spirituale che da sala riunioni per la cittadinanza. Con l'avvento di internet e il miglioramento dei servizi di comunicazione realizzato dal governo cileno, negli ultimi anni sono stati aperti diversi internet caf\u00e8 ed \u00e8 stato reso disponibile persino un bancomat.\nL'aeroporto di Hanga Roa, il Mataveri International Airport, \u00e8 servito dalla compagnia aerea di bandiera cilena LAN, che offre voli diretti per Santiago del Cile e per Papeete sull'isola di Tahiti."}
{"id": "925857", "revid": "599013", "url": "https://it.wikipedia.org/wiki?curid=925857", "title": "Gioielliere", "text": "Il gioielliere \u00e8 quel lavoratore che si d\u00e8dica alla produzione e/o al commercio della gioielleria. \nStoria.\nSi hanno testimonianze dell'attivit\u00e0 era gi\u00e0 dall'et\u00e0 antica, gli artigiani specializzati nella gioielleria cominciarono a fare oggetti nel 7000 a.C., quando l'oro cominci\u00f2 a essere scolpito per adornare le persone. \nAttivit\u00e0.\nL'artigiano che si occupa della produzione di gioielli svolge un mestiere antico che continua a essere praticato ed esistono moltissimi gioiellieri al mondo. Il prezzo dei loro manufatti non pu\u00f2 certo essere competitivo con i gioielli fatti dall'ausilio delle macchine industriali, ma tali prodotti sono molto apprezzati per la loro unicit\u00e0, variet\u00e0 e bellezza: infatti i pi\u00f9 talentuosi artigiani sono considerati artisti. Molti artisti gioiellieri sono ricordati nelle varie enciclopedie generaliste in tutte le lingue del mondo, inoltre su enciclopedie specializzate sono elencati molti altri valenti artigiani, che hanno lasciato opere di notevole valore dunque contese dai collezionisti di antiquariato, disposti a spendere cifre enormi durante le aste di Christie's, Sotheby's, ecc.\nIl commerciante, che si occupa della vendita di oggetti in oro, argento, pietre preziose (sfuse o incastonate in anelli, bracciali, collier o collane), orologi di valore, bomboniere, lavora in un negozio chiamato gioielleria. Operando con beni dall'elevato valore, \u00e8 spesso vittima di rapine.\nSpecialit\u00e0.\nI gioiellieri possono essere versatili ossia dedicarsi a lavorare pezzi di oro, argento, platino, diamanti, ecc. oppure si specializzano in una o due attivit\u00e0 quindi sono pure definiti:"}
{"id": "925866", "revid": "7638360", "url": "https://it.wikipedia.org/wiki?curid=925866", "title": "Eugenio Ghiozzi", "text": ""}
{"id": "925872", "revid": "1494169", "url": "https://it.wikipedia.org/wiki?curid=925872", "title": "Columba", "text": ""}
{"id": "925948", "revid": "36426", "url": "https://it.wikipedia.org/wiki?curid=925948", "title": "Mura ciclopiche", "text": ""}
{"id": "925951", "revid": "114325", "url": "https://it.wikipedia.org/wiki?curid=925951", "title": "Kangerlussuaq (Ammassalik)", "text": ""}
{"id": "926016", "revid": "118077897", "url": "https://it.wikipedia.org/wiki?curid=926016", "title": "Ahaggar", "text": "Il massiccio dell'Ahaggar \u00e8 un complesso montuoso, in Nord Africa, nel cuore del deserto del Sahara, nel sud dell'Algeria. Prende il nome dalla popolazione che tradizionalmente vi abita, i tuareg \"Kel Ahaggar\".\nL'Ahaggar sorge immediatamente ad ovest di Tamanrasset. L'intera regione ha un'altitudine media superiore ai 900 metri sul livello del mare, e la cima pi\u00f9 alta \u00e8 il monte Tahat, al centro dell'Atakor. Esso culmina a 2918 metri di altitudine, ed \u00e8 anche la vetta pi\u00f9 alta dell'Algeria. \nDescrizione.\nL'Ahaggar \u00e8 fondamentalmente costituito da rocce vulcaniche e la sua et\u00e0 \u00e8 geologicamente recente, di circa 2 milioni di anni. Il clima d'estate \u00e8 molto caldo, mentre durante l'inverno di notte pu\u00f2 gelare. Le piogge sono limitate e sporadiche. Ciononostante, questa regione ha un clima indubbiamente meno estremo del resto del Sahara, il che l'ha resa un importante rifugio per alcune specie animali e vegetali. Da un punto di vista ecologico, l'Ahaggar pu\u00f2 essere considerato diverso dal resto del Sahara.\nIl territorio intorno al massiccio dell'Ahaggar \u00e8 anche la sede storica della trib\u00f9 tuareg dei \"Kel Ahaggar\". Non lontano dalla cittadina di Tamanrasset, nell'oasi di Abalessa, si pu\u00f2 ancor oggi osservare un grosso monumento megalitico detto la \"tomba di Tin Hinan\", la mitica progenitrice delle trib\u00f9 nobili dell'Ahaggar. Secondo la leggenda essa sarebbe giunta in questi luoghi provenendo dalla regione marocchina del Tafilalet.\nUn'altra localit\u00e0 conosciuta \u00e8 l'Assekrem, a un'ottantina di chilometri in linea d'aria da Tamanrasset, oggi facilmente accessibile con una pista. Qui aveva posto il suo eremitaggio il beato Charles de Foucauld, che visse nell'Ahaggar quasi senza interruzione dal 1905 fino alla morte (avvenuta nel 1916). \nSpedizioni alpinistiche.\nHoggar mountains 71/72 - Algeria (26 dicembre 1971 - 20 gennaio 1972).\nSpedizione scientifico-alpinistica \"Citt\u00e0 di Carpi\u201d.\nComponenti: don Arturo Bergamaschi - Guerrino Sacchin - Achille Poluzzi - Alberto Avanzolini - Giacomo Banti - Gilberto Bertolani - Enzo Lancellotti - Benito Modoni - Mario Panizza - Elio Sommavilla - Molin Alziro.\nRisultati sportivi ottenuti:"}
{"id": "926033", "revid": "34928", "url": "https://it.wikipedia.org/wiki?curid=926033", "title": "Hoggar", "text": ""}
{"id": "926104", "revid": "486946", "url": "https://it.wikipedia.org/wiki?curid=926104", "title": "Pascendi", "text": ""}
{"id": "926172", "revid": "114325", "url": "https://it.wikipedia.org/wiki?curid=926172", "title": "S\u00f8ndre Str\u00f8mfjord", "text": ""}
{"id": "926189", "revid": "93328", "url": "https://it.wikipedia.org/wiki?curid=926189", "title": "Teresa da Calcutta", "text": ""}
{"id": "926197", "revid": "767487", "url": "https://it.wikipedia.org/wiki?curid=926197", "title": "Contea di Franklin (Idaho)", "text": "La contea di Franklin, in inglese Franklin County, \u00e8 una contea dello Stato dell'Idaho, negli Stati Uniti. La popolazione al censimento del 2000 era di 11.329 abitanti. Il capoluogo di contea \u00e8 Preston. Il nome le \u00e8 stato dato in onore a Franklin Dewey Richards.\nGeografia fisica.\nLa contea si trova nella parte meridionale dell'Idaho. L'U.S. Census Bureau certifica che l'estensione della contea \u00e8 di 1.731\u00a0km\u00b2, di cui 1.723\u00a0km\u00b2 composti da terra e i rimanenti 8\u00a0km\u00b2 composti di acqua.\nStoria.\nLa Contea di Franklin venne costituita il 20 gennaio 1913."}
{"id": "926226", "revid": "77332", "url": "https://it.wikipedia.org/wiki?curid=926226", "title": "Pellegrinaggi", "text": ""}
{"id": "926292", "revid": "767487", "url": "https://it.wikipedia.org/wiki?curid=926292", "title": "Home Sweet Home/Bittersweet Symphony", "text": "\"Home Sweet Home-Bittersweet Symphony\", nota anche come Bittersweet Home oppure come '\"I guess I'm a dreamer\"', \u00e8 il titolo di una canzone dei Limp Bizkit. Si tratta di un inedito dalla loro raccolta \"Greatest Hitz\" (2005).\nLa canzone.\nPubblicata come singolo alla fine del 2005, mescola 'Home Sweet Home' dei M\u00f6tley Cr\u00fce e 'Bitter Sweet Symphony' dei Verve. \u00c8 l'unica canzone inedita del Greatest Hitz, insieme a 'Why' e 'Lean On Me', ed \u00e8 la terza cover registrata dai Limp Bizkit (le altre sono 'Behind Blue Eyes' dei Who, e 'Faith' di George Michael).\nIl video.\nIl video (incluso nel disco singolo in formato CD-ROM) riunisce spezzoni di vecchi clip dei Limp Bizkit, ma anche riprese da concerti e dietro le quinte. All'inizio si vede una ripresa dallo spazio, con la videocamera che gira intorno alla Terra in un satellite. Poco dopo viene inquadrata Jacksonville, la citt\u00e0 dei Limp, da l\u00ec un medley con tutte le migliori immagini della loro carriera."}
{"id": "926322", "revid": "1305772", "url": "https://it.wikipedia.org/wiki?curid=926322", "title": "Scaricatore", "text": ""}
{"id": "926379", "revid": "544909", "url": "https://it.wikipedia.org/wiki?curid=926379", "title": "Bittersweet Home", "text": ""}
{"id": "926405", "revid": "320578", "url": "https://it.wikipedia.org/wiki?curid=926405", "title": "Romanesimo", "text": ""}
{"id": "926408", "revid": "767487", "url": "https://it.wikipedia.org/wiki?curid=926408", "title": "Contea di Franklin (Illinois)", "text": "La contea di Franklin, in inglese Franklin County, \u00e8 una contea dello Stato dell'Illinois, negli Stati Uniti. La popolazione al censimento del 2000 era di 39.018 abitanti. Il capoluogo di contea \u00e8 Benton. Il nome le \u00e8 stato dato in onore a Benjamin Franklin, famoso giornalista, diplomatico e inventore statunitense.\nGeografia fisica.\nLa contea si trova nella parte meridionale dell'Illinois. L'U.S. Census Bureau certifica che l'estensione della contea \u00e8 di 1.117\u00a0km\u00b2, di cui 1.067\u00a0km\u00b2 composti da terra e i rimanenti 50\u00a0km\u00b2 composti di acqua.\nStoria.\nLa Contea di Franklin venne costituita nel 1818."}
{"id": "926484", "revid": "108107", "url": "https://it.wikipedia.org/wiki?curid=926484", "title": "Kwanza angolana", "text": ""}
{"id": "926751", "revid": "20090", "url": "https://it.wikipedia.org/wiki?curid=926751", "title": "Ferrovie romene", "text": ""}
{"id": "926754", "revid": "958185", "url": "https://it.wikipedia.org/wiki?curid=926754", "title": "La vita quotidiana come rappresentazione", "text": "La vita quotidiana come rappresentazione \u00e8 un libro di \"pre-sociologia\" di Erving Goffman. \u00c8 stato pubblicato originariamente nel 1959. Usa la metafora del teatro per indagare l'importanza dell'azione umana - cio\u00e8, sociale. \nAl centro dell'analisi \u00e8 la relazione tra recita e ribalta. Goffman prende in considerazione ogni elemento di una recita; un attore svolge la propria parte in un'ambientazione teatrale, che si compone di un palcoscenico e di un retroscena; i vari elementi si influenzano e sostengono reciprocamente. Difatti, l'attore \u00e8 sia osservato da un pubblico, sia esso stesso pubblico per la \"parte recitata\" (nello specifico rituale interattivo) dai suoi spettatori.\nUgualmente, l'attore \u00e8 libero di scegliere il costume di scena pi\u00f9 adatto: scopo principale \u00e8 mantenere coerenza espressiva, adattandosi ai diversi palcoscenici che gli vengano di volta in volta proposti.\nLa definizione della situazione.\nUna nozione capitale che Goffman discute in tutta l'opera \u00e8 la fondamentale importanza di una \"definizione della situazione\", concordata nella data interazione, allo scopo di mantenerne la coerenza. Nelle interazioni, o rappresentazioni, i partecipanti possono essere simultaneamente attori e pubblico; gli attori di solito tenteranno di far prevalere quelle immagini che li pongano in luce favorevole , ed incoraggino gli altri soggetti ad accettare la propria definizione della situazione. Il patto sociale che regola le \"rappresentazioni del s\u00e9\" presuppone, da parte del pubblico, lo scarto di ogni azione o discorso tendente a stralciare le basi del patto implicito. Goffman riconosce che - quando la definizione accettata della situazione perde credibilit\u00e0 - alcuni degli attori, o tutti, possano ignorare e far finta di niente, a condizione che trovino tale strategia conveniente per il mantenimento della pace. Ad esempio, quando una signora che stia partecipando a una cena formale - e si stia sforzando di apparire favorevolmente - incorra in un inciampo, chi le sia vicino potr\u00e0 fingere di non aver visto il contegno maldestro, supportando attivamente il tentativo di \"salvare la faccia\". Goffman asserisce questo genere di deliberata credulit\u00e0 si manifesti ad ogni livello di organizzazione sociale, dalla classe dirigente ai quartieri bassi.\nLe esigenze dell'individuo di \"gestione delle impressioni\" che essi esercitano sugli altri sono state trattate successivamente anche dalla psicologia sociale. L'auto-presentazione \u00e8 spesso il risultato di un compromesso tra le forze opposte di favorevolezza e credibilit\u00e0. Le persone spesso fanno affermazioni positive su se stesse per fare una buona impressione (self-serving bias). Tuttavia, affermazioni eccessivamente positive potrebbero non essere credute e potrebbero persino essere screditate. (Ad esempio, potresti provare a fare una buona impressione dicendo che sei un bravo giocatore di basket. Qualcuno potrebbe non crederti o, peggio, potresti in seguito giocare a basket e fare male). Vantarsi delle proprie capacit\u00e0 ed essere smentiti lascia una cattiva impressione.\nOsservazione stilistica.\nLa tecnica argomentativa dell'autore \u00e8 assai peculiare: si avvale di un apparato aneddotico di sorprendente ampiezza, e molto spesso preferisce non esplicitare le proprie conclusioni, ma piuttosto demandarle all'elaborazione critica del lettore. Sotto quest'ultimo profilo, \u00e8 stato rilevato che Goffman assume una singolarissima posizione nell'ambito dei riconosciuti maestri della sociologia contemporanea, caratterizzandosi per questa descritta sorta di \"understatement\" (tipicamente anti-autoritario).\nCapitolo per capitolo.\nI. Rappresentazioni \nII. \"Equipes\" \nIII. Comportamento ed ambito territoriale \nIV. Ruoli incongruenti \nV. Comunicazioni che contraddicono il personaggio \nVI. L'arte di controllare le impressioni"}
{"id": "926764", "revid": "20090", "url": "https://it.wikipedia.org/wiki?curid=926764", "title": "Ferrovie rumene", "text": ""}
{"id": "926851", "revid": "114504218", "url": "https://it.wikipedia.org/wiki?curid=926851", "title": "Contea di Franklin (Indiana)", "text": "La contea di Franklin, in inglese: Franklin County, \u00e8 una contea dello Stato dell'Indiana, negli Stati Uniti. La popolazione al censimento del 2010 era di abitanti. Il capoluogo di contea \u00e8 Brookville. Il nome le \u00e8 stato dato in onore a Benjamin Franklin, famoso giornalista, diplomatico e inventore statunitense.\nGeografia fisica.\nLa contea si trova nella parte orientale dell'Indiana. L'U.S. Census Bureau certifica che l'estensione della contea \u00e8 di , di cui composti da terra e i rimanenti composti di acqua.\nStoria.\nLa Contea di Franklin venne costituita nel 1811."}
{"id": "926946", "revid": "297059", "url": "https://it.wikipedia.org/wiki?curid=926946", "title": "Mariaggia", "text": ""}
{"id": "926957", "revid": "131358", "url": "https://it.wikipedia.org/wiki?curid=926957", "title": "Palo canadese", "text": ""}
{"id": "926970", "revid": "131358", "url": "https://it.wikipedia.org/wiki?curid=926970", "title": "Fascia spagnola", "text": ""}
{"id": "927016", "revid": "196390", "url": "https://it.wikipedia.org/wiki?curid=927016", "title": "Mariaccia", "text": ""}
{"id": "927026", "revid": "196390", "url": "https://it.wikipedia.org/wiki?curid=927026", "title": "Mariaggio", "text": ""}
{"id": "927242", "revid": "486946", "url": "https://it.wikipedia.org/wiki?curid=927242", "title": "Cancello Nero", "text": ""}
{"id": "927246", "revid": "767487", "url": "https://it.wikipedia.org/wiki?curid=927246", "title": "Disciple (gruppo musicale)", "text": "I Disciple sono una band christian metal proveniente dal Tennessee, Stati Uniti. Il gruppo ha pubblicato nove album.\nBiografia.\nLa band si form\u00f2 nel 1992 ad opera dei giovani amici ancora liceali Kevin Young, Brad Noah e Tim Barrett.\nNel 1995 essi pubblicano il loro primo album What Was I Thinking?, e successivamente, nel 1997 vengono notati dall'etichetta Warner Resound, con la quale pubblicheranno il loro successivo lavoro, My Daddy Can Whip Your Daddy, EP con cinque canzoni, a cui seguir\u00e0 due anni dopo This Might Sting a Little, famoso anche la nota hit di successo \"I Just Know\".\nNel 2001 \u00e8 invece la volta del quarto album, By God, che mander\u00e0 ben sei canzoni alla \"numero uno\" e guadagner\u00e0 quattro candidature ai Dove Awards.\nNel 2006 il brano \"Game On, \"tratto dall'album Scars Remain, \u00e8 stato usato come sigla per il pay-per-view della WWE Cyber Sunday 2006. Il brano \"In The Middle Of It Now\" \u00e8 stato utilizzato in WWE come colonna sonora d'entrata dei wrestler Curt Hawkins e Zack Ryder. Attualmente la canzone viene usata dal solo Curt Hawkins.\nVideografia.\n\"Live, At Home, And On The Road\", 2004 [Slain]\n\"72 Hours With Disciple\", 2001 [Rugged]"}
{"id": "927269", "revid": "767487", "url": "https://it.wikipedia.org/wiki?curid=927269", "title": "Teriyaki Boyz", "text": "I Teriyaki Boyz (reso graficamente come TERIYAKI BOYZ\u00ae) sono un gruppo hip-hop giapponese di Yokohama formato dai quattro MC Ilmari, Ryo-Z (dei Rip Slyme), Verbal (degli M-Flo) e Wise e dal DJ Nigo.\nStoria.\nIl loro disco d'esordio \"Beef or Chicken\" esce nel 2005, prodotto dall'etichetta statunitense Def Jam e ha visto la collaborazione di numerosi artisti di fama mondiale come Adrock dei Beastie Boys, Cornelius, Cut Chemist, Daft Punk, Dan the Automator, DJ Premier, DJ Shadow, Just Blaze, Mark Ronson, e The Neptunes.\nNel 2006 hanno registrato due brani per la colonna sonora del film \"\": la title-track e \"Cho Large\" assieme a Pharrell, gi\u00e0 presente sul loro album d'esordio.\nIl 24 gennaio 2007 hanno pubblicato un nuovo singolo \"I Still Love Her\", con la collaborazione e la produzione di Kanye West, che ha anche partecipato al video."}
{"id": "927272", "revid": "74801", "url": "https://it.wikipedia.org/wiki?curid=927272", "title": "Contea di Franklin (Iowa)", "text": "La contea di Franklin, in inglese Franklin County, \u00e8 una contea dello Stato dell'Iowa, negli Stati Uniti. La popolazione al censimento del 2000 era di abitanti. Il capoluogo di contea \u00e8 Hampton. Il nome le \u00e8 stato dato in onore a Benjamin Franklin, famoso giornalista, diplomatico e inventore statunitense.\nGeografia fisica.\nLa contea si trova nella parte centro-settentrionale dell'Iowa. L'U.S. Census Bureau certifica che l'estensione della contea \u00e8 di , di cui composti da terra e i rimanenti composti di acqua.\nStoria.\nLa Contea di Franklin venne costituita nel 1851."}
{"id": "927311", "revid": "110157", "url": "https://it.wikipedia.org/wiki?curid=927311", "title": "Ubisoft Montpellier", "text": "Ubisoft Montpellier \u00e8 uno studio francese propriet\u00e0 di Ubisoft fondato nel 1994 con sede a Montpellier, dedicato allo sviluppo di videogiochi. Questo studio \u00e8 particolarmente noto per il franchise \"Rayman\".\nStoria.\nUbisoft Montpellier \u00e8 stata fondata da Michel Ancel e Fr\u00e9d\u00e9ric Houde, due designer francesi di videogiochi. Houde, dopo aver ottenuto un Brevet de technicien sup\u00e9rieur al Lyc\u00e9e Jean-Mermoz di Montpellier, incontr\u00f2 per la prima volta Ancel (all'epoca ancora studente di scuola superiore) nel 1987 all'Informatique 2000, un negozio di tecnologia locale. Iniziarono quindi a collaborare allo sviluppo di videogiochi. Houde in seguito continu\u00f2 a prestare servizio militare, mentre Ancel venne assunto dalla societ\u00e0 di videogiochi francese Ubisoft (allora chiamata Ubi Soft) per lavorare nel suo studio con sede a Montreuil come sviluppatore. Dopo che Houde termin\u00f2 il suo servizio, venne anch'egli assunto da Ubi Soft per aiutare la societ\u00e0 nel lancio di un gioco per Sega Mega Drive. In tal modo, Houde rincontr\u00f2 Ancel, che a quel tempo stava sviluppando giochi incentrati sulle gare automobilistiche. Tuttavia, Ancel desiderava lasciare l'area parigina; present\u00f2 quindi \"Rayman\" a Houde, un gioco che aveva concepito a 17 anni e per il quale aveva realizzato un prototipo sul suo Atari ST. Ancel e Houde dimisero quindi da Ubi Soft e presentarono \"Rayman\" alla compagnia, accettando di sviluppare il gioco come liberi professionisti.\nSuccessivamente, Ancel si trasfer\u00ec a Carnon nella sua zona natale di Montpellier; Ubi Soft stabil\u00ec formalmente un nuovo studio esterno a queste operazioni nel 1994 con il nome di Ubi Pictures. Ancel e Houde assunsero altre tre persone, Eric Pelatan, Alexandra Steible e Olivier Soleil, per formare un team di cinque persone. Tutti e cinque lavoravano in remoto, scambiando dati tramite bulletin board system ed erano soliti incontrarsi con Ancel almeno una volta al mese. Dopo che \"Rayman\" venne pubblicato nel 1995, inizi\u00f2 lo sviluppo di un sequel, \"\", e il team inizi\u00f2 a crescere. La Ubi Pictures oper\u00f2 per un breve periodo nell'appartamento della sorella di Ancel prima di trasferirsi nei suoi primi uffici veri e propri, situati in Rue de l'Ancien Courrier, nel centro di Montpellier, nel 1995. Questi nuovi alloggi potevano ospitare fino a dieci persone e fornivano allo studio il suo primo sistema di conferenza, grazie al quale era possibile comunicare frequentemente con gli altri studi di Ubi Soft. Tuttavia, la squadra crebbe rapidamente, quindi si trasfer\u00ec in un altro ufficio nella vicina Rue de l'Argenterie meno di due anni dopo, nel 1997.\n\"Rayman 2\" venne terminato nel 1999, consentendo a Ubi Pictures di trasferirsi nuovamente, questa volta in una casa colonica di 400 anni (denominata \"La Villa\") in Avenue de Saint-Maur, anch'essa situata nel centro di Montpellier e vicino all'Op\u00e9ra national de Montpellier. Una parte di \"La Villa\" venne resa uno studio di registrazione interno allestito nella soffitta dell'edificio. Nel dicembre 2000, Ubi Pictures impiegava 25 persone.\nAlla fine del 2003, quando lo studio era conosciuto come Ubisoft Pictures, Ubisoft acquis\u00ec lo sviluppatore Tiwak di Montpellier e lo consolid\u00f2 insieme ai suoi 17 dipendenti con Ubisoft Pictures, che fu poi ribattezzato Ubisoft Montpellier. Nel 2007, lo staff di Ubisoft Montpellier sal\u00ec a 80 persone, ed era guidato da Xavier Poix come produttore e Ancel come direttore creativo. Entro luglio 2009, Ubisoft Montpellier e Tiwak impiegavano collettivamente 250 membri nel personale. Tiwak, cos\u00ec come altre propriet\u00e0 di propriet\u00e0 di Ubisoft nell'area di Montpellier, furono formalmente fuse in Ubisoft Montpellier, che ha adottato legalmente il nome \"Ubisoft Montpellier\", nel marzo 2011. Nello stesso anno, Ubisoft Montpellier si trasfer\u00ec negli uffici a Castelnau-le-Lez, una citt\u00e0 vicino a Montpellier.\nNel luglio 2014, Ancel apr\u00ec uno studio di sviluppo indipendente, Wild Sheep Studio, rimanendo contemporaneamente direttore creativo per Ubisoft Montpellier. Nel maggio 2017, Ubisoft Montpellier ha annunciato che si stava trasferendo in nuovi uffici pi\u00f9 grandi situati vicino alla sede precedente. I nuovi uffici furono progettati da Philippe Rubio Architectes e costruiti appositamente per Ubisoft Montpellier. A quel tempo, lo studio aveva 220 dipendenti. Dopo una fase di costruzione di due anni, il 17 settembre 2019 fu inaugurato l'edificio di (noto come \"Le Monolithe\"); Ubisoft Montpellier aveva allora 350 dipendenti e prevedeva di raggiungerne i 500 entro tre anni. Un progetto di ricerca e sviluppo noto come Uramate venne poi finanziato dal consiglio regionale dell'Occitania, che concesse allo studio 1,87 milioni di euro a settembre 2019.\nAncel abbandon\u00f2 Ubisoft Montpellier, cos\u00ec come Wild Sheep Studio e l'industria dei videogiochi in generale, nel settembre 2020 per lavorare in un'area naturale protetta per la fauna selvatica. Questa mossa avvenne nel bel mezzo delle frequenti partenze di dipendenti di alto profilo di Ubisoft a causa di varie accuse di cattiva condotta. Ancel fu indagato sul comportamento tossico, segnalato da quindici dipendenti, dall'agosto 2020, ma ha contestato queste affermazioni come \"notizie false\" e denunci\u00f2 il legame tra loro e la sua partenza.\nTecnologia.\nPer lo sviluppo di \"Beyond Good &amp; Evil\" (pubblicato nel 2003), Ubisoft Montpellier ha sviluppato un motore di gioco noto come Jade, dal nome del protagonista del gioco. Intorno al 2009, Ubisoft Montpellier ha sviluppato il motore LyN per il suo gioco \"Rabbids Go Home\". In risposta alla spinta di Ubisoft Montreal nello sviluppo di giochi con grafica fotorealistica, Ubisoft Montpellier ha realizzato il motore UbiArt Framework, che lo studio ha utilizzato per \"\". Per i giochi di realt\u00e0 virtuale, come \"Space Junkies\", Ubisoft Montpellier ha dato vita al motore Brigitte."}
{"id": "927318", "revid": "767487", "url": "https://it.wikipedia.org/wiki?curid=927318", "title": "I ponti di Toko-Ri", "text": "I ponti di Toko-Ri (\"The Bridges at Toko-Ri\") \u00e8 un film del 1954 diretto da Mark Robson.\nTrama.\nLa storia narra di un pilota statunitense che durante la guerra di Corea viene incaricato di bombardare dei ponti pesantemente difesi, i ponti di Toko-Ri, e si ispira ad avvenimenti reali.\nProduzione.\nIl film, che trae spunto dal romanzo del 1953 di James Albert Michener \"The Bridges at Toko-Ri\", fu prodotto dalla Paramount Pictures.\nDistribuzione.\nDistribuito dalla Paramount Pictures, il film usc\u00ec nelle sale cinematografiche USA nel dicembre 1954. In Italia fu distribuito il 22 luglio 1955."}
{"id": "927360", "revid": "798702", "url": "https://it.wikipedia.org/wiki?curid=927360", "title": "Voci dal profondo", "text": "Voci dal profondo \u00e8 un film del 1991 diretto da Lucio Fulci.\nTrama.\nGiorgio Mainardi \u00e8 stato, in vita, un uomo violento, oltre che abile uomo d'affari, per\u00f2 con il vizio del sesso facile. Ha amato veramente solo la figlia, Rosy, a cui lascia, alla morte, tutta l'ingente eredit\u00e0, suscitando l'odio degli altri componenti della famiglia, tra cui la matrigna e il figlio di quest'ultima, e la propria moglie, tutti personaggi ben pi\u00f9 perfidi e avidi di lui.\nIl quale, anche da morto, torna negli incubi dei parenti per spaventarli e avvertirli che la verit\u00e0 sarebbe stata scoperta, ossia che sono i parenti stessi ad averne provocato la morte, facendo ingerire al malcapitato pezzi di vetro, mescolati nel ghiaccio di un aperitivo.\nAlla fine, la figlia Rosy riuscir\u00e0 a capire le responsabilit\u00e0 dell'accaduto, anche grazie all'aiuto del suo ragazzo.\nProduzione.\nIn un piccolo ruolo appare Lorenzo Flaherty.\nIl nome del protagonista, Giorgio Mainardi, \u00e8 anche il nome del protagonista del film \"L'assassino \u00e8 costretto ad uccidere ancora\" diretto da Luigi Cozzi nel 1975.\nLa villa che si vede nel film era di propriet\u00e0 di Luchino Visconti."}
{"id": "927370", "revid": "767487", "url": "https://it.wikipedia.org/wiki?curid=927370", "title": "Deliverance (gruppo musicale)", "text": "I Deliverance sono un gruppo thrash metal/speed metal statunitense proveniente da Los Angeles. Il gruppo \u00e8 nato nel 1985 dal leader Jimmy P. Brown II e successivamente ha virato il proprio sound verso il progressive metal e l'industrial metal.\nHanno pubblicato il loro primo omonimo album nel 1989, con una formazione composta da Jimmy P. Brown (voce e chitarra), Glenn Rogers (chitarra), Brian Khairullah (basso) e Chris Hyde (batteria), ma non hanno avuto una grande etichetta nel mondo del christian metal fino al 1990, anno di \"Weapons of Our Warfare\". Durante questo periodo sostituirono il chitarrista Glenn Rogers con George Ochoa e distribuirono anche un videoclip per MTV per la canzone \"Weapons\".\nDurante i lavori per il terzo album (intitolato \"What a Joke\"), Brian Khairullah e Chris Hyde vennero rimpiazzati rispettivamente da Mike Grato e Kevin Lee e, con la pubblicazione dell'album, anche George Ochoa lasci\u00f2 il gruppo, dopo un periodo del resto pieno di tensioni di ogni tipo.\nCon il chitarrista Mike Philips i Deliverance pubblicarono quello che \u00e8 definito il loro miglior album, \"Stay of Execution\", imboccando la strada del progressive metal. Direzione poi proseguita con \"Learn\" (1993), in cui figurano il bassista Manny Morales e Jonathan Maddux alla chitarra. Attorno a Brown e Morales la sarabanda dei componenti continu\u00f2 sia per \"River Disturbance\" che per \"Camelot in Smithereens\" (un fiasco, dal punto di vista delle vendite), dopo di che il gruppo scomparve fino al 2001, quando si ricompose per la breve stagione di \"Assimilation\", per poi svanire nuovamente.\nI Deliverance si sono ricomposti nel 2006 attorno a Jimmy Brown e con l'etichetta Retroactive Records, che ha pubblicato l'album \"As Above - So Below\" nel 2007 e dovrebbe anche pubblicare \"The Annals of Subterfuge\" nel 2010 per celebrare i loro 25 anni.\nDiscografia.\nAltre pubblicazioni"}
{"id": "927391", "revid": "1543377", "url": "https://it.wikipedia.org/wiki?curid=927391", "title": "Ersek\u00eb", "text": "Ersek\u00eb \u00e8 una frazione del comune di Kolonj\u00eb in Albania (prefettura di Coriza).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Barmash, \u00c7lirim, Leskovik, Mollas, Novosel\u00eb, Qend\u00ebr Ersek\u00eb e Qend\u00ebr Leskovik a costituire la municipalit\u00e0 di Kolonj\u00eb.\nDi Ersek\u00eb \u00e8 originaria la famiglia di James e John Belushi, nonch\u00e9 il petroliere Rezart Ta\u00e7i."}
{"id": "927400", "revid": "729019", "url": "https://it.wikipedia.org/wiki?curid=927400", "title": "Francisco Javier Casta\u00f1os", "text": "\u00c8 noto soprattutto per la sua grande vittoria nella battaglia di Bail\u00e9n nel luglio 1808 sull'armata francese comandata dal generale Pierre Dupont, che egli accerchi\u00f2 e costrinse alla resa. Dopo questa brillante vittoria il generale Casta\u00f1os, comandante dell'Armata del Centro, non fu per\u00f2 in grado di contrastare l'offensiva generale di Napoleone in Spagna e venne pesantemente sconfitto nella battaglia di Tudela dove rischi\u00f2 di essere accerchiato. Costretto a ripiegare in disordine verso Cuenca, venne destituito dalla Giunta centrale spagnola.\nNegli anni seguenti della guerra d'indipendenza spagnola torn\u00f2 in azione insieme ai britannici, sotto il comando del duca di Wellington, mentre fu il comandante in capo designato dell'esercito spagnolo, tenuto a disposizione per invadere eventualmente la Francia da sud nel 1815 nel corso dei Cento giorni.\nBiografia.\nI primi anni e la famiglia.\nNato a Madrid da una famiglia di origini basche, Francesco Javier era figlio di Maria Concepcion Aragorri Olavide e del suo secondo marito, Juan Felipe Urioste Hazel, entrambi appartenenti a famiglie illustri. Sebbene la famiglia di sua madre fosse solo una famiglia di mercanti, il fratello di questa Simon aveva saputo negli anni divenire un potente banchiere ed era divenuto Ministro delle Finanze all'epoca del regno di Carlo III, dal quale venne anche nominato primo marchese di Iranda nel 1769.\nLa sorella di Francisco Javier, Maria Concepcion, sposer\u00e0 in seguito Francisco Luis Hector de Carondelet, governatore di Louisiana e Florida. Altri suoi fratelli e sorelle, avuti dal primo matrimonio della madre, furono: Luis de las Casas y Aragorri, governatore di Cuba e di comandante in capo di Cadice; Simon che fu ambasciatore spagnolo a Londra; Rosa Maria, sposata con Alejandro O'Reilly (il militare pi\u00f9 prestigioso dell'epoca in Spagna); Engracia, che spos\u00f2 Pedro Gomez Ir\u00edbar-Navarra, giudice della Corte Reale di Catalogna e, infine, Isabel, sposata con Jer\u00f3nimo Gir\u00f3n y Moctezuma, marchese de las Amarillas, governatore di Barcellona e vicer\u00e9 di Navarra.\nL'ascesa nella carriera militare.\nA 10 anni, Casta\u00f1os ricevette dal padre il grado di capitano di fanteria che re Carlo III gli aveva concesso in virt\u00f9 dei meriti di suo padre. Egli continu\u00f2 ad ogni modo a studiare presso il Seminario dei Nobili e complet\u00f2 in seguito la sua formazione presso l'Universit\u00e0 di Barcellona.\nA 16 anni fu assegnato al Reggimento \"Savoia\" di stanza a Cadice, dando cos\u00ec il via alla propria lunga vita militare. A 26 anni ottenne il grado di tenente colonnello e gi\u00e0 a 31 era colonnello, carica con cui comand\u00f2 il reggimento \"Africa\", servendo durante la Guerra della Convenzione voluta da re Carlo IV contro la Francia rivoluzionaria, combattendo cos\u00ec nei Pirenei occidentali agli ordini del generale Ventura Caro, comandante dell'esercito di Navarra. Nel 1794 venne promosso generale di brigata, poco dopo essere stato gravemente ferito alla testa nella difesa di San Marcial (Guip\u00fazcoa). Ripresosi dalle ferite, nel 1795 venne nominato maresciallo di campo. Nel 1802 divenne tenente generale e si occup\u00f2 della difesa del porto di Ferrol dalle incursioni dell'Inghilterra (guadagnandosi anche l'opportunit\u00e0 di essere nominato sindaco onorario di Portugalete). Venne contestualmente nominato comandante di Gibilterra, la cui sede venne spostata da San Roque a Algeciras.\nLa guerra d'indipendenza spagnola.\nNel 1808 ebbe inizio la guerra d'indipendenza spagnola ed egli ricevette dalla Suprema Giunta di Siviglia, diretta da Francisco de Saavedra, il compito di formare un esercito in Andalusia del quale avrebbe ottenuto il comando generale. Dopo la vittoria della Battaglia di Bail\u00e9n, venne nominato comandante dell'esercito regio della provincia centrale.\nIl 23 novembre 1808 prese parte personalmente alla Battaglia di Tudela dove per\u00f2 venne sconfitto a causa della mancanza di mezzi e per il fatto che non fu lui a dirigere le operazioni (venne infatti sottoposto al comando di altri generali come Palafox ad esempio). Dopo il disastro della Battaglia di Somosierra dove durante una sommossa era rimasto ucciso il 7 gennaio 1809 il generale Benito de San Juan, Hazel riusc\u00ec miracolosamente a sfuggire al linciaggio.\nTra il 1\u00ba febbraio 1810 ed il 29 maggio 1810 divenne presidente del consiglio di reggenza della Spagna e delle Indie.\nTra settembre e ottobre 1812, fu comandante del VI quartier generale spagnolo a Quintanilla Vivar, prendendo parte all'Assedio di Burgos sotto il comando del Duca di Wellington. Il 12 agosto 1813 venne sostituito dal generale Manuel Freire de Andrade.\nPartecipazione alla vita politica durante i regni di Ferdinando VII e Isabella II.\nDurante il regno di Ferdinando VII, Casta\u00f1os rimase fedele alla causa assolutista, il che gli valse innanzitutto la fiducia del monarca e poi la nomina ad alcune posizioni di rilievo a livello politico come la sua nomina a capitano generale della Catalogna, negli anni in cui si stavano rivedendo le cause che avevano portato alla fucilazione del tenente generale Luis Lacy Gautier, costituzionalista liberale.\nNel 1825 venne eletto alla presidenza del Comitato Consultivo Regio Governo, l'organismo incaricato di proporre miglioramenti amministrativi per lo stato, venendo poi nominato presidente del Consiglio di Stato. Il 12 luglio 1833 gli venne concesso il titolo di duca di Bailen. Presiedette successivamente il consiglio di reggenza istituito durante la minore et\u00e0 della regina Isabella II, divenendone istitutore dal 1844.\nLa morte.\nDopo una lunga vita di onori e incarichi di rilievo, il generale Casta\u00f1os mor\u00ec il 25 settembre 1852, a 96 anni di et\u00e0. Dal momento che egli non si era mai sposato, il titolo di Duca di Bailen e tutte le sue sostanze passarono al figlio di sua sorella Maria Concepcion, Luis Carondelet Hazel, e pi\u00f9 tardi al figlio di questo figlio, Eduardo de Carondelet e Donati, che a sua volta fu dal 1851 primo marchese di Portugalete.\nIl corpo del generale venne sepolto nel Pantheon degli uomini illustri di Madrid ove rimase sino al 1963, anno in cui i suoi resti vennero trasferiti solennemente e depositati presso la Chiesa dell'Incarnazione, a fianco di santa Zocueca vergine, patrona di Bailen, a cui era molto devoto ed alla quale nel 1823 aveva donato le proprie decorazioni militari."}
{"id": "927407", "revid": "712828", "url": "https://it.wikipedia.org/wiki?curid=927407", "title": "Pelargir", "text": ""}
{"id": "927454", "revid": "767487", "url": "https://it.wikipedia.org/wiki?curid=927454", "title": "Anello dei polinomi", "text": "In algebra astratta, l'anello dei polinomi costruiti a partire da un certo anello formula_1 \u00e8 una struttura algebrica contenente tutte le espressioni polinomiali a coefficienti in formula_1.\nSe formula_3 \u00e8 un dominio d'integrit\u00e0, il suo campo dei quozienti \u00e8 dato dall'insieme delle funzioni razionali a coefficienti nel campo dei quozienti di formula_1.\nDefinizione.\nSe formula_1 \u00e8 un anello, si definisce come anello dei polinomi in una variabile a coefficienti in formula_1 l'insieme\ncio\u00e8 l'insieme delle successioni a valori in formula_1 definitivamente nulle. Tale insieme assume la struttura di anello se munito delle seguenti operazioni di somma e prodotto:\nLa seconda operazione \u00e8 esattamente il prodotto di Cauchy delle due successioni. Tale anello si denota in maniera standard con formula_3 e i suoi elementi possono essere rappresentati come\ndove formula_13 rappresenta un simbolo formale, che serve solo come \"segnaposto\" per indicare che il coefficiente formula_14 \u00e8 l'formula_15-esimo elemento della successione.\nAnello dei polinomi in formula_16 variabili.\nSi pu\u00f2 definire l'anello dei polinomi in due variabili a coefficienti nell'anello formula_1 induttivamente: essendo formula_3 esso stesso un anello, lo si pu\u00f2 prendere come l'anello di provenienza dei coefficienti e definire dunque\ne, per formula_16 variabili,\nTale costruzione permette di allargare le propriet\u00e0 che formula_3 ereditava da formula_1 fino all'formula_16-esima variabile; ad esempio, se formula_1 \u00e8 un dominio, lo sar\u00e0 anche formula_27 e cos\u00ec via.\nGli anelli seguenti sono tutti isomorfi in modo naturale:\nRapporti tra formula_1 e l'anello dei polinomi.\nAlcune propriet\u00e0 dell'anello formula_1 si trasferiscono all'anello dei polinomi formula_3, mentre altre no; le prime sono significative perch\u00e9, per induzione, possono poi essere estese agli anelli di polinomi in qualunque numero di variabili. Un esempio \u00e8 la presenza dell'unit\u00e0: formula_32 \u00e8 un anello unitario se e solo se lo \u00e8 formula_1, cos\u00ec come formula_3\u00e8 un dominio d'integrit\u00e0 se e solo se lo \u00e8 formula_1: se lo \u00e8 formula_1, infatti, il prodotto dei due monomi di grado massimo \u00e8 ancora un monomio non nullo, unico con quel grado; viceversa, formula_1 \u00e8 un sottoanello di formula_3, formato dalle sue costanti, e quindi non pu\u00f2 possedere divisori dello zero.\nDal punto di vista della fattorizzazione, se formula_1 \u00e8 un anello a fattorizzazione unica lo \u00e8 anche formula_3 (e quindi anche ogni formula_41). La dimostrazione procede prima esaminando il caso in cui formula_1 \u00e8 un campo: in questa situazione, \u00e8 sempre possibile dividere i coefficienti dei monomi di grado massimo, e quindi \u00e8 possibile la divisione tra polinomi, che rende formula_3 un anello euclideo con la valutazione data dal grado del polinomio; bisogna notare tuttavia che formula_3 non \u00e8 un campo, e quindi formula_45 non \u00e8 un anello euclideo: in effetti non \u00e8 neppure un anello ad ideali principali, in quanto l'ideale formula_46 non pu\u00f2 essere generato da un singolo elemento. Passando poi ad un anello a fattorizzazione unica formula_1 generico, si nota che formula_3 \u00e8 un sottoanello di formula_49, dove formula_50 \u00e8 il campo dei quozienti di formula_1; la tesi segue quindi dal lemma di Gauss, che afferma che un polinomio primitivo (ovvero il cui massimo comun divisore tra i coefficienti \u00e8 1) \u00e8 irriducibile in formula_3 se e solo se \u00e8 irriducibile in formula_49.\nUn'altra importante propriet\u00e0 che passa all'anello dei polinomi \u00e8 la noetherianit\u00e0: se formula_1 \u00e8 un anello noetheriano, lo \u00e8 anche formula_3. Tale risultato \u00e8 noto come teorema della base di Hilbert."}
{"id": "927531", "revid": "2208209", "url": "https://it.wikipedia.org/wiki?curid=927531", "title": "Castel Masegra", "text": "Castel Masegra sorge a Sondrio in posizione dominante, all'imbocco della Valmalenco. \u00c8 l'unico dei tre castelli cittadini sopravvissuto allo smantellamento di tutte le fortificazioni valtellinesi disposto da parte dei Grigioni nel 1639; ci\u00f2 \u00e8 dovuto al fatto di essere stato all'epoca residenza della potente famiglia grigionese dei Salis.\nIl castello ha una fondazione medioevale, testimoniata ancor oggi dai due torrioni posti a nord est e nord ovest. A quell'epoca il suo uso era prevalentemente militare e l'ingresso avveniva da ovest, tramite uno stretto sentiero che saliva dal lungo Mallero. Nel corso dei secoli ha subito numerosi rimaneggiamenti per adattarlo alle diverse funzioni dominanti per le quali venne utilizzato. Nel corso del basso Medioevo divenne residenza delle famiglie de' Capitani, o Capitanei, ed in seguito Beccaria. In epoca rinascimentale il castello assunse una funzione prevalentemente residenziale: ci\u00f2 \u00e8 testimoniato da alcuni elementi architettonici esterni, come la loggetta e, nel lato sud, la torretta adibita a colombaia, ma anche da una pregevole stanza affrescata con la volta ad ombrello. Con l'avvento dei Grigioni divenne dimora della famiglia Salis che lo utilizz\u00f2 come residenza, ma soprattutto come deposito di vini. Risale a questo periodo l'attuale ingresso dal lato est, che consentiva di accedere al castello con i carri. Con il ritorno della Valtellina al Ducato di Milano, il castello entr\u00f2 in possesso della famiglia Guicciardi, che lo don\u00f2 al Demanio. Fu quindi utilizzato come caserma ed in seguito come sede del Distretto militare, fino agli anni Ottanta.\nPresso le antiche scuderie \u00e8 stato aperto il Museo Storico Castello Masegra che illustra i tre secoli della dominazione dei Grigioni in Valtellina (1512-1797)."}
{"id": "927618", "revid": "599013", "url": "https://it.wikipedia.org/wiki?curid=927618", "title": "Al-Mans\u016br", "text": ""}
{"id": "927645", "revid": "1104133", "url": "https://it.wikipedia.org/wiki?curid=927645", "title": "Io non vivo senza te", "text": "Io non vivo senza te \u00e8 il primo album della cantante Pamela Petrarolo, pubblicato il 19 gennaio 1994 dall'etichetta RTI Music e distribuito dalla Ricordi.\nDescrizione.\nIl CD contiene dodici \"cover\" di canzoni famose: undici canzoni R&amp;B in lingua inglese e una di tema romantico in lingua italiana, \"Io non vivo senza te\", di Raffaella Carr\u00e0, che d\u00e0 il titolo all'intero album.\nL'album ha avuto una martellante promozione grazie alle esibizioni delle canzoni contenute nel programma \"Non \u00e8 la RAI\", all'interno del quale si \u00e8 sviluppato il progetto musicale e del quale la Petrarolo era la ragazza pi\u00f9 nota, dopo la conduttrice Ambra Angiolini."}
{"id": "927780", "revid": "339392", "url": "https://it.wikipedia.org/wiki?curid=927780", "title": "Tomba di Balin", "text": ""}
{"id": "927801", "revid": "48479", "url": "https://it.wikipedia.org/wiki?curid=927801", "title": "Circolo degli Adoratori di Svetovid", "text": ""}
{"id": "927823", "revid": "1444886", "url": "https://it.wikipedia.org/wiki?curid=927823", "title": "Ramsar", "text": "Ramsar () \u00e8 una citt\u00e0 iraniana della provincia di Mazandaran, sul mar Caspio, capoluogo dello shahrest\u0101n di Ramsar. Nel 1971 fu sede di un'importante conferenza internazionale durante la quale, il giorno 2 febbraio, venne approvata la \"Convenzione internazionale relativa alle zone umide di importanza internazionale, soprattutto come habitat degli uccelli acquatici\", meglio nota come Convenzione di Ramsar.\nUbicazione.\nRamsar \u00e8 la citt\u00e0 pi\u00f9 occidentale della provincia di Mazandaran. Confina col mar Caspio a nord, la provincia di Gilan a ovest, con quella di Qazvin a sud, e con la provincia di Tonekabon a est.\nEconomia.\nTurismo.\nLe mete turistiche pi\u00f9 importanti sono le spiagge, la stazione termale, le foreste dei monti Alborz e il palazzo dell'ultimo Shah.\nRadioattivit\u00e0.\nSvariate zone di questa citt\u00e0 hanno fatto registrare le pi\u00f9 alte concentrazioni di radioattivit\u00e0 naturale del mondo, a causa della presenza di fonti termali radioattive. La radioattivit\u00e0 a Ramsar \u00e8 molto alta nelle 50 terme del luogo. In alcune di queste sorgenti calde si raggiunge il valore di 0,03 mSv/ora (262,8 mSv/anno).\nPer dare un'idea, un bagno termale di 33 ore a Ramsar comporta un assorbimento di 1 mSv.\nQuella media della localit\u00e0 \u00e8 di 10,2 mSv/anno, ossia cinque volte superiore al valore medio della radioattivit\u00e0 naturale iraniana (2,04 mSv/anno) e pi\u00f9 di quattro rispetto a quella media mondiale (2,4 mSv/anno).\nUn completo studio scientifico iraniano ha esaminato l'esposizione degli abitanti di Ramsar. Sono state individuate alcune aree della citt\u00e0, definite a radiazione di fondo molto alta (ELNRA), aventi un valore di radioattivit\u00e0 che va da 0,6 a 131 mSv/anno con una media di 6 mSv/anno. Rispetto alle zone dell'Iran a basso valore di radiazione di fondo (LLNRA), che hanno radioattivit\u00e0 pari a 0,6-1,5 mSv/anno con una media di 0,7 mSv/anno, si ha dunque che il valore potenziale medio della dose di radioattivit\u00e0 cui la gente \u00e8 esposta nelle aree ELNRA \u00e8 8,5 volte pi\u00f9 alta che non la popolazione che vive nelle zone LLNRA.\nA Talesh Mahalleh alcune case hanno un'altissima concentrazione di gas radon per cui chi vi risiede ininterrottamente per un anno riceve un dose di 132 mSv, pari a quasi 189 volte le radiazioni rispetto agli abitanti iraniani delle zone LLNRA e a 55 volte l'esposizione rispetto al valore medio mondiale di radioattivit\u00e0 naturale.\nIn un numero limitato di casi l'esposizione arriva a 200 volte (140 mSv/anno) quella delle persone che risiedono nelle zone LLNRA.\nLa dose di 140 mSv \u00e8 pi\u00f9 alta della dose limite (100 mSv) raccomandata dall'International Commission on Radiation Protection (ICRP) per i lavoratori in centrali nucleari o in reparti di radiologia e medicina nucleare.\nSecondo uno studio scientifico iraniano sulla localit\u00e0 di Ramsar, i suoi abitanti sono risultati aventi un significativo incremento di CD69, espressione di cellule stimolate TCD4+ (P &lt; 0,004), un significativo incremento di siero totale IgE (P &lt; 0,05) e una pi\u00f9 alta incidenza di aberrazioni cromosomiche stabili e instabili.\nMolta parte della radiazione dell'area \u00e8 dovuta a radio-226 disciolto nell'acqua delle fonti termali insieme a piccole quantit\u00e0 di uranio e torio provenienti da depositi di travertino. Ci sono pi\u00f9 di nove fonti termali nell'area con diverse concentrazioni di radioisotopi, e queste sono usati come terme dai residenti e dai turisti. Questi alti livelli di radiazione non sembrano avere effetti negativi sulla salute dei residenti dell'area e anzi possibilmente li hanno resi leggermente pi\u00f9 resistenti alle radiazioni, che \u00e8 stato definito \"paradosso da radiazione\". \u00c8 stato affermato che i residenti hanno una vita pi\u00f9 salutare e lunga. Sulla base di queste osservazioni e altre evidenze, incluso il fatto che la vita \u00e8 originata in ambienti molto pi\u00f9 radioattivi, alcuni scienziati hanno messo in questione la validit\u00e0 del modello linear no-threshold (lineare senza soglia), di danno radioattivo, da cui dipendono gli attuali regolamenti di controllo degli effetti della radiazione. Altri scienziati puntano sul fatto che certi livelli moderati di radiazione possono in realt\u00e0 essere benefici alla salute e avere un effetto positivo sulla popolazione, basandosi sul modello dell'ormesi da radiazione, secondo cui si innescherebbe il sistema di riparazione del DNA, interno a ogni cellula. A causa del consumo di acqua radioattiva intorno a Ramsar, i prodotti agricoli, come altre sostanze di origine biologica e gli umani sono leggermente radioattivi."}
{"id": "927833", "revid": "1186766", "url": "https://it.wikipedia.org/wiki?curid=927833", "title": "Azm", "text": ""}
{"id": "927897", "revid": "122920527", "url": "https://it.wikipedia.org/wiki?curid=927897", "title": "Niente di importante", "text": "Niente di importante \u00e8 il secondo album della cantante Pamela Petrarolo, uscito nell'aprile 1995.\n\u00c8 stato pubblicato dalla RTI Music e distribuito dalla Dischi Ricordi.\nDescrizione.\nCome il precedente, quest'album \u00e8 stato massicciamente pubblicizzato all'interno della trasmissione \"Non \u00e8 la RAI\", dal quale \u00e8 nato il progetto per questo album, ma al contrario del primo lavoro, questo album contiene solo una traccia in lingua inglese, la cover di \"Whole Lotta Shakin' Goin' On\" di Jerry Lee Lewis, mentre le restanti nove tracce inedite trattano il tema dell'amore adolescenziale e sono cantate in lingua italiana.\nDella prima traccia, che d\u00e0 il titolo all'album, ne \u00e8 stata in seguito eseguita una cover da Raffaella Carr\u00e0, inserita nell'album \"Carramba che Rumba\" del 1996."}
{"id": "927901", "revid": "117493660", "url": "https://it.wikipedia.org/wiki?curid=927901", "title": "Blue Springs (Alabama)", "text": "Blue Springs \u00e8 un paese dell'Alabama, situato nella Contea di Barbour. La popolazione al censimento del 2000 era di 121 abitanti.\nGeografia fisica.\nBlue Springs \u00e8 situata a 31\u00b039'51.588\" N, 85\u00b029'45.308\" O. L'U.S. Census Bureau certifica che il paese occupa un'area totale di 7,50\u00a0km\u00b2, interamente composti da terra.\nSociet\u00e0.\nEvoluzione demografica.\nAl censimento del 2000, risultano 121 abitanti, 49 nuclei familiari e 36 famiglie residenti nel paese. La densit\u00e0 della popolazione \u00e8 di 16,13 ab./km\u00b2. Ci sono 54 alloggi con una densit\u00e0 di 7,20/km\u00b2. La composizione etnica della citt\u00e0 \u00e8 99,17% bianchi e 0,83% neri o afroamericani.\nDei 49 nuclei familiari, il 28,60% ha figli di et\u00e0 inferiore ai 18 anni che vivono in casa, il 67,30% sono coppie sposate che vivono assieme, il 6,10% \u00e8 composto da donne con marito assente, e il 24,50% sono non-famiglie. Il 20,40% di tutti i nuclei familiari \u00e8 composto da singoli e il 10,20% da singoli con pi\u00f9 di 65 anni di et\u00e0. La dimensione media di un nucleo familiare \u00e8 di 2,47 mentre la dimensione media di una famiglia \u00e8 di 2,84.\nLa suddivisione della popolazione per fasce d'et\u00e0 \u00e8 la seguente: 22,30% sotto i 18 anni, 7,40% dai 18 ai 24, 28,10% dai 25 ai 44, 31,40% dai 45 ai 64, e 10,70% oltre i 65 anni. L'et\u00e0 media \u00e8 39 anni. Per ogni 100 donne ci sono 95,20 uomini. Per ogni 100 donne sopra i 18 anni ci sono 95,80 uomini.\nIl reddito medio di un nucleo familiare \u00e8 di 38.000$, mentre per le famiglie \u00e8 di 38.250$. Gli uomini hanno un reddito medio di 27.000$ contro i 21.500$ delle donne. Il reddito pro capite del paese \u00e8 di 17.224$. Il 4,30% della popolazione e il 6,50% delle famiglie \u00e8 sotto la soglia di povert\u00e0. Sul totale della popolazione, il 33,30% di chi ha pi\u00f9 di 65 anni vive sotto la soglia di povert\u00e0."}
{"id": "927964", "revid": "1719883", "url": "https://it.wikipedia.org/wiki?curid=927964", "title": "L'Acerba", "text": "L'Acerba \u00e8 un poema di Cecco d'Ascoli composto di 4.865 endecasillabi in sestine (che l'autore chiama \"mosse\").\nI critici letterari hanno attribuito al titolo dell'opera molti significati, ma dopo l'edizione critica a cura di Marco Albertazzi \u00e8 evidente che il termine \"Acerba\", riduzione del titolo completo di \"acerba etas\", \"acerba vita\", ha inteso riferirsi alle questioni inerenti alla vita mondana che \u00e8 appunto acerba rispetto a quella matura raggiungibile soltanto dopo la morte.\nContenuto.\n Suo bersaglio preferito \u00e8 la \"Divina Commedia\" di Dante vista come la negazione della \"scienza vera\", riepilogata da lui nell'Acerba, che \u00e8 stata definita da Gianfranco Contini l'\"Anti Commedia\". Infatti alla base delle convinzioni e delle conoscenze fisiche e naturali professate da Cecco, oltre al pensiero filosofico scientifico di Aristotele e quello di Tommaso d'Aquino c'\u00e8 la conoscenza del pensiero dei filosofi arabi all'epoca dominanti. Sulla base delle loro teorie discute delle questioni scientifiche pi\u00f9 dibattute nella societ\u00e0 in cui viveva: per esempio, dell'ordine dei cieli, della terra, delle eclissi, della natura dei fenomeni atmosferici, delle Virt\u00f9 o delle scienze occulte.\nIl poema rimase incompiuto, perch\u00e9 Cecco fu condannato ad essere bruciato sul rogo nel 1327 a causa delle sue opinioni scientifiche e teologiche giudicate eretiche.\nStruttura dell'opera.\nL'opera \u00e8 suddivisa in quattro libri (oltre a un breve frammento del quinto), suddivisi in capitoli di lunghezza variabile. Ugualmente disomogenea \u00e8 anche l'ampiezza di ciascun libro, che varia dai 9 capitoli del libro I, ai 19 del libro II, ai 18 del libro III, e ai 12 del libro IV.\nCon il chiaro intento di marcare la differenza tra il suo poema e la \"Commedia\" dantesca, Cecco organizza i capitoli per sestine, composte in sostanza da due coppie di terzine di endecasillabi con uno schema metrico che ricorda molto da vicino quello della terza rima incatenata utilizzata da Dante, ma ogni sestina \u00e8 isolata dalle altre:\nE come ogni canto della \"Commedia\" \u00e8 chiuso da un endecasillabo finale, cos\u00ec ogni capitolo dell'\"Acerba\" si conclude con una coppia di endecasillabi a rima baciata:\nBibliografia.\nPer la bibliografia sull'autore si rimanda alla voce Cecco d'Ascoli."}
{"id": "927966", "revid": "599013", "url": "https://it.wikipedia.org/wiki?curid=927966", "title": "Cnx", "text": ""}
{"id": "928010", "revid": "640277", "url": "https://it.wikipedia.org/wiki?curid=928010", "title": "Shagrat", "text": ""}
{"id": "928129", "revid": "88740", "url": "https://it.wikipedia.org/wiki?curid=928129", "title": "Mann", "text": ""}
{"id": "928188", "revid": "640277", "url": "https://it.wikipedia.org/wiki?curid=928188", "title": "Gorbag", "text": ""}
{"id": "928211", "revid": "124125286", "url": "https://it.wikipedia.org/wiki?curid=928211", "title": "Glossario BDSM", "text": "Questo glossario di termini BDSM definisce sinteticamente alcuni termini comunemente usati nella comunit\u00e0 BDSM, ovvero fra i praticanti il bondage, la dominazione e sottomissione, il sadismo e il masochismo. \nLe attivit\u00e0 elencate sono considerate come delle pratiche sessuali nell'ambito del BDSM, e come tali sono praticate in condizioni di sanit\u00e0, sicurezza e consensualit\u00e0 (SSC) al fine di non mettere a rischio la salute di chi partecipa a queste pratiche."}
{"id": "928332", "revid": "1762097", "url": "https://it.wikipedia.org/wiki?curid=928332", "title": "Lago di Vladimonio", "text": "Il lago di Vladimonio o \"lago Vadimone\" \u00e8 un piccolo specchio d'acqua d'origine vulcanica situato nelle pianure sottostanti di Bassano in Teverina, nei pressi di Orte.\nStoria.\nLa \"fama\" del piccolo lago \u00e8 attribuito alla vittoria dell'esercito romano, comandato da Publio Cornelio Dolabella, sulla coalizione di Galli Boi ed Etruschi.\nPolibio \u00e8 il primo a dare notizia di quest'episodio. Tito Livio riferisce di una precedente battaglia occorsa nel 309 a.C. nella quale gli Etruschi avrebbero subito una pesantissima disfatta ad opera di Quinto Fabio Rulliano.\nNel I secolo d.C., Seneca e Plinio il Vecchio si occupano degli aspetti naturalistici del lago, risultando particolarmente colpiti dal fenomeno delle \"isole galleggianti\", identificabili con i banchi superficiali di vegetazione lacustre (canne e giunchi) alla deriva.\nIl passo di Seneca: \"Ipse ad Cutilias natantem insulam vidi, et alia in Vadimonis lacu vehitur, lacus in Stationensi est\" e quello di Plinio: \"Quaedam insulae, semper fluctuantur, sicut in agro Caecubo et eodem Reatino, Mutinensi, Stationensi, in Vadimonis lacu, ad Cutilias aquas\" sono le testimonianze che hanno indotto E. A. Stanco, seguito da Munzi, a localizzare Statonia nell territorio di Bomarzo. \nLa pi\u00f9 circostanziata descrizione del lago si deve a Plinio il Giovane, che vide personalmente il Vadimone e lo descrisse come \"una ruota messa a giacere, con una circonferenza in tutto regolare [...] di colore pi\u00f9 pallido, pi\u00f9 verde e pi\u00f9 intenso del marino\". L'autore indica anche l'occasione del sopralluogo (\"Exegerat prosocer maues, ut Amerina praedia sua inspicerem. Haec perambulanti mihi ostenditur subiacens lacus nomine Vadimonis; simul quaedam incredibilia narrantur\").\nSecondo il Fontanini, che scrive agli inizi del Settecento, i \"praedia amerini\" dovevano trovarsi nel territorio di Bassano in Teverina e non nel lato sinistro della valle del Tevere rientrante nell\"'ager\" di Amelia: \"Plinio poteva trovarsi a Giove o a Bassano ma, poich\u00e9 dice di giungere allo stesso lago senza far menzione del Tevere, senza il cui attraversamento non avrebbe potuto giungere al lago, si pu\u00f2 dedurre che quei poderi amerini di suo suocero non fossero nel territorio di Amelia, ma in quello di Bassano, dove appunto soggiace il lago.\nL'ipotesi del Fontanini fu smentita con forza dal Vitali, canonico ortano vissuto nell'Ottocento: \"Riflettasi in primo luogo che Plinio, nel discorrere di questo lago, non scrive gi\u00e0 un'istoria, n\u00e9 fa una dissertazione geografica o topografica, ma scrive una lettera, per cui bastavagli il dire di aver veduto da vicino il lago, senza avvertire il suo Gallo che per procacciarsi questa soddisfazione aveva dovuto passare il Tevere o sopra di un ponte o per mezzo di una barca, che sono sempre state in quel fiume. Sembrerebbe adunque a me pi\u00f9 ragionevole il dire che Plinio and\u00f2 a diporto nelle colline delle terre di Giove, o di Penna, dizione veramente amerina, ove scorgesi sottoposto il lago Vadimone.\nSul dibattito \u00e8 intervenuto nel secolo scorso anche il Gioacchini, sostenendo che \"il territorio di Amelia si estendeva allora fino alla sponda sinistra del Tevere, anzi in alcuni punti la oltrepassava, tanto che il lago Vadimone, che pur si trovava vicino ad Orte, faceva parte del territorio amerino\".\nLo studioso riteneva comunque che Plinio si trovasse nel lato sinistro della valle, probabilmente nell'attuale territorio comunale di Giove.\nOggi il lago \u00e8 quasi del tutto interrato e alimentato da sorgenti sulfuree che vi riversano acque lattiginose, le quali, unitamente alla vegetazione palustre e ai depositi minerali formano ammassi di una certa consistenza che devono aver suggerito l'idea delle \"isole galleggianti\" di cui parlano Seneca e Plinio il Vecchio.\nLeggende.\nLe leggende che parlano del lago Vladimonio (o lago Vadim one) sono molte, formulate nelle epoche del 900'. La leggende pi\u00f9 diffusa e accreditata narra che il lago Vadimone si sia formato al posto di un\u2019aia, dove alcuni contadini stavano tritando il grano con dei cavalli durante il giorno di Sant'Anna (giorno in cui i contadini non avrebbero dovuto lavorare) per questa infrazione, l\u2019aia sarebbe sprofondata e al suo posto sarebbe comparso il lago. I vecchi abitanti del luogo sostengono che ogni tanto nella zona si avverta uno strano rumore, che ricorda quello di cavalli spinti a correre circolarmente. Secondo un'altra leggenda simile a quella riportata qui sopra \u00e8 che lo specchio d\u2019acqua sarebbe comparso durante una notte buia e burrascosa. La terra avrebbe emesso uno strepito infernale, dovuto a moltissimi tuoni. Altre parlano di animali inghiottiti per sempre dalle acque del Vadimone e di grandi tronchi d\u2019albero, neri come la pece, galleggianti sulla superficie prima di scomparire nelle profondit\u00e0 delle acque. Alcune voci affermano che le acque del piccolo lago sarebbero infestate da demoni, responsabili delle perturbazioni cui esso era soggetto. La voce popolare tramanda che, prima dello scoppio dei due grandi conflitti mondiali, sotto la sua superficie siano stati scorti dei \u201clampi sinistri\u201d che potevano essere scorti sulla superficie del Lago.\nSituazione attuale.\nOggi il lago \u00e8 quasi del tutto interrato e alimentato da sorgenti sulfuree che vi riversano acque lattiginose, che attraverso la vegetazione palustre e i depositi minerali formano ammassi di una certa consistenza che devono aver suggerito l\u2019idea delle \u201cisole galleggianti\u201c."}
{"id": "928336", "revid": "1516566", "url": "https://it.wikipedia.org/wiki?curid=928336", "title": "Armoriale dei comuni dell'Ard\u00e8che", "text": "Questa pagina contiene le armi (stemma e blasonatura) dei comuni dell'Ard\u00e8che."}
{"id": "928356", "revid": "767487", "url": "https://it.wikipedia.org/wiki?curid=928356", "title": "Clayton (Alabama)", "text": "Clayton \u00e8 un comune degli Stati Uniti d'America, capoluogo della Contea di Barbour nello Stato dell'Alabama. La popolazione al censimento del 2000 era di 1.475 abitanti, passata poi nel 2006 a 1.394 abitanti, secondo una stima.\nGeografia fisica.\nClayton \u00e8 situato a 31\u00b052'39.014\" N, 85\u00b026'56.486\" O. L'U.S. Census Bureau certifica che la citt\u00e0 occupa un'area totale di 14,10\u00a0km\u00b2, interamente composti da terra.\nSociet\u00e0.\nEvoluzione demografica.\nAl censimento del 2000, risultano 1.475 abitanti, 593 nuclei familiari e 393 famiglie residenti in paese. La densit\u00e0 della popolazione \u00e8 di 104,61 ab./km\u00b2. Ci sono 704 alloggi con una densit\u00e0 di 49,90/km\u00b2. La composizione etnica del paese \u00e8 34,85% bianchi, 63,93% neri o afroamericani, 0,20% nativi americani, 0,41% di altre razze, e 0,61% meticci. L'1,36% della popolazione \u00e8 ispanica.\nDei 593 nuclei familiari, il 30,90% ha figli di et\u00e0 inferiore ai 18 anni che vivono in casa, il 36,10% sono coppie sposate che vivono assieme, il 27,20% \u00e8 composto da donne con marito assente, e il 33,60% sono non-famiglie. Il 31,50% di tutti i nuclei familiari \u00e8 composto da singoli e il 16,40% da singoli con pi\u00f9 di 65 anni di et\u00e0. La dimensione media di un nucleo familiare \u00e8 di 2,37 mentre la dimensione media di una famiglia \u00e8 di 2,95.\nLa suddivisione della popolazione per fasce d'et\u00e0 \u00e8 la seguente: 26,00% sotto i 18 anni, 8,80% dai 18 ai 24, 26,20% dai 25 ai 44, 22,40% dai 45 ai 64, e 16,50% oltre i 65 anni. L'et\u00e0 media \u00e8 36 anni. Per ogni 100 donne ci sono 86,20 uomini. Per ogni 100 donne sopra i 18 anni ci sono 83,40 uomini.\nIl reddito medio di un nucleo familiare \u00e8 di 18.750$, mentre per le famiglie \u00e8 di 25.750$. Gli uomini hanno un reddito medio di 29.583$ contro i 20.417$ delle donne. Il reddito pro capite del paese \u00e8 di 11.791$. Il 31,80% della popolazione e il 29,30% delle famiglie \u00e8 sotto la soglia di povert\u00e0. Sul totale della popolazione, il 43,50% dei minori di 18 anni e il 29,80% di chi ha pi\u00f9 di 65 anni vive sotto la soglia di povert\u00e0."}
{"id": "928432", "revid": "599013", "url": "https://it.wikipedia.org/wiki?curid=928432", "title": "Ecv", "text": ""}
{"id": "928442", "revid": "599013", "url": "https://it.wikipedia.org/wiki?curid=928442", "title": "Eqe", "text": ""}
{"id": "928462", "revid": "985910", "url": "https://it.wikipedia.org/wiki?curid=928462", "title": "Non \u00e8 la Rai (compilation)", "text": "Non \u00e8 la Rai \u00e8 la prima compilation di brani, prevalentemente cover, interpretati nell'omonimo programma televisivo dalle ragazze protagoniste.\nL'album.\nUscita nel febbraio 1993, la compilation ha avuto un successo tale da riuscire a raggiungere la seconda posizione degli album pi\u00f9 venduti in Italia alla terza settimana di vendita, vendendo circa 120.000 copie.\nContiene venti brani (inclusa anche la sigla storica del programma) interpretati principalmente da vocalist (Alessia Marinangeli, Antonella Tersigni, Stefania Del Prete e Beatrice Magnanensi) che prestavano la loro voce alle divette protagoniste. Nella compilation sono stati pubblicati numerosi brani inediti, come \"Ailov\u00f9\", \"Noioso\", \"Tutta tua\", \"America\", \"Tu e mu\" e \"Uno pi\u00f9 bello\". \u00c8 inclusa anche una versione di \"Rosso\", canzone originariamente di Raffaella Carr\u00e0 ma portata al successo da Francesca Gollini e rieseguita da Mina nel 1995 e inserita nell'album \"Canarino mannaro\". \u00c8 stata ricordata dal programma televisivo \"Le Iene\" nel 2007 per un presunto caso di plagio rispetto alla canzone \"Amore e mistero\", primo singolo di Federico Angelucci, vincitore di un'edizione di Amici di Maria De Filippi."}
{"id": "928477", "revid": "599013", "url": "https://it.wikipedia.org/wiki?curid=928477", "title": "Gwp", "text": ""}
{"id": "928490", "revid": "599013", "url": "https://it.wikipedia.org/wiki?curid=928490", "title": "Ilp", "text": ""}
{"id": "928498", "revid": "767487", "url": "https://it.wikipedia.org/wiki?curid=928498", "title": "Come an' Get It", "text": "Come an' Get it \u00e8 il quarto album in studio del gruppo musicale britannico Whitesnake, pubblicato nell'aprile del 1981 dalla EMI.\n\u00c8 diventato l'album di maggior successo in classifica del gruppo, avendo raggiunto il secondo posto della Official Albums Chart dietro solo a \"Kings of the Wild Frontier\" di Adam and the Ants."}
{"id": "928515", "revid": "599013", "url": "https://it.wikipedia.org/wiki?curid=928515", "title": "Laj", "text": ""}
{"id": "928530", "revid": "228587", "url": "https://it.wikipedia.org/wiki?curid=928530", "title": "Maf", "text": ""}
{"id": "928552", "revid": "20973", "url": "https://it.wikipedia.org/wiki?curid=928552", "title": "Anna Serafini", "text": ""}
{"id": "928630", "revid": "1318658", "url": "https://it.wikipedia.org/wiki?curid=928630", "title": "Saints &amp; Sinners (Whitesnake)", "text": "Saints &amp; Sinners \u00e8 il quinto album in studio del gruppo musicale britannico Whitesnake, pubblicato nel novembre del 1982 dalla EMI.\nLe due tracce, \"Here I Go Again\" e \"Crying in the Rain,\" furono nuovamente registrate per l'album di maggior successo del gruppo, l'omonimo \"Whitesnake\", uscito nel 1987.\nIl disco.\nLa registrazione dell'album ebbe inizio nel 1981, poco dopo la fine del tour promozionale di \"Come an' Get It\". Nonostante ci\u00f2, alcune tensioni iniziarono a svilupparsi all'interno del gruppo. In un'intervista del 1997, il chitarrista Micky Moody dichiar\u00f2:\n\"\"Nell'81 i ragazzi cominciavano ad essere stanchi. Andavamo a letto tardi e facevamo troppe feste. Non stavamo minimamente mettendo la parte la quantit\u00e0 di soldi che avremmo dovuto guadagnare. I Whitesnake sembravano essere sempre in debito, ed ho pensato: \"che cos'\u00e8 questo? Suoniamo in alcuni dei pi\u00f9 grandi posti e continuano a dirci che siamo in debito, dove vanno a finire tutti questi soldi?\" Non abbiamo guadagnato un granch\u00e9 da tutto questo e ti dicono che hai un debito da 200'000 sterline, mentre hai appena ottenuto sei dischi d'oro. Non ero solo io, perch\u00e9 ne avevamo tutti le scatole piene, eravamo irritati e stavamo perdendo il nostro senso d'identit\u00e0. Eravamo alla fine, non potevamo andare oltre. \u00c8 difficile per una band andare avanti per tre o quattro anni senza stancarsi gli uni degli altri e rimanere senza idee. Niente dura per sempre. Tutti volevamo fare qualcosa di diverso dopo alcuni anni, un album solista o metterci a scrivere con qualcun altro.\"\"\nIl licenziamento della band.\nIl cantante era preoccupato per la situazione precaria della band e passava molto tempo al telefono col suo avvocato. Verso la fine del 1981, durante le registrazioni dell'album, Moody abbandon\u00f2 improvvisamente la band e Paice e Lord iniziarono ad essere sempre meno interessati. Di fronte alle difficolt\u00e0 a portare avanti il lavoro, Mardsen propose a Coverdale l'eventualit\u00e0 di terminare il progetto. Nel suo libro di memorie, \"Where\u2019s My Guitar? An Inside Story of British Rock and Roll\",\" Bernie Mardsen racconta che la situazione si present\u00f2 proprio durante le registrazioni di \"Here I Go Again\", alle quali Paice e Lord non si erano presentati per andare ad una corsa di cavalli.\n\"\"Guardai David nella sala controllo dello studio e pronunciai le parole fatali: \"Tanto vale che finiamo tutto questo, David, un taglio, amico.\" I suoi occhi si allargarono. Mi sorrise ironicamente come se gli avessi tolto un peso dalle spalle. Disse che pensava di essere l'unico a pensarlo. Lo assicurai che non era cos\u00ec. Mi spieg\u00f2 che aveva gi\u00e0 fatto un incontro con gli avvocati in modo da togliersi di mezzo dalle mire manageriali.\"\nMardsen racconta che Coverdale aveva quindi convocato una riunione del gruppo in cui era stato deciso di licenziare la Seabreeze, l'agenzia di management del gruppo. Tuttavia, durante l'incontro finale, il manager Coletta entr\u00f2 in studio al posto di Coverdale e inizi\u00f2 a licenziare uno ad uno i membri della formazione storica dei Whitesnake:\n\"Il resto degli\" \"Whitesnake si riun\u00ec attorno al grande tavolo di onice viola: Jon Lord, Ian Paice, Neil Murray e io. Mi venivano le farfalle nello stomaco. Ci stavamo tutti guardando. Dov'era David?\"\n\"\"Prima che tu dica qualcosa,\" disse Coletta, \"ho parlato con l'avvocato di David questa mattina, e i Whitesnake sono finiti per voi.\" Fece il giro della stanza, puntando il dito. \"Sei fuori\", disse, indicando Ian, Neil e, con mia totale sorpresa e shock, indic\u00f2 anche me.\"\n\"Ian Paice era stoico e lasci\u00f2 la stanza. Jon sembrava cupo. Neil sembrava confuso. Io, semplicemente, non ci credevo. E poi \u00e8 arrivato il colpo da maestro di Coletta. Mi ha preso da parte e ha detto che era in trattative con Hugh Stanley Clarke, capo di A&amp;R alla EMI, e che volevano firmarmi come artista solista, ma... dovevo firmare un nuovo contratto quel giorno. Ancora sotto shock per le rivelazioni e sentendomi abbandonato, ho firmato. Potete crederci? Coletta mi ha persino portato alla EMI pi\u00f9 tardi quel giorno per parlare dei miei nuovi e futuri piani.\"\"\nVerso agosto, il cantante contatt\u00f2 Micky Moody e gli chiese di ritornare nella band. Nel frattempo, la formazione fu completata dagli ingressi di Mel Galley (ex chitarrista dei Trapeze), Cozy Powell (ex batterista dei Rainbow) e Colin Hodgkinson.\nIl nuovo album era praticamente gi\u00e0 stato completato, l'unico contributo della nuova formazione furono i cori registrati da Galley insieme a Moody presso i Battery Studios di Londra; le parti di batteria di Ian Paice e le tracce di basso di Neil Murray vennero lasciate intatte.\nThe Snakes\\The Company of Snakes\\M3.\nNegli anni successivi, Coverdale estromise dal gruppo anche i restanti membri della formazione storica della band e trasform\u00f2 completamente il progetto Whitesnake sia dal punto di vista musicale che da quello estetico. I nuovi Whitesnake diventarono uno dei gruppi principali della scena hair e glam metal grazie alla pubblicazione del disco omonimo nel 1987, che ebbe un successo di portata mondiale. Mike Moody abbandon\u00f2 la band poco dopo la pubblicazione di Slide It In, nel 1984, accusando il cantante di essere interessato solo a collaborare con chitarristi tecnicamente virtuosi e di bell'aspetto. L'ultimo membro della formazione originale rimasto a quel punto era Neil Murray, che fu licenziato subito dopo le registrazioni di Whitesnake.\nMoody e Mardsen militarono assieme in alcune formazioni a partire dal 1991. Anni pi\u00f9 tardi, avviarono il progetto The Snakes, con cui intrapresero un tour europeo e riproposero per alcuni anni il catalogo classico della band, affidando l'interpretazione vocale ad un emulo di Coverdale, J\u00f8rn Lande. La formazione pubblic\u00f2 un album omonimo ed un live. Successivamente, sotto il nome di The Company Of Snakes, vennero raggiunti anche da Neil Murray e dal cantante Stefan Berggren. In seguito, i tre ex-fondatori si sono esibiti sotto il nome di M3."}
{"id": "928653", "revid": "287204", "url": "https://it.wikipedia.org/wiki?curid=928653", "title": "TOSLINK", "text": "TOSLINK \u00e8 uno standard di connessione in fibra ottica usato in ambito audio. \u00c8 un marchio registrato di Toshiba Corporation, il nome \u00e8 l'abbreviazione di TOShiba-LINK. Il nome generico per lo standard \u00e8 EIAJ optical.\nStoria.\nIl TOSLINK fu in origine progettato dalla Toshiba per collegare tra loro lettori CD e ricevitori di propria produzione. In breve tempo venne adottato anche da altre aziende.\nCaratteristiche.\nLa comunicazione dei dati avviene in formato seriale, ovvero punto a punto, quindi un solo dispositivo pu\u00f2 essere connesso all'estremit\u00e0 del cavo. I primi sistemi TOSLINK trasferivano dati grezzi dal lettore, in seguito l'uso di dati grezzi \u00e8 stato sostituito dallo standard S/PDIF.\nUn cavo di segnale TOSLINK pu\u00f2 utilizzare un conduttore di 1\u00a0mm in fibra ottica di plastica (polimetilmetacrilato o policarbonato). Data la loro elevata attenuazione della luce, la portata effettiva dei cavi ottici in plastica \u00e8 limitata a circa 5 metri. Esistono cavi meno comuni ma pi\u00f9 costosi, costruiti in vetro o fibre ottiche in silice, questi hanno minori perdite e possono estendere la portata effettiva del sistema TOSLINK fino a 10 metri ed oltre.\nIl cavo in fibra ottica usato per TOSLINK, se viene piegato, pu\u00f2 interrompere temporaneamente la trasmissione dei dati o danneggiarsi in modo permanente.\nI connettori pi\u00f9 comuni utilizzati con TOSLINK sono a forma rettangolare e compatibili con lo standard EIAJ/JEITA RC-5720 (anche CP-1201 e JIS C5974-1993 F05).\nApplicazioni.\nIl TOSLINK ha diverse applicazioni, il suo uso pi\u00f9 comune \u00e8 per segnali audio su apparecchiature di classe domestica, dove trasporta un flusso audio digitale tra componenti come MiniDisc, lettori CD e registratori DAT. Varie apparecchiature tra cui lettori Blu-ray Disc e console per videogiochi, lo utilizzano per collegare un eventuale decoder Dolby Digital/DTS."}
{"id": "928735", "revid": "1516566", "url": "https://it.wikipedia.org/wiki?curid=928735", "title": "Armoriale dei comuni delle Ardenne", "text": "Questa pagina contiene le armi (stemma e blasonatura) dei comuni delle Ardennes."}
{"id": "928742", "revid": "1318658", "url": "https://it.wikipedia.org/wiki?curid=928742", "title": "Nastro d'argento al migliore attore protagonista", "text": "Il Nastro d'argento al miglior attore protagonista \u00e8 un riconoscimento cinematografico italiano assegnato annualmente dal Sindacato Nazionale Giornalisti Cinematografici Italiani a partire dal 1946.\nL'attore che ha ricevuto questo premio il maggior numero di volte (sette) \u00e8 Marcello Mastroianni. Seguono Vittorio Gassman, Nino Manfredi e Pierfrancesco Favino vincitori quattro volte.\nAlbo d'oro.\nI vincitori sono indicati in grassetto, a seguire gli altri candidati."}
{"id": "928850", "revid": "110620665", "url": "https://it.wikipedia.org/wiki?curid=928850", "title": "Luminosit\u00e0 solare", "text": "In astronomia, la luminosit\u00e0 solare standard \u00e8 un'unit\u00e0 di misura, usata per esprimere la luminosit\u00e0 delle stelle e di oggetti pi\u00f9 grandi quali le nebulose ad emissione.\nEquivale alla luminosit\u00e0 media del Sole, ovvero all'energia emessa dal Sole in un secondo. \nIl suo valore e il suo simbolo convenzionale sono:\nformula_1\nIl Sole risulta in effetti dall'analisi statistica una stella di grandezza e luminosit\u00e0 intermedie nella popolazione stellare. \nPer questo motivo, i suoi parametri descrittivi (massa e luminosit\u00e0 in particolare) sono utilizzati come unit\u00e0 di misura per oggetti astronomici di dimensioni comparabili, come le altre stelle, o maggiori come le galassie.\nConoscendo la densit\u00e0 e la massa di una galassia, e presupponendo che sia costituita in prevalenza da stelle come il Sole, si pu\u00f2 dedurre il numero di stelle che la compongono."}
{"id": "928862", "revid": "354397", "url": "https://it.wikipedia.org/wiki?curid=928862", "title": "Acido di Lewis", "text": "Un acido di Lewis (dal nome di Gilbert Lewis) \u00e8 una qualsiasi molecola o ione che \u00e8 in grado di formare un nuovo legame di coordinazione accettando una coppia di elettroni (\"elettrofilo\" o \"accettore di elettroni\").\nUn acido di Lewis possiede, di solito, un orbitale di frontiera non occupato a bassa energia (LUMO, \"lowest unoccupied molecular orbital\"), che interagisce con l'orbitale HOMO (\"highest occupied molecular orbital\") della base di Lewis. Diversamente da un acido di Br\u00f8nsted-Lowry, che trasferisce sempre uno ione idrogeno (H+), un acido di Lewis pu\u00f2 essere qualsiasi elettrofilo (ovviamente anche H+). \nNonostante tutti gli acidi Br\u00f8nsted-Lowry siano anche acidi di Lewis, il termine comune di \"acido di Lewis\" \u00e8 spesso riservato a quegli acidi che non appartengono alla categoria di Br\u00f8nsted-Lowry.\nLa reattivit\u00e0 degli acidi di Lewis pu\u00f2 essere ricavata mediante la teoria Hard-Soft Acid-Base (HSAB). Non esistono descrizioni universali di acidi \"forti\" di Lewis, proprio perch\u00e9 la forza dell'acido dipende dalla specifica base di Lewis. \nAlcuni esempi comuni di acidi di Lewis sono il cloruro di alluminio o il cloruro ferrico.\nEsempio di acido di Lewis:\nformula_1\nIn questo caso formula_2 presenta una struttura elettronica incompleta e nessun idrogeno ionizzabile: infatti, le molecole che possiedono una struttura elettronica incompleta sono degli \"acidi di Lewis\"."}
{"id": "928884", "revid": "354397", "url": "https://it.wikipedia.org/wiki?curid=928884", "title": "Base di Lewis", "text": "Una base di Lewis \u00e8 qualsiasi molecola o ione che \u00e8 in grado di formare un nuovo legame di coordinazione donando una coppia di elettroni. In altri termini, qualsiasi molecola che possiede un doppietto solitario in un orbitale di legame pu\u00f2 comportarsi come una \"base di Lewis\" se \u00e8 in grado di legare una specie \"elettrofila\". Le \"basi di Lewis\" generalmente sono in grado di formare legami idrogeno.\nUn \"nucleofilo\" \u00e8 una base di Lewis.\nLe basi di Lewis non richiedono uno ione idrossido come specie caratterizzante la basicit\u00e0. Alcuni esempi di basi includono l'ammoniaca e le ammidi. Molti anioni sono considerati basi di Lewis, come F-.\nQuando un acido di Lewis e una base di Lewis formano un complesso, la base di Lewis \u00e8 sempre il legante.\nEsempio di base di Lewis:\nformula_1\nIn questo caso formula_2 si comporta da \"base di Lewis\" cedendo una coppia di elettroni."}
{"id": "928886", "revid": "123857975", "url": "https://it.wikipedia.org/wiki?curid=928886", "title": "Slide It In", "text": "Slide It in \u00e8 il sesto album in studio del gruppo musicale britannico Whitesnake, pubblicato nel gennaio del 1984. L'album \u00e8 stato interamente remixato per la distribuzione negli Stati Uniti da parte della Geffen Records. Nel 1988 \u00e8 rientrato in classifica in seguito al successo ottenuto dal gruppo con l'eponimo \"Whitesnake\", ed \u00e8 diventato doppio disco di platino.\nNel 2009, in occasione del venticinquesimo anniversario dall'uscita dell'album, \u00e8 stata lanciata un'edizione speciale comprendente la versione statunitense del disco (con lista tracce leggermente alterata e l'aggiunta di alcuni brani provenienti dalla versione britannica) pi\u00f9 un DVD bonus con video musicali e performance dal vivo.\nIl disco.\nProduzione.\nLe registrazioni dell'album cominciarono nel 1983 ai Musicland Studios di Monaco di Baviera, in Germania, con il produttore Eddie Kramer, suggerito al gruppo dall'A&amp;R della Geffen Records, John Kalodner. Tuttavia all'interno degli Whitesnake stavano cominciando a emergere alcuni disagi, principalmente da parte del chitarrista Micky Moody, incapace di entrare in empatia con i nuovi arrivati Mel Galley, Cozy Powell e Colin Hodgkinson. Per questo motivo il contributo di Moody risult\u00f2 decisamente inferiore rispetto al passato, tant'\u00e8 che il chitarrista partecip\u00f2 attivamente solo alla composizione del brano \"Slow an' Easy\". Anche con il nuovo produttore si crearono dei malcontenti, venne per cui richiamato Martin Birch che aveva gi\u00e0 lavorato ai precedenti album della band.\nTerminate le registrazioni dell'album, la tensione tra Moody e il cantante David Coverdale continu\u00f2 a crescere, in particolar modo quando Coverdale inizi\u00f2 ad avere contatti con l'allora chitarrista dei Thin Lizzy, John Sykes. Moody decise di abbandonare la band dopo un concerto a Bruxelles, in Belgio, nell'ottobre del 1983. Poco tempo dopo venne annunciato l'ingresso di Sykes come nuovo chitarrista negli Whitesnake. Conseguentemente lasci\u00f2 la band anche Colin Hodgkinson, licenziato da Coverdale in quanto non ritenuto all'altezza del progetto. Al suo posto venne richiamato Neil Murray, colui che Hodgkinson aveva sostituito solamente un anno prima.\nPubblicazione.\nQuando venne pubblicato nel Regno Unito, l'album ricevette alcune critiche per la sua produzione sonora definita come piatta e debole. Ci\u00f2 port\u00f2 la Geffen Records a ordinare un remix completo del disco prima della distribuzione negli Stati Uniti. Il produttore Keith Olsen si occup\u00f2 dunque di rimettere mano al materiale, rendendo il suono pi\u00f9 nitido e dinamico, oltre a dare la possibilit\u00e0 a John Sykes e Neil Murray di sostituire, rispettivamente, le parti di chitarra di Micky Moody e le parti di basso di Colin Hodgkinson.\nLa band part\u00ec in tour per promuovere l'album con la nuova formazione, ma nacquero nuovi problemi quando Mel Galley si ritrov\u00f2 coinvolto in un incidente che gli danneggi\u00f2 alcuni nervi del braccio, impedendogli di suonare la chitarra adeguatamente. Per un breve periodo di tempo continu\u00f2 ad apparire come membro degli Whitesnake, prima di venire allontanato definitivamente. I restanti cinque membri proseguirono il tour fino al mese di aprile, quando il tastierista Jon Lord decise di lasciare il gruppo per unirsi ai riformati Deep Purple. L'ultima esibizione di Lord con gli Whitesnake avvenne durante uno show televisivo in Svezia il 16 aprile 1984. Dopo la dipartita del tastierista, il tour venne portato avanti con l'aiuto del turnista Richard Bailey.\nNel frattempo la versione remixata dell'album cominci\u00f2 a registrare buone vendite negli Stati Uniti, aumentando improvvisamente le richieste nei confronti degli Whitesnake. Il gruppo si butt\u00f2 dunque a capofitto per una serie di concerti in compagnia di Quiet Riot e Dio in suolo americano. Il lungo tour, unito al successo che i video dei singoli \"Slow an' Easy\" e \"Love Ain't No Stranger\" ricevettero su MTV, gett\u00f2 le basi per il successo della band presso il pubblico americano, prima della definitiva consacrazione avvenuta con \"Whitesnake\" nel 1987."}
{"id": "928938", "revid": "599013", "url": "https://it.wikipedia.org/wiki?curid=928938", "title": "Mzm", "text": ""}
{"id": "928947", "revid": "599013", "url": "https://it.wikipedia.org/wiki?curid=928947", "title": "Peh", "text": ""}
{"id": "928958", "revid": "599013", "url": "https://it.wikipedia.org/wiki?curid=928958", "title": "Pei", "text": ""}
{"id": "928972", "revid": "108107", "url": "https://it.wikipedia.org/wiki?curid=928972", "title": "Inti (moneta)", "text": ""}
{"id": "929002", "revid": "1745361", "url": "https://it.wikipedia.org/wiki?curid=929002", "title": "Eirene", "text": "Eirene o Irene () era nella mitologia greca la dea della pace, di cui costituisce la personificazione. Figlia di Zeus e di Temi, era una delle Ore. Il corrispondente nella mitologia romana era Pax.\nLa dea era raffigurata da una giovane donna recante, in una mano, un ramoscello d'olivo con la cornucopia e nell'altra Pluto, simboli di quella ricchezza e dell'abbondanza che solo la pace pu\u00f2 donare.\nFamosa la statua della dea di Cefisodoto il Vecchio, della quale oggi possediamo una copia romana. Interessante notare che lo storico dell'arte Roberto Longhi paragonava l'elegante figura della Madonna di Loreto (Caravaggio) proprio a questa scultura.\nAlla dea furono eretti altari e statue ad Atene e a Roma. In quest'ultima citt\u00e0 Vespasiano e Domiziano fecero erigere un tempio con portici e giardini (Tempio della Pace, pi\u00f9 tardi considerato uno dei Fori Imperiali). La dea venne rappresentata anche sulle monete.\nLetteratura.\nLa divinit\u00e0 d\u00e0 il titolo a una famosa commedia di Aristofane, \"\u0395\u1f30\u03c1\u03ae\u03bd\u03b7\", di cui \u00e8 protagonista.\n\u00c8 citata da Euripide nelle Baccanti (419/420) : \"... la Dea che dispensa ricchezza e fa crescere i giovani...\""}
{"id": "929094", "revid": "80598", "url": "https://it.wikipedia.org/wiki?curid=929094", "title": "La ballata del Mich\u00e9", "text": "La ballata del Mich\u00e9 \u00e8 una canzone scritta da Fabrizio De Andr\u00e9 e Clelia Petracchi con l'arrangiamento musicale di Gian Piero Reverberi. Fu pubblicata come singolo, la prima volta nel 1961, come lato B, nel 45 giri La ballata dell'eroe/La ballata del Mich\u00e9 e nel giugno 1963 fu ripubblicata come lato B del 45 giri Il testamento/La ballata del Mich\u00e9, infine nel 1966 fu inserita nell'album Tutto Fabrizio De Andr\u00e9.\nIspirazione e storia.\nAccompagnato da toni musicali cari alla malavita parigina e di chiara ispirazione \"lebretoniana\" , il racconto si apre con il ritrovamento del corpo esanime di Mich\u00e9 appeso ad un cappio nella sua cella, il resto della canzone \u00e8 narrato in analessi e spiega il motivo del suicidio e della detenzione: Mich\u00e9 aveva ucciso chi voleva rubargli la sua Mar\u00ec, era per questo stato condannato a 20 anni di galera e si \u00e8 tolto la vita perch\u00e9 non sarebbe riuscito a vivere senza di lei. Alla fine c'\u00e8 una prolessi: Mich\u00e9 verr\u00e0 gettato, poich\u00e9 suicida, nella fossa comune, senza funerale, ma un flebile raggio di luce c'\u00e8: \"\u00abqualcuno una croce col nome e la data su lui pianter\u00e0\u00bb\".\nGi\u00e0 si notano i caratteri tipici di De Andr\u00e9: tolleranza e rispetto, comprensione, l'implicita denuncia all'inappellabilit\u00e0 della Legge (\"\u00abvent'anni gli avevano dato, la corte decise cos\u00ec\u00bb\") ed alla scarsa misericordia della Chiesa (\"\u00abnella fossa comune cadr\u00e0, senza il prete e la Messa, perch\u00e9 di un suicida non hanno piet\u00e0\u00bb\").\nNel 1963 fu pubblicata una nuova versione nel 45 giri Il testamento/La ballata del Mich\u00e9 con l'arrangiamento di Giampiero Boneschi in cui la fisarmonica sostituisce l'armonica cromatica, suonata nella versione originale da Willi Burger."}
{"id": "929162", "revid": "18323", "url": "https://it.wikipedia.org/wiki?curid=929162", "title": "Casaclima", "text": ""}
{"id": "929197", "revid": "1305772", "url": "https://it.wikipedia.org/wiki?curid=929197", "title": "1999 (disambigua)", "text": ""}
{"id": "929249", "revid": "287204", "url": "https://it.wikipedia.org/wiki?curid=929249", "title": "I Neri Mondadori", "text": "I Neri Mondadori \u00e8 una collana di narrativa pubblicata da Arnoldo Mondadori Editore dal 1964 al 1966, pubblicata con cadenza mensile. Una curiosit\u00e0: il primo numero della collana recava il numero 0.\nNel 2001 la collana viene ripresentata, ad uscita irregolare e come supplemento al Giallo Mondadori."}
{"id": "929279", "revid": "37401", "url": "https://it.wikipedia.org/wiki?curid=929279", "title": "Nabopolassar", "text": "Fondatore caldeo della linea dinastica \"neo-babilonese\" nonch\u00e9 padre di Nabucodonosor II, Nabopolassar gioc\u00f2 un ruolo chiave nella caduta dell'Assiria, dopo la morte dell'ultimo grande sovrano assiro Assurbanipal.\nBiografia.\nNabopolassar scaten\u00f2 la rivolta contro l'Impero assiro (che aveva governato Babilonia nei precedenti due secoli) dopo la morte di Assurbanipal, avvenuta tra il 631 e il 627 avanti Cristo. In seguito al successo della sua rivolta, assunse il titolo di \"Re di Babilonia\".\nL'Assiria, minata da lotte interne ed orfana di Assurbanipal, non fu in grado di contrastare l'alleanza tra Caldei e Medi che, dopo un lungo assedio, riusc\u00ec a conquistare e saccheggiare la capitale assira Ninive nel 612 avanti Cristo. Nabopolassar rimase a Ninive mentre il suo esercito e i suoi alleati distrussero ci\u00f2 che restava dell'esercito assiro a Karkemi\u0161 nel 609 avanti Cristo.\nNabopolassar intraprese la guerra contro l'Egitto a partire dal 610 a.C. fino alla sua morte. Nel 608 a.C. prese la citt\u00e0 di Carre, roccaforte delle ultime forze assire scampate alla caduta di Ninive. Pi\u00f9 tardi, nello stesso anno, suo figlio Nabucodonosor II continu\u00f2 le ostilit\u00e0 contro l'Egitto governato dal faraone Necho II.\nDopo la sconfitta degli Assiri e dei loro alleati egizi, Nabopolassar abdic\u00f2 in favore del figlio Nabucodonosor. Poco tempo dopo, nel 605 a.C., mor\u00ec di cause naturali."}
{"id": "929283", "revid": "80598", "url": "https://it.wikipedia.org/wiki?curid=929283", "title": "Il testamento (De Andr\u00e9)", "text": ""}
{"id": "929284", "revid": "297031", "url": "https://it.wikipedia.org/wiki?curid=929284", "title": "Clackmannanshire", "text": "Il Clackmannanshire (in gaelico Siorrachd Chlach Mhannainn; soprannome: \"the wee county\", abbreviato in Clacks) \u00e8 una delle 32 aree di governo locale in Scozia, confinante con Perth e Kinross, Stirling e Fife.\nIn termini di popolazione \u00e8 la \"council area\" pi\u00f9 piccola della Scozia, escludendo le isole minori, con una popolazione di 51.000 abitanti, la met\u00e0 dei quali vive nella citt\u00e0 pi\u00f9 grande, Alloa, che ne \u00e8 il centro amministrativo, avendo superato in grandezza Clackmannan nel 1822.\nIl motto della contea \u00e8 \"Look About Yee\".\nGeografia.\nLa Ochil Hills si trova nella parte nord della zona. Strathdevon \u00e8 immediatamente a sud della ripida scarpata formata dal Ochil Fault, lungo la quale i si trovano i villaggi di Hillfoots.\nStrathdevon comprende un pianoro a poche centinaia di metri dalle due parti del fiume Devon, che sfocia nel Forth presso Cambus. C'\u00e8 anche il fiume Black Devon che scorre dopo la citt\u00e0 di Clackmannan per unirsi al Forth presso Alloa. Questa confluenza aveva una volta un piccolo molo per il \"portage\" verso il molo Dunmore sulla riva meridionale e l'ancoraggio delle imbarcazioni pi\u00f9 piccole, mente le altre di maggior tonnellaggio potevano essere accolte al molo di Dunmore, sulla riva opposta del Forth."}
{"id": "929285", "revid": "181699", "url": "https://it.wikipedia.org/wiki?curid=929285", "title": "Sucre (valuta)", "text": ""}
{"id": "929286", "revid": "1516087", "url": "https://it.wikipedia.org/wiki?curid=929286", "title": "Regno di Sassonia", "text": "Il regno di Sassonia fu uno Stato esistito fra il 1806 ed il 1918. La Sassonia fu un membro indipendente della coalizione napoleonica che si batt\u00e9 nelle Guerre napoleoniche (Confederazione del Reno). Dopo il Congresso di Vienna fece parte della Confederazione tedesca. Dal 1871 entr\u00f2 infine a far parte dell'Impero tedesco prima di essere trasformata nel 1918, dopo la sconfitta dell'Impero Germanico nella prima guerra mondiale, in un \"Land\" della Repubblica di Weimar. La sua capitale era Dresda.\nStoria.\nL'era napoleonica e la confederazione tedesca.\nPrima del 1806 la Sassonia faceva parte del Sacro Romano Impero, un'entit\u00e0 vecchia di oltre mille anni che aspirava sempre ad essere un singolo Stato ma che, attraverso i secoli, divenne del tutto decentralizzata. Il capo dell'Elettorato di Sassonia ebbe il titolo di principe-elettore per centinaia di anni. Quando il Sacro romano impero si dissolse, dopo la sconfitta inflittagli da Napoleone nella battaglia di Austerlitz, l'elettorato venne innalzato al rango di stato indipendente sotto l'influenza della Francia, a quel tempo la potenza dominante in Europa.\nA seguito della sconfitta dei prussiani nella battaglia di Jena, i sassoni entrarono nella Confederazione del Reno e vi rimasero fino a quando questa non si sciolse a seguito della disfatta napoleonica nella battaglia di Lipsia. Dopo tale battaglia, nella quale la Sassonia fu l'unico Stato tedesco ad aver combattuto a fianco della Francia, il re Federico Augusto I di Sassonia si convinse di aver perso il trono per effetto dell'invasione russa che mise sotto amministrazione controllata il suo regno. Questo discendeva probabilmente dalle mire prussiane tese ad annettere la Sassonia pi\u00f9 che ad una ritorsione russa nei confronti di Federico Augusto ed il fatto \u00e8 dimostrato dalla questione sassone trattata al Congresso di Vienna. Alla fine, il 40% del regno - inclusa la storicamente significativa Wittenberg \"citt\u00e0 natale\" della Riforma protestante - fu annesso alla Prussia, ma Federico Augusto fu tuttavia ripristinato sul trono per il resto del suo regno al quale appartenevano ancora le citt\u00e0 di Dresda e Lipsia. Il regno si un\u00ec quindi alla Confederazione tedesca, l'organizzazione nuova degli stati tedeschi che sostituiva il Sacro Romano Impero.\nLa guerra austro-prussiana e l'Impero tedesco.\nDurante la guerra austro-prussiana del 1866, i sassoni si schierarono con gli austriaci ed il loro esercito fu visibilmente l'unico capace di apportare un significativo sostegno militare all'Austria. La Sassonia aveva persino abbandonato la difesa del suo stesso territorio per congiungersi alle forze austriache in Boemia. Questo, probabilmente, preserv\u00f2 la Sassonia dalla ineluttabile sorte di tutti gli altri stati tedeschi del nord alleati con l'Austria, come il regno di Hannover, che alla fine della guerra furono annessi dalla Prussia. Gli austriaci invece, ottennero dalla Prussia che la Sassonia rimanesse uno Stato indipendente. L'anno successivo la Sassonia, nondimeno, si un\u00ec all'alleanza prussiana detta Confederazione del nord della Germania. Con la vittoria della Prussia sulla Francia nella guerra franco-prussiana del 1871, i membri della Confederazione vennero riuniti, da Otto von Bismarck nell'Impero tedesco con Guglielmo I imperatore. Giovanni I, quale re subordinato al trono, dovette giurare fedelt\u00e0 all'Imperatore, anche se come gli altri principi tedeschi mantenne alcune delle prerogative di sovrano, compresa la facolt\u00e0 di intrattenere relazioni diplomatiche con altri stati.\nLa fine del regno.\nIl nipote di Guglielmo I, l'imperatore Guglielmo II, abdic\u00f2 nel 1918 dopo la sconfitta della Germania nella prima guerra mondiale. Il re Federico Augusto III di Sassonia fin\u00ec con l'abdicare anch'egli e la Sassonia divenne uno Stato a regime repubblicano aderente alla Repubblica di Weimar.\nStemma.\nLo stemma ufficiale del regno di Sassonia venne adottato per disposizione regia il 7 giugno 1889 ed era composto da uno scudo ripartito al suo interno con gli stemmi degli antichi stati che componevano il regno di Sassonia:\nRipartizione amministrativa.\nRidotto drasticamente dalle annessioni prussiane, il suo territorio si estendeva per 14.993\u00a0km\u00b2 ed era suddiviso nei circondari di:\nErano ripartiti in 38 baliaggi e varie exclaves nella Turingia prussiana.\nGoverno.\nLa costituzione della Sassonia promulgata nel 1831 stabiliva lo stato come una monarchia parlamentare.\nIl re.\nIl re veniva nominato quale capo della nazione, gli era richiesto di giurare sulla costituzione, ma non gli era permesso di divenire sovrano anche di un altro stato oltre al proprio senza il consenso della Dieta nazionale. La corona era ereditaria per linea diretta maschile per primogenitura agnatizia anche se esistevano delle norme precise per garantire la successione anche alle donne in mancanza di eredi maschi. Ulteriori norme riguardavano la possibilit\u00e0 di costituire una reggenza se il re fosse stato troppo giovane o comunque incapace di governare, oltre ad una prassi educativa per il principe ereditario.\nOgni atto o decreto firmato o emesso direttamente dal sovrano doveva essere contrassegnato da almeno uno dei suoi ministri, senza la cui firma nessun atto del re poteva essere considerato valido. Al re venne garantito l'antico diritto di assolvere gli accusati o alternativamente di mitigarne le pene o perdonarli (ma non di incrementarne le pene) ed erano questi gli unici argomenti su cui i ministri non potevano intervenire e dove non era richiesta la loro firma. Egli inoltre aveva il potere supremo in campo religioso su tutta la Sassonia. Il re nominava il presidente della Camera Alta della Dieta nazionale tra la rosa di candidati proposta dalla medesima camera, e nominava il presidente della Camera Bassa col medesimo metodo.\nIl re era il solo che aveva il potere di promulgare le leggi e di portarle ad effetto, e solo col suo consenso era possibile portarle in discussione della Dieta. Egli disponeva anche dell'autorit\u00e0 di creare decreti d'emergenza o leggi considerate \"vantaggiose\", ma anche questi strumenti dovevano necessariamente riportare la firma almeno di un ministro e subito dopo dovevano passare dalla dieta per essere discussi. Al re ad ogni modo non era consentito cambiare la costituzione n\u00e9 le leggi elettorali. Poteva porre il proprio veto sulle leggi passate dalla Dieta (anche se era tenuto ad esporre le proprie ragioni) ed a riproporle per la discussione o per emendamenti. Attraverso la Corte Suprema poteva richiedere prestiti di denaro d'emergenza presso altri paesi alleati, anche senza il consenso della Dieta. Il re aveva il permesso di sciogliere il parlamento e di chiamare a nuove elezioni entro sei mesi; poteva inoltre convocare sessioni straordinarie della dieta a sua discrezione.\nDal 1697 i re di Sassonia si convertirono al cattolicesimo di modo da poter accettare le corone di Polonia e Lituania, paesi dei quali rimasero sovrani sino al 1763. La famiglia reale rimase cattolica pur governando un paese che al 95% era composto da protestanti.\nMinisteri.\nI ministeri erano definiti secondo la costituzione in sei dipartimenti, ciascuno dei quali era responsabile del proprio operato presso la Dieta nazionale:\nI ministri dei vari offici dovevano apparire dinnanzi alle due camere quando richiesto e potevano partecipare ai dibattiti.\nDichiarazione dei Diritti.\nLa costituzione sassone aveva al proprio interno una dichiarazione dei diritti che comprendeva:\nLegislatura.\nLa Dieta, o legislatura, era divisa in due camere, ciascuna delle quali aveva eguali diritti costituzionali ed eguale status.\nLa Camera Alta consisteva nei seguenti membri:\nI membri di questa casa rimanevano ai loro seggi il tempo che erano qualificati a rimanervi secondo la costituzione o sino a quando non avessero raggiunto l'et\u00e0 di sessant'anni.\nLa Camera Bassa della Dieta consisteva di:\nPer ciascun deputato era nominato anche un vice che era in grado di agire in sua vece in caso di incapacit\u00e0, assenza, rinuncia o deposizione. Ciascun rappresentante era eletto per un periodo di nove anni; ad ogni modo, un terzo dei deputati doveva dare le proprie dimissioni ogni tre anni, anche se potevano subito ripresentarsi per una rielezione.\nI membri della dieta dovevano avere almeno 30 anni di et\u00e0 e quindi essere gi\u00e0 anche elettori (l'et\u00e0 era prevista a 25 anni), non avere accuse pendenti o giudicate sul proprio capo, non essere in debito, e non essere sotto tutela.\nLa situazione elettorale nel 1909 era la seguente:\nRe di Sassonia.\nIl Sacro Romano Impero ebbe fine nel 1806. L'Elettorato di Sassonia, alleato di Napoleone I, anticip\u00f2 la sua dissoluzione divenendo il Regno indipendente di Sassonia nel 1806."}
{"id": "929287", "revid": "154639", "url": "https://it.wikipedia.org/wiki?curid=929287", "title": "Gemino", "text": "Di lui ci resta l'opera \"Introduzione ai fenomeni\" e frammenti di altre. \nBiografia.\nNon sappiamo quasi nulla della vita di Gemino, ma non vi sono motivi per non accettare la tradizione che lo vuole proveniente da Rodi. Poich\u00e9 cita Posidonio ed \u00e8 citato da Alessandro d'Afrodisia, possiamo essere certi che sia vissuto tra il I secolo a.C. ed il II secolo d.C. Gli studiosi, sulla base di vari elementi, sono generalmente d'accordo nel situare la sua attivit\u00e0 nel I secolo a.C., ma non si \u00e8 raggiunto l'accordo su una datazione pi\u00f9 precisa. \u00c8 in genere considerato un filosofo stoico seguace di Posidonio e forse suo allievo diretto.\nL\"'Introduzione ai fenomeni\".\nL'unica opera che ci \u00e8 rimasta, l\"'Isagoge\", o \"Introduzione ai fenomeni\", \u00e8 appunto una breve introduzione allo studio dell'astronomia. Vi sono trattati soprattutto argomenti di geografia astronomica, come le stagioni, la durata variabile del giorno e il calendario. L'esposizione \u00e8 elementare ed evita l'uso di strumenti matematici complessi. Essa contiene tuttavia qualche utile informazione sull'astronomia pre-tolemaica. Ad esempio quando Gemino descrive la \u201csfera\u201d delle stelle fisse chiarisce che si tratta solo di un utile modello geometrico, in quanto le stelle in realt\u00e0 sono a distanza variabile e non giacciono su una superficie sferica. \nLe altre opere.\nGemino aveva scritto un'epitome dei \"Meteorologica\" di Posidonio di cui Simplicio cita indirettamente qualche passo nel commento alla \"Fisica\" di Aristotele. I passi citati contengono affermazioni, interessanti dal punto di vista della storia dell'epistemologia, sulla differenza tra \u201cmatematica\u201d e \u201cfisica\u201d.\nLa principale opera di Gemino era probabilmente quella, perduta, \"Sulla teoria delle scienze matematiche\". Pappo cita infatti Gemino solo come autore di quest'opera, della quale abbiamo informazioni anche da Eutocio di Ascalona e da Proclo. L'opera, in almeno dodici libri, discuteva tutte le scienze \u201cmatematiche\u201d (nel senso antico e cio\u00e8 ampio del termine), classificate con un criterio trasmessoci da Proclo, ed includeva commenti a teoremi sulle coniche di Apollonio di Perga.\nFriedrich Hultsch ha attribuito a Gemino anche alcuni testi anonimi da lui editi insieme ai frammenti di geometria e stereometria di Erone di Alessandria, ma le opinioni su questa attribuzione sono discordi."}
{"id": "929293", "revid": "110157", "url": "https://it.wikipedia.org/wiki?curid=929293", "title": "Contea di Franklin (Kansas)", "text": "La contea di Franklin, in inglese Franklin County, \u00e8 una contea dello Stato del Kansas, negli Stati Uniti. La popolazione al censimento del 2000 era di 24.784 abitanti. Il capoluogo di contea \u00e8 Ottawa. Il nome le \u00e8 stato dato in onore a Benjamin Franklin, famoso giornalista, diplomatico e inventore statunitense.\nGeografia fisica.\nLa contea si trova nella parte centro-orientale del Kansas. L'U.S. Census Bureau certifica che l'estensione della contea \u00e8 di 1.494\u00a0km\u00b2, di cui 1.486\u00a0km\u00b2 composti da terra e i rimanenti 8\u00a0km\u00b2 composti di acqua.\nStoria.\nLa Contea di Franklin venne costituita nel 1855."}
{"id": "929304", "revid": "1534511", "url": "https://it.wikipedia.org/wiki?curid=929304", "title": "Leslie Lamport", "text": " \n\u00c8 noto per essere stato pioniere degli studi scientifici nell'ambito del calcolo distribuito, per i quali ha ricevuto il premio Turing 2013, nonch\u00e9 ideatore di LaTeX, un'estensione al software tipografico TeX.\nFormazione accademica.\nSi diploma al Bronx High School of Science. Nel 1960 ottiene il Bachelor's degree in matematica al MIT. Nel 1963 ottiene il Master's degree in matematica alla Brandeis University. Nel 1972 ottiene il Ph.D. in matematica alla Brandeis University. La dissertazione fu sulle singolarit\u00e0 nelle equazioni alle derivate parziali analitiche.\nLa ricerca.\nSistemi distribuiti.\nLa ricerca compiuta da Lamport ha gettato le basi della teoria dei sistemi distribuiti: tra i suoi lavori pi\u00f9 degni di nota ricordiamo:\nQuesti articoli trattano concetti quali orologi logici (e la relazione \"happened-before\") e i Fallimenti Bizantini, e sono tra i lavori pi\u00f9 citati nei campo dei sistemi distribuiti , dato che descrivono algoritmi per risolvere molti problemi fondamentali di questa disciplina, tra cui:\nLa logica.\nLamport \u00e8 inoltre conosciuto per i suoi studi sulla logica temporale, nella quale ha introdotto la Logica Temporale delle Azioni (\"Temporal Logic of Actions\" - \"TLA\") Tra i suoi contributi pi\u00f9 recenti abbiamo TLA+, una logica per l'analisi e la descrizione di sistemi concorrenti e reattivi, descritta nel libro: \u201cSpecifying Systems: The TLA+ Language and Tools for Hardware and Software Engineers\u201d.\nRiconoscimenti onorari.\nNel 2014 Lamport ha ricevuto il premio Turing per i suoi \"contributi fondamentali alla teoria e alla pratica dei sistemi distribuiti e concorrenti, in particolare per l'invenzione di concetti quali causalit\u00e0, orologi logici, \"safety\" e \"liveness\", le \"replicated state machines\", e la consistenza sequenziale\".\nHa anche ricevuto quattro dottorati onorari da universit\u00e0 europee:\nNel 2004 ha inoltre ricevuto il premio Piore della IEEE.\nNel 2005, l'articolo \"Reaching Agreement in the Presence of Faults\" ha ricevuto il Premio Dijkstra.\nIl lavoro di Lamport.\nLamport lavor\u00f2 come informatico al Massachusetts Computer Associates, SRI International, Digital Equipment Corporation, e alla Compaq. Nel 2001 si un\u00ec al Microsoft Research a Mountain View.\nCuriosit\u00e0.\nLamport \u00e8 stato accreditato come autore del seguente aforisma sui sistemi distribuiti:\nin quanto in una sua e-mail afferm\u00f2 che si trattava di una definizione adottata al DEC Systems Research Center."}
{"id": "929344", "revid": "108107", "url": "https://it.wikipedia.org/wiki?curid=929344", "title": "Yemen del Sud", "text": ""}
{"id": "929347", "revid": "37401", "url": "https://it.wikipedia.org/wiki?curid=929347", "title": "Kandalanu", "text": ""}
{"id": "929378", "revid": "124716222", "url": "https://it.wikipedia.org/wiki?curid=929378", "title": "Ralph Samuelson", "text": "L'idea.\nRiconosciuto universalmente come l'inventore di questo sport, figlio di un meccanico di barche, Ralph era noto come ragazzo disprezzante dei pericoli e pronto ad ogni nuova sfida, pur pazza questa fosse. Nel '22, qualche giorno prima del suo diciannovesimo compleanno, formul\u00f2 quest'ipotesi: \"Se scio sulla neve, dovrei poter sciare sull'acqua\". Fu cos\u00ec che prov\u00f2 a farsi trainare da una barca con un paio di assi di legno dritte, con risultati scandalosi; problemi gli crearono anche gli sci da neve, troppo sottili e stretti per l'acqua.\nInizio dello sci nautico.\nLa sede dei suoi esperimenti fu Lake Pepin (lago Pepin), una zona pi\u00f9 larga del fiume Mississippi, posta tra lo stato del Wisconsin e quello del Minnesota. Il 28 giugno 1922, tramite l'appoggio di un acquaplano, pose il primo piede sopra il pelo dell'acqua, per poi appoggiare anche l'altro. La sciata primordiale dur\u00f2 una manciata di secondi. Infatti la punta dello sci, posta sullo stesso piano della cosa, non permetteva la sciata, poich\u00e9 la punta continuava ad infilarsi nella massa d'acqua sotto di lui. Ma l'esperienza fu utile: infatti Samuelson apprese che il metodo per partire doveva spostarsi in acqua, con il corpo sdraiato all'indietro e gli sci in posizione pressoch\u00e9 perpendicolare al piano dell'acqua. Compreso l'errore, Samuelson tent\u00f2 soluzioni alternative come degli sci da neve o delle assi sradicate da barili di legno, ma i risultati furono deludenti. La soluzione giunse con due nuove assi di legno di pino, lunghe 240\u00a0cm e larghe 23\u00a0cm, che l'inventore modific\u00f2 alle punte, portandole verso l'alto, grazie al riscaldamento di queste. Il 2 luglio 1925 (il giorno prima del suo compleanno), trainato dalla barca del fratello Ben tramite una corda, Ralph inizi\u00f2 a prendere confidenza con gli sci ed il fatto di essere trascinato sopra l'acqua, ed inizi\u00f2 a saltare le onde del motoscafo, rompendo qualche tempo dopo gli sci sopra descritti. Concluso il secondo modello di sci, pi\u00f9 resistenti dei precedenti, Samuelson riprese le prove. La sua attivit\u00e0 dest\u00f2 molto interesse nella zona, attraendo sempre pi\u00f9 gente sulle rive del fiume nelle settimane seguenti.\nEvoluzioni e differenziazioni successive.\nL'8 luglio 1925 Samuelson effettu\u00f2 il primo salto con gli sci sull'acqua della storia. Si serv\u00ec di una rampa costruita in legno per effettuare i salti. Al primo tentativo Samuelson cadde, poich\u00e9 la rampa di legno fece troppo attrito con gli sci. Allora si scelse di spalmare con del lardo la superficie della rampa, permettendo cos\u00ec al primo sciatore nautico della storia di diventare anche il primo saltatore. Cos\u00ec come il primo sciatore di velocit\u00e0: infatti nello stesso anno si fece trainare da un idrovolante alla velocit\u00e0, impensabile negli anni trenta, di 130\u00a0km/h."}
{"id": "929414", "revid": "19933", "url": "https://it.wikipedia.org/wiki?curid=929414", "title": "Shamash-Shum-Ukin", "text": ""}
{"id": "929466", "revid": "110157", "url": "https://it.wikipedia.org/wiki?curid=929466", "title": "Contea di Franklin (Kentucky)", "text": "La contea di Franklin, in inglese Franklin County, \u00e8 una contea dello Stato del Kentucky, negli Stati Uniti. La popolazione al censimento del 2000 era di abitanti. Il capoluogo di contea \u00e8 Frankfort. Il nome le \u00e8 stato dato in onore a Benjamin Franklin, famoso giornalista, diplomatico e inventore statunitense.\nGeografia fisica.\nLa contea si trova nella parte settentrionale del Kansas. L'U.S. Census Bureau certifica che l'estensione della contea \u00e8 di 549\u00a0km\u00b2, di cui 545\u00a0km\u00b2 composti da terra e i rimanenti 4\u00a0km\u00b2 composti di acqua.\nStoria.\nLa contea di Franklin venne costituita nel 1795."}
{"id": "929618", "revid": "57342", "url": "https://it.wikipedia.org/wiki?curid=929618", "title": "Nastro d'argento alla migliore attrice protagonista", "text": "Il Nastro d'argento alla migliore attrice protagonista \u00e8 un riconoscimento cinematografico italiano assegnato annualmente dal Sindacato Nazionale Giornalisti Cinematografici Italiani a partire dal 1946.\nLe attrici che hanno ricevuto questo premio il maggior numero di volte sono Margherita Buy e Mariangela Melato, con 5 vincite.\nAlbo d'oro.\nLe vincitrici sono indicate in grassetto, a seguire le altre candidate."}
{"id": "929622", "revid": "37401", "url": "https://it.wikipedia.org/wiki?curid=929622", "title": "Neriglissar", "text": "Storia.\nEra il genero di Nabucodonosor II, di cui uccise il figlio Evil-Merodach, succedendo al trono.\nUna cronaca babilonese descrive la sua guerra ad ovest nel 557/556 a.C.\nMor\u00ec in una battaglia contro Ciro."}
{"id": "929678", "revid": "125698513", "url": "https://it.wikipedia.org/wiki?curid=929678", "title": "Due fantagenitori", "text": "Due fantagenitori (\"The Fairly OddParents\") \u00e8 una serie televisiva d'animazione creata da Butch Hartman nel 2001. In Italia \u00e8 andata in onda inizialmente su Fox Kids all'interno del ciclo Jetix, e successivamente su Nickelodeon e in chiaro su K2 dal 15 giugno 2009.\nTrama.\nTimmy Turner \u00e8 un bambino di dieci anni che vive nella citt\u00e0 di Dimmsdale, in America. Viene costantemente trascurato da tutti, in primis dai genitori che non trovano mai tempo per lui e per questo vessato dalla terribile e sadica babysitter Vicky alla quale viene lasciato data la loro assenza. A causa della sua infelicit\u00e0, gli vengono assegnati Cosmo e Wanda, due Fantagenitori. Il compito di tali esseri, provenienti da un mondo magico chiamato Fantamondo, \u00e8 quello di esaudire i desideri del bambino, i quali, tuttavia, non possono andare oltre le regole del mondo magico. Inoltre l'esistenza dei Fantagenitori deve restare segreta: in caso contrario Timmy li perderebbe per sempre.\nIn ogni episodio Timmy, alle prese con problemi quotidiani spesso non infantili, esprime un desiderio, il quale si ritorce contro di lui o altre persone portandolo a vivere mille peripezie nell'intento di annullarlo alla fine della puntata, ottenendo importanti lezioni di vita. Oltre ad avere a che fare con Vicky, Trixie Tang (una ragazza popolare che piace a Timmy), gli amici e i parenti vari (di cui hanno sempre dei rapporti con altri umani e creature magiche), Timmy, Cosmo e Wanda dovranno spesso vedersela anche con Denzel Crocker, insegnante pazzo del bambino, il quale crede nell'esistenza dei Fantagenitori e prova costantemente a catturarli o rivelarli al mondo.\nCon il passare della serie si inseriranno dei nuovi personaggi, come Poof (figlio di Cosmo e Wanda), Sparky (il Fantacane di Timmy) e Chloe Carmichael, nuova vicina di casa di Timmy con il quale dovr\u00e0 condividere i Fantagenitori.\nIl Fantamondo.\nIl Fantamondo \u00e8 il mondo dove vivono le fate; si trova in cielo ad un'altezza imprecisata ed \u00e8 impossibile da trovare per gli umani che non hanno un padrino fatato. Il suo collegamento col pianeta \u00e8 un ponte ad arcobaleno, e nonostante i loro poteri magici, alle creature fatate non \u00e8 possibile spostarsi dal Fantamondo alla Terra o viceversa in sua assenza. Il Fantamondo \u00e8 sospeso su nuvole rosa e l\u00ec si trovano tutte le istituzioni dei padrini fatati, come il tribunale dove si giudicano le infrazioni alle regole, il palazzo del governo o la prigione magica dove vengono detenuti gli Antimaghi, gli alter ego malvagi ed opposti dei maghi normali. I padrini fatati che non hanno un pupillo vivono qui, tra cui la madre di Cosmo (Mamma Cosma), ed il Padre di Wanda (Big Daddy). Timmy finisce spesso nel Fantamondo, spesso per convocazione o rimediare ai guai che ha combinato sulla Terra. Il Fantamondo \u00e8 anche l'obiettivo di conquista dei Folletti, esseri magici grigi e noiosi con le sembianze di impiegati e manager, che vorrebbero trasformarlo in un mondo altrettanto grigio, noioso ed ordinato.\nProduzione.\nButch Hartman inizi\u00f2 a pensare a una serie animata nella seconda met\u00e0 degli anni '90, durante la lavorazione per Cartoon Network de \"Il laboratorio di Dexter\", \"Johnny Bravo\", \"Mucca e Pollo\" e \"Io sono Donato Fidato\". Il progetto, previsto inizialmente per quella rete, fu ultimato nella sua ideazione dopo il passaggio di Hartman a Nickelodeon. Questi realizz\u00f2 un cortometraggio animato di sette minuti, intitolato \"The Fairly Godparents\", che fu trasmesso durante lo show serale \"Oh Yeah! Cartoons\" nel 1998. Dopo la realizzazione di altri cortometraggi, Nickelodeon acconsent\u00ec alla produzione di una stagione di sette puntate (formate a loro volta da 11 episodi), mandate poi in onda nel 2001.\nLo show ebbe un successo inaspettato, attirando nel primo anno di trasmissione 2,4 milioni di telespettatori ( in meno rispetto a \"SpongeBob\", la serie \"Nickelodeon\" pi\u00f9 importante di allora). Il primo picco di popolarit\u00e0 dello show si ebbe negli Stati Uniti tra il 2002 ed il 2003 e fu definito \u00ab\"I Simpson\" per tutte le et\u00e0\u00bb.\nIl 24 gennaio 2006 Butch Hartman, sul proprio forum, annunci\u00f2 che la quinta stagione sarebbe stata l'ultima. Egli, tuttavia, sempre sul suo forum, annunci\u00f2 pochi mesi dopo la prosecuzione della serie fino al con una sesta stagione andata in onda nel 2008, formata da 12 puntate e introducendo il personaggio di Poof (figlio di Cosmo e Wanda) che venne molto apprezzato dai fan. Nel 2009 fu realizzata una trilogia Desideriologia come ponte tra la sesta e la settima stagione dello show e fu il film della serie pi\u00f9 visto di sempre. Il successo di Desideriologia, fece incoraggiare lo studio a proseguire lo show con altre due stagioni: settima e l'ottava, che uscirono tra il 2009 e il 2012. L'episodio \"Vi presento i miei\" della stagione otto sarebbe dovuta essere il finale della serie ma il successo di queste due stagioni convinse Butch Hartman nel 2012 ad annunciare una nona ed una decima stagione con un nuovi personaggi rispettivamente il cane fatato Sparky e con Chloe Charmichael nella decima, la nuova vicina di casa di Timmy con la quale lui dovr\u00e0 condividere Cosmo e Wanda. A differenza delle stagioni sette e otto, la nona e la decima stagione dello show delusero profondamente i fan dello show.\nNel 2011 inizi\u00f2 la produzione di film live-action per la televisione che non sono canonici con la serie animata.\nL'8 febbraio 2018 Butch Hartman ha annunciato che ha lasciato Nickelodeon. Il giorno successivo Nickelodeon decise di chiudere la serie.\nSpin-off cancellato.\nNel 2004, Butch Hartman ha rivelato di aver avuto intenzione di realizzare uno spin-off su Crash Nebula, l'eroe televisivo di cui Timmy \u00e8 fan. L'episodio pilota, \"La Fanta accademia\" (\"Crash Nebula\"), \u00e8 stato trasmesso all'interno della quinta stagione; tuttavia i restanti episodi, per decisione di Nickelodeon, non vennero realizzati. Nel 2006 Hartman ha cercato una soluzione alternativa, scrivendo la sceneggiatura per un film, intitolato \"Crash Nebula: Il film\", per la Paramount Pictures, ma \u00e8 stato annullato per la sua somiglianza con \"Sky High - Scuola di superpoteri\".\nDoppiaggio.\nDirezione italiana del doppiaggio: Vittorio Stagni , Yuri Bedini e Maurizio Reti \nSigla.\nLa sigla originale statunitense \u00e8 stata scritta dal compositore Ron Jones e dal creatore della serie Butch Hartman. In Italia, dalla prima alla nona stagione, \u00e8 stata usata la sigla originale, mentre per la decima stagione viene usata una versione cantata in italiano da Gabriele Lopez e Laura Cosenza."}
{"id": "929684", "revid": "37401", "url": "https://it.wikipedia.org/wiki?curid=929684", "title": "Nabonide", "text": "Fu l'ultimo re caldeo di Babilonia. Regn\u00f2 dal 556 al 539 a.C., quando fu sconfitto dall'esercito persiano di Ciro II\nOrigini.\nNabonide proveniva dal nord del regno, figlio di un'aramea di Harran.\nSulla base di elementi come allusioni al re assiro Assurbanipal nei testi di propaganda o di particolari interesse reali ad Harran, l'ultimo centro della resistenza dopo la caduta dell'assira Ninive nel 612 a.C., \u00e8 stato anche suggerito che fosse di origine assira.\nAscesa al potere e regno.\nNabonide non apparteneva alla stessa dinastia del suo predecessore, il giovane Labashi-Marduk, che fu assassinato dopo nove mesi di regno. La presa del potere di Nabonide nell'anno 556 a.C. fu legittimata dal suo matrimonio con Nitocris, una figlia di Nabucodonosor II e vedova di Neriglissar.\nDal 555 a.C. al 553 a.C. Nabonide fu in Cilicia e in Siria. Successivamente si rec\u00f2 in Arabia, dove ricostru\u00ec Teima, citt\u00e0 nella quale soggiorn\u00f2 a lungo. Nabonide conquist\u00f2 anche il regno di Edom, lasciando a Sela un'iscrizione commemorativa, scolpita su una parete di un picco roccioso.\nDurante l'assenza prolungata del re, fino al 540 a.C., il governo fu tenuto dal figlio maggiore Baldassarre (Bel-Shar-Usur), che nel 547 a.C. comand\u00f2 l'esercito babilonese a Sippar.\nTornato nel 540 a Babilonia, Nabonide fu sconfitto ad \u00d2pis dall'esercito achemenide di Ciro II, che conquist\u00f2 la citt\u00e0 obbligando il re a rifugiarsi a Borsippa. Nabonide l'anno seguente torn\u00f2 a Babilonia e si consegn\u00f2 al vincitore per essere poi deportato in Carmania.\nNabonide, inoltre diede incoraggiamento e supporto alla figlia Ennigaldi, che intorno al 530 a.C. realizz\u00f2 il cosiddetto \"museo di Ennigaldi-Nanna\", che \u00e8 da considerarsi come il primo od uno dei primi musei mai realizzati.\nPolitica religiosa.\nNabonide era particolarmente interessato dal dio della luna Sin, di cui la madre Adagupi-Adad era una sacerdotessa, ed il suo tempio in Harran, che ricostru\u00ec dopo la distruzione ad opera dei Medi nel 610 a.C.\nL'opinione pi\u00f9 diffusa tra gli studiosi \u00e8 che questa preferenza avrebbe reso sgradito Nabonide a Babilonia, dove la posizione del dio enoteistico Marduk si sarebbe sentita minacciata. Questo sarebbe stato uno dei motivi per il ritiro di Nabonide nell'oasi di Teima.\nTuttavia, nuove interpretazioni negli ultimi anni hanno messo in dubbio questo punto di vista. Secondo queste, anche se non pu\u00f2 essere negata la preferenza personale di Nabonide per il dio Sin, il re segu\u00ec il pantheon tradizionale babilonese, anche se vi furono rivolte contro la sua autorit\u00e0, ma non tali da impedirne il ritorno nella capitale.\nNabonide nella Bibbia.\nNel libro del profeta Daniele Nabonide viene indicato col nome pi\u00f9 famoso del suocero Nabucodonosor, ma viene correttamente citata una sua lunga assenza da Babilonia, attribuita a pazzia causata da punizione divina. Viene inoltre citato il figlio Baldassar, come co-reggente del regno. Subito prima della conquista persiana di Babilonia Baldassar aveva profanato gli oggetti di culto del tempio di Gerusalemme, asportati decenni prima da Nabucodonosor. Un misterioso dito soprannaturale aveva allora scritto sul muro della sala del banchetto una profezia, le cui parole, interpretate da Daniele, annunciavano l'imminente caduta dell'impero Babilonese."}
{"id": "929691", "revid": "599013", "url": "https://it.wikipedia.org/wiki?curid=929691", "title": "Srg", "text": ""}
{"id": "929714", "revid": "80598", "url": "https://it.wikipedia.org/wiki?curid=929714", "title": "Fila la lana", "text": ""}
{"id": "929730", "revid": "1861950", "url": "https://it.wikipedia.org/wiki?curid=929730", "title": "Smartavia", "text": "Aeroflot-Nord, chiamata anche Nordavia Regional Airlines oppure \"Nordavia RA\", (ex-Linee Aeree di Arcangelo, ex-Aeroflot-Arcangelo) \u00e8 una compagnia aerea russa basata ad Arcangelo con la base tecnica all'Aeroporto di Arcangelo-Talagi che \u00e8 gestito dalla compagnia stessa.\nStoria.\nLa compagnia aerea venne costituita nel 1963 come \"Arkhangelsk United Aviation Squadron\" (in russo: \u0410\u0440\u0445\u0430\u043d\u0433\u0435\u043b\u044c\u0441\u043a\u0438\u0439 \u043e\u0431\u044a\u0435\u0434\u0438\u043d\u0435\u043d\u043d\u044b\u0439 \u0430\u0432\u0438\u0430\u0446\u0438\u043e\u043d\u043d\u044b\u0439 \u043e\u0442\u0440\u044f\u0434) ed \u00e8 diventata AVL Arkhangelsk Airlines (\u0410\u0440\u0445\u0430\u043d\u0433\u0435\u043b\u044c\u0441\u043a\u0438\u0435 \u0432\u043e\u0437\u0434\u0443\u0448\u043d\u044b\u0435 \u043b\u0438\u043d\u044b\u0435 .\nSotto Aeroflot.\nNell'agosto 2004, Aeroflot acquist\u00f2 il 51% della compagnia aerea, mentre il resto era detenuto da Aviainvest. La compagnia venne ribattezzata Aeroflot-Nord, diventando la seconda compagnia aerea regionale di Aeroflot. \u00c8 entrata a far parte nella European Regions Airline Association nel dicembre 2006.\nDa quando il contratto con Aeroflot \u00e8 terminato il 1\u00b0 dicembre 2009, la compagnia aerea ha operato in modo indipendente come Nordavia. A causa della cattiva stampa che la sussidiaria ha ricevuto in seguito al disastro del volo Aeroflot 821 e dell'imposizione di restrizioni da parte dei funzionari dell'aviazione russa il 15 luglio 2009 (incluso il divieto di tour charter internazionali) a causa di sicurezza insufficiente e cattive finanze, Aeroflot ha preso le distanze da Nordavia.\nPartnership con NordStar.\nNel marzo 2011, Aeroflot ha venduto la compagnia aerea a Norilsk Nickel per 7 milioni di dollari. Kommersant ha citato esperti che ritenevano che Norilsk Nickel potesse fondere Nordavia con Taimyr Air Company, che era gi\u00e0 di propriet\u00e0 della compagnia. Il 1\u00b0 dicembre 2011 Norilsk Nickel ha riferito che Nordavia sarebbe stata fusa in Taimyr Air Company. Alla fine, a causa del fatto che il Federal Antimonopoly Service aveva bloccato la fusione di Nordavia con la Taimyr Air Company, Nordavia \u00e8 stata infine venduta a Sergey Kuznetsov, il proprietario di Red Wings Airlines nel marzo 2016.\nPartnership con Red Wings Airlines.\nPer aumentare il potere commerciale, Red Wings Airlines e Nordavia avevano deciso di fondersi. Nell'aprile 2017, sotto la propriet\u00e0 di Red Wings, \u00e8 stato annunciato che la compagnia avrebbe cambiato nome in SmartAvia dal terzo trimestre 2017. Oltre al nuovo marchio, la compagnia aerea prevedeva di introdurre anche una nuova livrea, sempre nei colori di Nordavia (blu, arancione, grigio) ma con un design lontano dai suoi antenati Aeroflot. Il nuovo marchio doveva debuttare su un Airbus A320-200, tuttavia questi aeromobili sono stati invece consegnati a Red Wings dopo che la compagnia aveva deciso di continuare a utilizzare i suoi Boeing 737, accettando il suo primo Boeing 737-700 a maggio 2018, a quel punto conservando ancora il nome e l'identit\u00e0 del marchio Nordavia.\nRistrutturazione in Smartavia.\nIl 20 marzo 2019 \u00e8 stato annunciato che la fusione di Nordavia con Red Wings era stata annullata. Invece, la compagnia \u00e8 stata ribattezzata Smartavia, come parte del rebranding. Ha operato con aerei con il marchio Nordavia fino alla fine del 2019. Il primo aereo con livrea Smartavia \u00e8 arrivato nell'aprile 2019.\nEntro il 2021, la compagnia aerea ha ritirato tutti i suoi Boeing 737-500 e nell'aprile 2021 ha iniziato la sostituzione con i nuovi Airbus A320neo, annunciando ufficialmente la fine del re-branding di due anni da Nordavia a Smartavia e diventando un vettore low cost.\nIl 28 maggio 2021, durante una conferenza stampa tenutasi a Kaliningrad, con la presentazione del nuovo Airbus A320neo, precedentemente utilizzato dal vettore messicano Interjet, la compagnia ha annunciato una massiccia espansione di ordini per 40 nuovi aeromobili Airbus prevedendo di eliminare gradualmente tutti i Boeing 737 entro il 2023 e da allora di operare solo con aeromobili Airbus. In caso di successo del piano, la compagnia aerea acquister\u00e0 anche l'Airbus A321neo entro il 2024.\nIl 16 settembre 2021, Smartavia ha annunciato i suoi piani di espansione: entro la primavera del 2022 prevede di aprire un nuovo hub a Mosca-Sheremetyevo, nonch\u00e9 di aprire basi a Kaliningrad, Murmansk, Samara e Sochi.\nFlotta.\nFlotta attuale.\nA gennaio 2022 la flotta di Smartavia \u00e8 cos\u00ec composta:\nFlotta storica.\nSmartavia operava in precedenza con i seguenti aeromobili:"}
{"id": "929735", "revid": "838137", "url": "https://it.wikipedia.org/wiki?curid=929735", "title": "La ballata dell'amore cieco (o della vanit\u00e0)", "text": ""}
{"id": "929743", "revid": "307923", "url": "https://it.wikipedia.org/wiki?curid=929743", "title": "La canzone dell'amore perduto", "text": "La canzone dell'amore perduto \u00e8 una canzone scritta da Fabrizio De Andr\u00e9 e pubblicata come singolo nel marzo del 1966, come lato A, nel 45 giri La canzone dell'amore perduto/La ballata dell'amore cieco (o della vanit\u00e0), fu pubblicata lo stesso anno nell'album Tutto Fabrizio De Andr\u00e9.\nPur non essendo indicato sulla copertina del 45 giri, la musica della canzone \u00e8 basata sull'Adagio del Concerto per tromba, archi e basso continuo in re maggiore TWV 51: D7 di Georg Philipp Telemann (1708 - 1714 circa).\nContenuto e ispirazione.\nPer la composizione del brano, De Andr\u00e9 si ispir\u00f2 alla vicenda reale dell'amore ormai finito tra lui e la sua prima moglie, Enrica Rignon, detta \"Puny\".\nNelle sue canzoni De Andr\u00e9 amava parlare dell\u2019amore, descrivendolo come tanto intenso quanto fugace. In \"Amore che vieni, amore che vai\" si parla della caducit\u00e0 del sentimento, questo brano invece racconta i sentimenti di un amore finito.\nE anche se il protagonista rimpianger\u00e0 la fine della passione, ma la vita va avanti e ci sar\u00e0 sempre un'altra possibilit\u00e0 di un \"amore nuovo\"."}
{"id": "929750", "revid": "80598", "url": "https://it.wikipedia.org/wiki?curid=929750", "title": "Delitto di paese", "text": ""}
{"id": "929772", "revid": "80598", "url": "https://it.wikipedia.org/wiki?curid=929772", "title": "Valzer per un amore", "text": ""}
{"id": "929807", "revid": "599013", "url": "https://it.wikipedia.org/wiki?curid=929807", "title": "Scv", "text": ""}
{"id": "929814", "revid": "114514", "url": "https://it.wikipedia.org/wiki?curid=929814", "title": "Delta Airlines", "text": ""}
{"id": "929822", "revid": "838137", "url": "https://it.wikipedia.org/wiki?curid=929822", "title": "La citt\u00e0 vecchia", "text": ""}
{"id": "929824", "revid": "2131061", "url": "https://it.wikipedia.org/wiki?curid=929824", "title": "Elezioni regionali in Friuli-Venezia Giulia del 1998", "text": "Le elezioni regionali in Friuli Venezia Giulia del 1998 si sono svolte il 14 giugno 1998. Sono state le ottave nella storia della regione. Per l'ultima volta queste si sono tenute con un sistema proporzionale, senza elezione diretta del Presidente della Giunta, sebbene con la predisposizione di una soglia di sbarramento.\nLa legge determina il numero dei consiglieri regionali in ragione di uno ogni 20.000 abitanti, o frazione superiore ai 10.000. Per tali elezioni il numero di consiglieri da eleggere \u00e8 cos\u00ec fissato in 60.\nIl primo partito \u00e8 risultato il cartello elettorale composto da Forza Italia-CCD-Federazione di Centro, col 20,7% dei voti, seguito dalla Lega Nord col 17,4% che ha preceduto i Democratici di Sinistra, col 15,3% dei suffragi.\nIl 31 luglio 1998 il Consiglio ha eletto la nuova giunta e il nuovo Presidente della stessa Roberto Antonione, di Forza Italia, primo esponente di questo partito a ricoprire tale carica, e gi\u00e0 Presidente del Consiglio. Il 15 giugno 2001 \u00e8 stato eletto Renzo Tondo, anch'egli di Forza Italia, nuovo Presidente della Giunta.\nGli elettori chiamati al voto sono stati 1.084.075, suddivisi in 2.054 sezioni. Si sono recati al voto 702.442 cittadini, pari al 64,80% degli aventi diritto.\nLe elezioni regionali si sono tenute contestualmente al secondo turno delle elezioni per i rinnovi dei Consigli di alcuni comuni, tra cui Gorizia.\nSistema elettorale.\nNatura del sistema.\nIl sistema elettorale \u00e8 stato in parte modificato con la legge regionale 27 gennaio 1998, nr. 2.\nCon l'art. 2 della nuova legge viene meglio specificato il collegamento tra liste.\nSecondo l'art.1 della legge elettorale del 1968 l'assegnazione dei seggi tra le liste concorrenti \u00e8 effettuata in ragione proporzionale, mediante riparto nelle singole circoscrizioni in cui \u00e8 diviso il territorio regionale, con recupero dei voti residui in sede regionale. Per l'art. 1 della legge del 1998, da questa elezione, ogni elettore dispone di un voto di lista ed ha facolt\u00e0 di attribuire una sola preferenza.\nSecondo l'art. 15 dello Statuto sono elettori del consiglio gli iscritti nelle liste elettorali dei Comuni della Regione (ovvero tutti i cittadini che abbiano compiuto 18 anni alla data delle elezioni), mentre sono eleggibili al consiglio regionale gli elettori che abbiano compiuto il 25\u00ba anno di et\u00e0 il giorno delle elezioni. L'ufficio di consigliere regionale \u00e8 incompatibile con quello di membro di una delle Camere, di un altro Consiglio regionale, di un Consiglio provinciale, o di sindaco di un Comune con popolazione superiore a 10.000 abitanti. La legge prevede inoltre altri casi di inelegibilit\u00e0 e incadidabilit\u00e0.\nGli artt. 38 e seguenti della legge elettorale del 1968 stabiliscono le operazioni per la determinazione della ripartizione dei seggi fra le liste e fra i candidati, ma sono stati in parte modificati dalla legge del 1998, agli articoli 18 e 19. L'ufficio centrale circoscrizionale, dopo il controllo delle schede e la raccolta dei dati, procede a determinare la cifra elettorale di ogni lista. Divide il totale delle cifre elettorali di tutte le liste per il numero dei seggi assegnati alla circoscrizione pi\u00f9 2 (e non pi\u00f9 1,12), ottenendo cos\u00ec il quoziente elettorale circoscrizionale: nell'effettuare la divisione, trascura l'eventuale parte frazionaria del quoziente. Attribuisce, quindi, ad ogni lista tanti seggi quante volte il quoziente elettorale risulti contenuto nella rispettiva cifra elettorale. I seggi che rimangono non assegnati vengono attribuiti al Collegio unico regionale. Se, con il quoziente calcolato come sopra, il numero dei seggi da attribuire alle varie liste superi quello dei seggi assegnati alla circoscrizione, le operazioni si ripetono con un nuovo quoziente ottenuto diminuendo di un'unit\u00e0 (e non pi\u00f9 0,02) il divisore.\nSuccessivamente stabilisce la somma dei voti residuali di ogni lista ed il numero dei seggi non potuti attribuire ad alcuna lista per insufficienza di quoziente o di candidati. La determinazione della somma dei voti residuali deve essere fatta anche nel caso che tutti i seggi assegnati alla circoscrizione vengano attribuiti. Si considerano voti residuali anche quelli delle liste che non abbiano raggiunto alcun quoziente ed i voti che, pur raggiungendo il quoziente, rimangono inutilizzati per mancanza di candidati.\nI seggi che rimangono non assegnati, vengono attribuiti al Collegio unico regionale. Tale Ufficio, inoltre, determina la cifra individuale di ogni candidato.\nSecondo quanto previsto dall'art. 19 della nuova legge elettorale l'Ufficio centrale regionale determina il numero dei seggi non attribuiti nelle circoscrizioni e determina, per ogni lista e per ogni singolo insieme di liste collegate il numero dei voti residuali. La cifra elettorale totale \u00e8 data dalla somma delle cifre elettorali ottenute dalle liste nelle singole circoscrizioni. Successivamente procede al calcolo della percentuale elettorale di ciascuna lista avente lo stesso contrassegno; a tal fine divide la rispettiva cifra elettorale totale per il totale dei voti validi e moltiplica il risultato per cento. Successivamente procede alla somma dei predetti voti per tutte le liste aventi lo stesso contrassegno che abbiano ottenuto una percentuale elettorale uguale o superiore a quattro e mezzo su base regionale e che siano state presentate in almeno quattro circoscrizioni elettorali.\nDivide, poi, la somma dei voti residuali di ogni lista per tale quoziente; il risultato rappresenta il numero dei seggi da assegnare a ogni lista. I seggi che rimangono ancora da attribuire sono rispettivamente assegnati ai gruppi di liste o di singoli insiemi di liste collegate per i quali queste ultime divisioni hanno dato maggiori resti e, in caso di parit\u00e0 di resti, a quei gruppi di liste o di singoli insiemi di liste collegate che abbiano avuto maggiori voti residuali; a parit\u00e0 di voti residuali si procede a sorteggio.\nI seggi spettanti a ogni gruppo di liste sono attribuiti alle liste nelle circoscrizioni elettorali in cui \u00e8 ripartito il territorio regionale seguendo la graduatoria decrescente dei voti residuali espressi in percentuale del relativo quoziente circoscrizionale. A tal fine si moltiplica per cento il numero dei voti residuali di ogni lista e si divide il prodotto per il quoziente elettorale circoscrizionale.\nPer tutto ci\u00f2 che non \u00e8 disciplinato dalla legge si osservano, in quanto applicabili, le disposizioni del DPR 30 marzo 1957, n. 361, e successive modificazioni ed integrazioni, della legge 8 marzo 1989, n. 95, della legge 21 marzo 1990, n. 53, della legge 15 gennaio 1991, n. 15 e della legge 5 febbraio 1992, n. 104.\nRipartizione in circoscrizioni.\nIl territorio della Regione \u00e8 ripartito in circoscrizioni elettorali corrispondenti ai circondari soggetti alla giurisdizione dei tribunali. Le circoscrizioni di Trieste, Gorizia e Pordenone corrispondono al territorio delle relative provincie, mentre la provincia di Udine \u00e8 ripartita in due circoscrizioni: Udine e Tolmezzo.\nComposizione degli schieramenti.\nNel 1994 si sciolse la Democrazia Cristiana: una parte del movimento ha dato vita al Partito Popolare Italiano, che in queste elezioni regionali si \u00e8 presentato col simbolo del Centro Popolare Riformatore, cartello elettorale che unisce anche Partito Repubblicano Italiano, Rinnovamento Italiano, Unione Democratica per la Repubblica e la Slovenska Skupnost. L'altro partito nato dalla DC, il Centro Cristiano Democratico \u00e8 entrato invece in una lista con Forza Italia e Federazione di Centro. Sempre nel 1994 il Movimento Sociale Italiano si \u00e8 trasformato in Alleanza Nazionale: una parte del movimento ha dato vita al Movimento Sociale Fiamma Tricolore. Entrambi i partiti hanno partecipato alla competizione elettorale.\nNel 1998 il Partito Democratico della Sinistra si \u00e8 sciolto nei Democratici di Sinistra, e con tale denominazione ha partecipato a queste elezioni. Non hanno partecipato alle elezioni, per la prima volta, alcuni movimenti storicamente presenti come il Partito Liberale Italiano, il Partito Socialista Italiano e il Partito Socialista Democratico Italiano.\nTra i partiti d'ispirazione regionale ha fatto il suo esordio l'Unione Friuli, mentre non hanno partecipato alla competizione n\u00e9 il Movimento Friuli, n\u00e9 la Lista per Trieste, i cui candidati si sono presentati all'interno delle liste di Forza Italia; nell'area di Trieste si \u00e8 invece presentato il Fronte Giuliano, erede del Movimento Indipendentista Triestino.\nL'esclusione dalla competizione della Democrazia Cristiana, movimento politico legato a Flaminio Piccoli, per una eccessiva somiglianza con quello del CPR, ha portato a un ricorso al Consiglio di Stato da parte del movimento stesso. Il Consiglio ha riammesso la lista alla competizione, a soli tre giorni dal voto, che cos\u00ec ha rischiato di venire invalidato. Due giorni dopo per\u00f2, una diversa sezione dello stesso Consiglio, ha accolto l'istanza di revoca presentata da PPI e CDU contro l'ammissione della DC di Piccoli.\nListe ammesse al voto.\nLe seguenti liste sono ammesse alla competizione elettorale:\nNumeri e costi delle elezioni.\nAffluenza.\nSono chiamati al voto 1.084.075 elettori. Si sono recati al voto 702.442 votanti, con un'affluenza del 64,80 %, contro l'80,10% delle regionali del 1993.\nIl comune nel quale l'affluenza \u00e8 stata pi\u00f9 elevata \u00e8 Sagrado (in Provincia di Gorizia), col 84,9%, mentre il comune con l'affluenza pi\u00f9 ridotta \u00e8 stato Pulfero col 27,0%, in Provincia di Udine. Tra i capoluoghi di provincia quello che ha registrato l'affluenza pi\u00f9 alta \u00e8 stato Gorizia, col 75,4%, mentre quello con la pi\u00f9 bassa partecipazione al voto \u00e8 stato Trieste, col 56,4%.\nSchede bianche e nulle.\nLe schede bianche e nulle sono state 44.718, pari al 6,37% dei voti espressi.\nTabella Riepilogativa.\nI dati sull'affluenza sono qui riepilogati:\nRisultati.\nI risultati in merito ai voti alle liste e la distribuzione dei seggi sono indicati nella seguente tabella:\nAnalisi del voto.\nTrend di voto.\nIl quadro politico \u00e8 modificato dalla nascita di Forza Italia, che assieme al Centro Cristiano Democratico e alla Federazione di Centro, supera il 20,6%. La Lega Nord perde oltre il 9%, mentre il Centro Popolare Riformatore, rispetto ai voti ottenuti nel 1993 da Democrazia Cristiana, Partito Repubblicano Italiano e Slovenska Skupnost, cala di quasi il 14,2%. Vi \u00e8 un aumento dei voti della sinistra, sia con i Democratici di Sinistra, che aumentano del 5,4% rispetto al risultato del Partito Democratico della Sinistra di cinque anni prima, sia con Rifondazione Comunista, che aumenta del 1,2%.\nA destra Alleanza Nazionale e il Movimento Sociale Fiamma Tricolore salgono di oltre il 5,6% in confronto al dato del Movimento Sociale Italiano del 1993, mentre tra i movimenti locali vi \u00e8 il risultato di Unione Friuli che supera il 3,6%, a cui fa da controaltare il calo della Lega Autonomia Friuli, che perde oltre il 3%.\nAnalisi territoriale del voto.\nLa Lega Nord ha mantenuto il primato quale partito pi\u00f9 votato nelle circoscrizioni di Udine, Tolmezzo e Pordenone. Il cartello di Forza Italia-CCD-FdC \u00e8 risultato invece il primo partito a Trieste, dove ha passato il 25% dei voti, mentre ha registrato, nelle altre aree, percentuali pi\u00f9 vicine al 20%.\nI Democratici di Sinistra sono risultati primi nella circoscrizione di Gorizia, dove hanno sfiorato il 22%. Alleanza Nazionale ha superato il 19% a Trieste, riportando nelle altre circoscrizioni percentuali poco superiori al 12-13%. Il Partito della Rifondazione Comunista ha ottenuto il suo picco a Gorizia, unica zona ove ha superato il 10% dei suffragi.\nIl Centro Popolare ha ottenuto in tutte le aree percentuali attorno al 10%, tranne a Pordenone, ove ha passato il 13,6%. I Verdi hanno goduto di un riscontro elettorale abbastanza omogeneo sul territorio regionale, mentre tra le liste locali spicca l'8,1% dell'Unione Friuli a Tolmezzo e il 5,5% del Fronte Giuliano a Trieste.\nEsito delle elezioni.\nA seguito di quanto previsto dagli art. 35 e 36 dello Statuto il Consiglio Regionale ha eletto, il 31 luglio 1998, la nuova giunta, guidata da Roberto Antonione, di Forza Italia, primo esponente di questo partito a ricoprire tale carica, e gi\u00e0 Presidente del Consiglio. La giunta era sostenuta anche da Alleanza Nazionale e Unione Friuli, e godeva di soli 24 voti, sui 60 dell'assemblea. Il 5 agosto dello stesso anno Antonio Martini, del Centro Popolare Riformatore, \u00e8 stato eletto Presidente del Consiglio Regionale.\nIl 15 giugno 2001 \u00e8 stato eletto Renzo Tondo, anch'egli di Forza Italia, nuovo Presidente della Giunta. Tondo si \u00e8 poi dimesso il 7 marzo 2003 in polemica contro la decisione di candidare Alessandra Guerra per le elezioni regionali del 2003.\nTabella riepilogativa.\nPartiti:\nComposizione di Governo:"}
{"id": "929829", "revid": "599013", "url": "https://it.wikipedia.org/wiki?curid=929829", "title": "Tjr", "text": ""}
{"id": "929841", "revid": "37401", "url": "https://it.wikipedia.org/wiki?curid=929841", "title": "Shamash-shum-ukin", "text": "Nonostante fosse il figlio maggiore vivente di Esarhaddon all'epoca, Shamash-shum-ukin fu designato erede di Babilonia nel 672 a.C. mentre l'Assiria and\u00f2 al fratello minore Assurbanipal. Nonostante i documenti di Esarhaddon suggerissero che i due fratelli avessero lo stesso potere, Shamash-shum-ukin sal\u00ec al trono babilonese solo mesi dopo che Ashubanipal era diventato re e durante il suo regno poteva prendere decisioni ed emanare ordini solo se questi erano approvati e verificato da Ashurbanipal.\nShamash-shum-ukin, nonostante fosse etnicamente e culturalmente assiro, seppe ben integrarsi a Babilonia. Le sue iscrizioni reali sono molto pi\u00f9 \"babilonesi\" di quelle di altri sovrani assiri della Bassa Mesopotamia, utilizzando immagini e retoriche babilonesi in misura senza precedenti. Ha partecipato al festival del capodanno babilonese ed \u00e8 registrato come partecipe di altre tradizioni babilonesi. La \"Asull\u1e2bi\", il principale simulacro di Marduk, divinit\u00e0 protettrice di Babilonia, predata dal nonno di Shamash-shum-ukin, Sennacherib, fu restituita alla citt\u00e0 dal nuovo re durante la celebrazione del suo insediamento.\nAlla fine, Shamash-shum-ukin si stanc\u00f2 del controllo di Assurbanipal e nel 652 a.C. si ribell\u00f2 contro il fratello. Raccolse intorno a s\u00e9 diversi nemici dell'Assiria come alleati ma la sua ribellione fall\u00ec. Dopo aver sopportato un assedio di due anni da parte di Assurbanipal, Babilonia cadde e Shamash-shum-ukin mor\u00ec, sebbene le circostanze esatte della sua morte non siano chiare.\nBiografia.\nOrigini.\nShamash-shum-ukin era probabilmente il figlio secondogenito di re Esarhaddon, pi\u00f9 giovane solo del principe ereditario, Sin-nadin-apli. Sin-nadin-apli mor\u00ec inaspettatamente nel 674 a.C. ed Esarhaddon, desideroso di evitare una crisi di successione poich\u00e9 egli stesso era salito al trono solo con grande difficolt\u00e0, inizi\u00f2 presto a fare nuovi piani di successione. Esarhaddon scavalc\u00f2 completamente il terzo figlio maggiore, Shamash-metu-uballit, probabilmente perch\u00e9 questo principe soffriva di cattive condizioni di salute.\nNel maggio 672 a.C., Assurbanipal, probabilmente il figlio quartogenito di Esarhaddon (e decisamente pi\u00f9 giovane di Shamash-shum-ukin), fu nominato da Esarhaddon erede dell'Assiria e Shamash-shum-ukin fu nominato erede di Babilonia. I due principi arrivarono insieme alla capitale di Ninive e presero parte a una festa con rappresentanti stranieri e nobili e soldati assiri. Promuovere uno dei suoi figli come erede dell'Assiria e un altro come erede di Babilonia era un'idea nuova, poich\u00e9 negli ultimi decenni il re assiro era stato contemporaneamente anche re di Babilonia. Esarhaddon potrebbe aver deciso di dividere i suoi titoli tra i suoi figli da quando i fratelli di Esarhaddon avevano ucciso suo padre Sennacherib e tentato di usurpare il trono dopo che Esarhaddon era stato proclamato erede decenni prima. Dividendo il governo dell'impero, forse supponeva che tale gelosia e rivalit\u00e0 potessero essere evitate.\nLa scelta di nominare un figlio minore come principe ereditario d'Assiria, che era chiaramente il titolo principale di Esarhaddon, e un figlio maggiore come principe ereditario di Babilonia potrebbe essere spiegata dalle madri dei due figli. Mentre la madre di Assurbanipal era probabilmente di origine assira, Shamash-shum-ukin era il figlio di una donna di Babilonia, cosa che avrebbe potuto provocare problemi qualora Shamash-shum-ukin fosse salito al trono assiro. Si tratta comunque di un'ipotesi, dato che Assurbanipal e Shamash-shum-ukin potrebbero aver condiviso la stessa madre. Esarhaddon avrebbe potuto quindi supporre che i babilonesi si sarebbero accontentati di qualcuno di eredit\u00e0 babilonese come loro re e come tale avrebbe designato Shamash-shum-ukin al trono di Babilonia ed al dominio sulla Bassa Mesopotamia. I trattati redatti da Esarhaddon non spiegano per\u00f2 quale rapporto di stato avesse inteso tra i due figli sovrani. \u00c8 chiaro che Assurbanipal era il principale erede dell'impero e che Shamash-shum-ukin gli avrebbe prestato giuramento di fedelt\u00e0 ma altre parti specificano anche che Assurbanipal non doveva interferire negli affari di Shamash-shum-ukin, il che indica uno \"status\" pi\u00f9 equo.\nPoich\u00e9 Esarhaddon era costantemente malato, gran parte dei doveri amministrativi dell'impero ricadevano su Assurbanipal e Shamash-shum-ukin durante gli ultimi anni del regno del padre.\nIl regno.\nDopo la morte di Esarhaddon alla fine del 669 a.C., Assurbanipal divenne re d'Assiria come voluto dal padre. Nella primavera dell'anno successivo, Shamash-shum-ukin s'insedi\u00f2 come re a Babilonia e restitu\u00ec alla citt\u00e0 la \"Asull\u1e2bi\", gran simulacro della sua divinit\u00e0 poliade (Marduk), rubata da suo nonno Sennacherib vent'anni prima. Il ritorno della statua fu particolarmente importante poich\u00e9 agli occhi dei babilonesi cement\u00f2 l'approvazione di Marduk del nuovo re straniero. Sebbene Samash-shum-ukin, un principe assiro, insediato come re di Babilonia fosse in un certo senso un'incarnazione dell'egemonia assira, la sua cerimonia d'incoronazione, parallela a quella di Assurbanipal, e il ritorno della statua di Marduk spinsero in favore d'una sua lettura quale re indipendente di Babilonia. Samash-shum-ukin fu l'unico membro della dinastia dei Sargonidi ad accedere al trono babilonese e mai intenzionalmente a quello assiro. L'unico altro Sargonide che govern\u00f2 Babilonia e non l'Assiria era stato lo zio di Shamash-shum-ukin, Ashur-nadin-shumi, ma che al tempo era reggente di Babilonia in attesa di succedere a Sennacherib anche in Assiria. Sebbene Assurbanipal, in quanto re d'Assiria, fosse pi\u00f9 potente, il regno di Babilonia di Shamash-shum-ukin, importante per gli Assiri per ragioni militari, politiche, religiose e ideologiche, era di per s\u00e9 prestigioso.\nShamash-shum-ukin avrebbe regnato a Babilonia per sedici anni, apparentemente in rapporti pacifici con il fratello minore salvo ripetuti disaccordi sull'esatta estensione del suo dominio. Sebbene le iscrizioni di Esarhaddon suggeriscano che a Shamash-shum-ukin avrebbe dovuto essere concessa l'intera Babilonia, i documenti contemporanei dimostrano che Shamash-shum-ukin possedeva solo Babilonia e le sue immediate vicinanze. I governatori di alcune citt\u00e0 babilonesi, come Nippur, Uruk e Ur, e i governanti nella Terra del Mare, ignorarono il re a Babilonia e si rapportarono solo con Assurbanipal.\nSi dice che Shamash-shum-ukin abbia partecipato a diverse attivit\u00e0 reali tradizionali babilonesi. Ha ricostruito le mura della citt\u00e0 di Sippar ed \u00e8 noto per aver partecipato alla festa del capodanno babilonese, sospesa durante il periodo in cui la statua di Marduk era assente dalla citt\u00e0. Diede notevole attenzione ai templi, confermando le offerte in diversi templi nelle sue iscrizioni e aumentando i domini terrieri del tempio di Ishtar a Uruk. Shamash-shum-ukin era etnicamente e culturalmente assiro ma sembra essersi integrato molto bene a Babilonia. Le sue iscrizioni reali sono molto pi\u00f9 \"babilonesi\" di quelle di altri sovrani assiri della Bassa Mesopotamia, usando immagini e retoriche babilonesi in misura senza precedenti, quasi come se prevalessero sulla sua effettiva origine culturale ed etnica assira. Sebbene spesso risiedesse in Assiria, come quando restitu\u00ec la statua di Marduk e in un'occasione in cui era malato, Shamash-shum-ukin fu presumibilmente il primo dei Sargonidi a vivere a Babilonia a tempo pieno. Durante il suo regno, Shamash-shum-ukin partecip\u00f2 a diversi progetti di costruzione, un aspetto importante della regalit\u00e0 babilonese nella stessa misura in cui le campagne militari erano importanti nella regalit\u00e0 assira. \u00c8 infatti registrato come restauratore di santuari in diverse citt\u00e0 oltre che delle mura di Sippar.\nNonostante la sua regalit\u00e0 sia stata designata da Esarhaddon, Assurbanipal si riferisce a s\u00e9 stesso nelle sue iscrizioni come l'uomo che ha concesso a Shamash-shum-ukin il dominio su Babilonia. Ci\u00f2 \u00e8 probabilmente dovuto al fatto che Shamash-shum-ukin \u00e8 stato formalmente incoronato re solo pochi mesi dopo che Assurbanipal era diventato monarca assiro e che sarebbe stato in potere di Assurbanipal fermare la sua incoronazione.\nLa rivolta contro Assurbanipal.\nCause.\nLe ragioni esatte della rivolta di Samash-shum-ukin contro Assurbanipal sono sconosciute ma ci sono diverse tesi. Il motivo pi\u00f9 accreditato \u00e8 che, sebbene Esarhaddon avesse designato Shamash-shum-ukin per ereditare il controllo di tutta la Bassa Mesopotamia, ci\u00f2 non era stato rispettato da Assurbanipal.\nSebbene documenti commerciali di Shamash-shum-ukin siano noti in tutta Babilonia (suggerendo che la maggior parte della regione lo vedeva come loro re), documenti simili risalenti al regno di Assurbanipal sono noti anche da Babilonia, il che suggerisce che Assurbanipal aveva assunto l'autorit\u00e0 di un monarca babilonese nonostante ci fosse gi\u00e0 un re in Babilonia. Le citt\u00e0 di Babilonia, Dilbat, Borsippa e Sippar mancano tutte di documenti commerciali da Assurbanipal, suggerendo che queste citt\u00e0 erano saldamente sotto il dominio di Shamash-shum-ukin, ma Ashurbanipal aveva agenti in tutto il sud che riferivano direttamente a lui e non a Shamash-shum-ukin e le iscrizioni suggeriscono che qualsiasi ordine di Shamash-shum-ukin ai suoi sudditi doveva prima essere verificato e approvato da Assurbanipal prima dell'esecuzione. Assurbanipal aveva una guarnigione permanente di truppe e ufficiali di stanza a Borsippa, una citt\u00e0 nel cuore del dominio di Shamash-shum-ukin. Ci sono anche petizioni conservate inviate da funzionari di Babilonia direttamente ad Assurbanipal. Se Shamash-shum-ukin fosse stato il sovrano universalmente rispettato di Babilonia, probabilmente sarebbe stato il destinatario di tali lettere.\nI registri reali di Babilonia durante il periodo di pacifica convivenza tra Assurbanipal e Shamash-shum-ukin menzionano i nomi di entrambi i monarchi ma i documenti contemporanei dell'Assiria menzionano solo Assurbanipal, rafforzando l'idea che i due re non erano uguali in \"status\". Kudurru, il governatore di Uruk, si rivolse ad Assurbanipal nelle sue lettere chiamandolo \"Re delle Terre\", nonostante Uruk fosse territorio babilonese, indicando che Kudurru vedeva Assurbanipal e non Shamash-shum-ukin come suo signore supremo. Lo stesso Shamash-shum-ukin sembra essersi considerato pari ad Assurbanipal, chiamandolo semplicemente \"mio fratello\" nelle sue lettere (a differenza di come si rivolgeva ad Esarhaddon, \"il re, mio padre\"). Sebbene ci siano diverse lettere conservate di Shamash-shum-ukin ad Assurbanipal, non ci sono risposte note conservate. \u00c8 possibile che Assurbanipal, a causa della sua rete di informatori, non abbia sentito il bisogno di scrivere a suo fratello.\nSvolgimento.\nNegli anni '50 del VII secolo a.C. l'ostilit\u00e0 tra Shamash-shum-ukin e Assurbanipal era ormai esacerbata. Una lettera di Zakir, cortigiano di Shamash-shum-ukin, ad Assurbanipal descriveva come i visitatori della Terra del Mare avessero pubblicamente criticato Assurbanipal di fronte a Shamash-shum-ukin, usando la frase \"questa non \u00e8 la parola di un re!\". Zakir rifer\u00ec che sebbene Shamash-shum-ukin fosse adirato, lui e il suo governatore, Ubaru, non agirono contro i visitatori. Forse i fattori pi\u00f9 importanti dietro la rivolta di Shamash-shum-ukin furono la sua insoddisfazione per la sua posizione rispetto a quella del fratello, il costante risentimento dell'Assiria in generale da parte dei Babilonesi e la costante disponibilit\u00e0 del sovrano di Elam a supportare chiunque muovesse guerra all'Assiria.\nShamash-shum-ukin si ribell\u00f2 contro Assurbanipal nel 652 a.C. in una guerra civile che sarebbe durata tre anni. Non fu un tentativo di rivendicare il trono assiro bens\u00ec una tentata secessione babilonese. Le iscrizione suggeriscono che Shamash-shum-ukin si rivolse ai cittadini di Babilonia per spronarli alla rivolta. Nelle iscrizioni di Assurbanipal, Shamash-shum-ukin \u00e8 riportato aver detto \"\"Assurbanipal coprir\u00e0 con vergogna il nome dei babilonesi\" (\"vento\" e \"bugie\"\" secondo suo fratello). Poco dopo l'avvio della rivolta di Shamash-shum-ukin, il resto della Bassa Mesopotamia insorse contro Assurbanipal al suo fianco. All'inizio della guerra, Assurbanipal cerc\u00f2 di convincere i vari governatori locali del sud a unirsi a lui, scrivendo loro nella speranza che alcuni di loro potessero essere interessati a circoscrivere il conflitto. In queste lettere, Assurbanipal non si riferisce mai a Shamash-shum-ukin per nome, chiamandolo invece \"l\u0101 a\u1e2bu\" (\"no-fratello\"). In molte iscrizioni, Shamash-shum-ukin \u00e8 semplicemente identificato come \"fratello infedele\", \"fratello nemico\" o semplicemente \"nemico\". In alcune delle lettere Assurbanipal lo chiamava \"quest'uomo che Marduk odia\" nel tentativo di minare la sua legittimit\u00e0 come re babilonese.\nSecondo le iscrizioni di Assurbanipal, Shamash-shum-ukin ebbe molto successo nel trovare alleati contro gli Assiri. Assurbanipal identifica tre gruppi che hanno aiutato suo fratello: i Caldei, gli Aramei e gli altri popoli di Babilonia; gli Elamiti; infine i re di Gutium, Amurru e Meluhha. Quest'ultimo gruppo di re potrebbe riferirsi ai Medi, poich\u00e9 Gutium, Amurru e Meluhha non esistevano pi\u00f9 come citt\u00e0 ma \u00e8 incerto. Meluhha potrebbe essersi riferito all'Egitto, che per\u00f2 non ha aiutato Shamash-shum-ukin nella guerra. Gli ambasciatori di Shamash-shum-ukin presso gli Elamiti avevano offerto loro dei doni (\"tangenti\" secondo Assurbanipal) e il loro re invi\u00f2 un esercito sotto il comando di un principe elamita per aiutare nel conflitto.\nNonostante la coalizione di nemici assiri che aveva riunito, la rivolta di Shamash-shum-ukin non ebbe successo. Gli Elamiti, il principale alleato, furono sconfitti vicino a Der e cessarono di avere un ruolo nel conflitto. Nel 650 a.C. la situazione di Shamash-shum-ukin era cupa, con le forze di Ashubanipal che avevano assediato Sippar, Borsippa, Kutha e la stessa Babilonia. Dopo aver sopportato la fame e le malattie nel corso dell'assedio, Babilonia cadde finalmente nelle mani del generale assiro Bel-ibni nel 648 a.C. e fu saccheggiata. Una delle preghiere registrate di Shamash-shum-ukin ci testimonia la sua disperazione nelle fasi finali della guerra:\nSi ritiene convenzionalmente che Shamash-shum-ukin si sia suicidato dandosi fuoco nel suo palazzo ma i testi contemporanei dicono solo che ha \"incontrato una morte crudele\" e che gli dei \"lo hanno consegnato al fuoco e hanno distrutto il suo vita\". Oltre al suicidio attraverso l'autoimmolazione o altri mezzi, \u00e8 possibile che sia stato giustiziato, morto accidentalmente o ucciso in qualche altro modo. La maggior parte dei resoconti della sua morte parlano del fuoco ma non forniscono dettagli pi\u00f9 elaborati. Gli d\u00e8i sono tipicamente chiamati in causa poich\u00e9 la rivolta di Shamash-shum-ukin contro Assurbanipal fu catalogata da quest'ultimo come empia. Se Shamash-shum-ukin fosse stato giustiziato, sarebbe logico supporre che gli scribi assiri abbiano volutamente omesso di registrarlo poich\u00e9 il fratricidio era illegale e anche se un soldato (e non Assurbanipal) lo avesse eseguito, costituirebbe comunque un omicidio di un membro della famiglia reale assira. Se un soldato avesse ucciso Shamash-shum-ukin, avrebbe potuto benissimo essere giustiziato lui stesso. Dopo la morte di Shamash-shum-ukin, Ashubanipal mise uno dei suoi funzionari, Kandalanu, sul trono babilonese come re-vassallo.\nLascito.\nLa ribellione e la caduta di Shamash-shum-ukin rappresentarono un caso difficile da gestire per gli scribi reali assiri che registrarono la storia. Poich\u00e9 Shamash-shum-ukin era sia un membro della famiglia reale assira sia un re babilonese traditore, era difficile scrivere del suo destino: laddove infatti gli scribi registravano avidamente lunghi resoconti della sconfitta di re e ribelli stranieri, c'era una generale riluttanza a scrivere sulla morte dei membri della famiglia reale assira. Le cose avrebbero potuto essere ulteriormente complicate dal fatto che, a differenza di molti altri ribelli affrontati dagli Assiri, Shamash-shum-ukin non era un usurpatore ma il sovrano legittimamente insediato di Babilonia per decreto di un re assiro. Le iscrizioni personali di Assurbanipal offrono poco riguardo alla fine della vita di Shamash-shum-ukin e i re assiri dopo Assurbanipal non lo menzionano affatto, quasi come se non fosse mai esistito. Le iscrizioni di Assurbanipal parlano della morte di suo fratello e in molti luoghi omettono persino il nome di Shamash-shum-ukin, chiamandolo semplicemente \"il re\". In un rilievo dal palazzo di Assurbanipal a Ninive, raffigurante la sua vittoria sulla rivolta babilonese, i soldati sono raffigurati mentre gli danno la corona babilonese e le insegne reali babilonesi ma Shamash-shum-ukin \u00e8 vistosamente assente. Ci sono prove di una considerevole \"damnatio memoriae\" ai danni dello sconfitto Shamash-shum-ukin, con steli erette dal re intenzionalmente mutilate dopo la sua morte, ed il suo volto sulle statue deturpato.\nTitolatura.\nIl titolo usato pi\u00f9 di frequente da Shamash-shum-ukin era \"\u0161ar B\u0101bili\" (\"Re di Babilonia\"), sebbene esista una singola iscrizione in cui usava invece \"\u0161akkanakki B\u0101bili\" (\"vicer\u00e9 di Babilonia\"). Nelle iscrizioni di altri re assiri che governavano la citt\u00e0, \"vicer\u00e9\" \u00e8 tipicamente pi\u00f9 comune di \"re\". Assunse anche altri titoli reali babilonesi tradizionali, come \"\u0161ar m\u0101t \u0160umeri u Akkadi\" (\"Re di Sumer e Akkad\"). Nel complesso, il suo titolo era tipicamente babilonese a un livello molto pi\u00f9 elevato rispetto agli altri governanti assiri della citt\u00e0. Come tipicamente fanno i governanti assiri, Shamash-shum-ukin venera i suoi antenati in molte delle sue iscrizioni, nominando tipicamente il suo bisnonno Sargon II, suo nonno Sennacherib (da cui in genere omette il titolo \"Re di Babilonia\" a causa alle azioni di Sennacherib contro la citt\u00e0), suo padre Esarhaddon e talvolta suo fratello Assurbanipal. La loro inclusione nei suoi titoli potrebbe essere dovuta al timore che la sua legittimit\u00e0 fosse messa in dubbio qualora fossero stati omessi. Il modo specifico in cui venivano presentati i suoi antenati e l'uso delle divinit\u00e0 da parte di Shamash-shum-ukin nelle sue iscrizioni lo distinguevano dagli altri sovrani assiri.\nSignificativamente, Shamash-shum-ukin omise qualsiasi menzione del ruolo dei suoi antenati reali come capi-sacerdoti del dio assiro Ashur, un concetto intrinsecamente legato all'idea assira della regalit\u00e0. Come previsto per un sovrano di Babilonia, la divinit\u00e0 pi\u00f9 frequentemente citata nelle iscrizioni reali di Shamash-shum-ukin fu Marduk ma le iscrizioni di Shamash-shum-ukin non contengono una sola menzione di Ashur che era altrimenti incluso (sebbene a volte in una capacit\u00e0 ridotta) nelle iscrizioni di quelli dei suoi antenati che governarono sia l'Assiria sia Babilonia. Nonostante Shamash-shum-ukin s'identifichi pubblicamente come un assiro (attraverso la sua genealogia), le sue iscrizioni suggeriscono quindi che non venerasse la divinit\u00e0 nazionale dell'Assiria. In molti punti dei suoi titoli, Shamash-shum-ukin si appropriava delle convenzioni titolari assire riguardo a come venivano usate le divinit\u00e0 ma sostitu\u00ec gli d\u00e8i assiri, come Ashur, Inanna e S\u00een, con divinit\u00e0 \"meridionali\" quali Marduk e \u1e62arpan\u012btum."}
{"id": "929851", "revid": "599013", "url": "https://it.wikipedia.org/wiki?curid=929851", "title": "Ugw", "text": ""}
{"id": "929856", "revid": "1543377", "url": "https://it.wikipedia.org/wiki?curid=929856", "title": "ECEF", "text": "ECEF, acronimo di Earth-Centered Earth-Fixed, \u00e8 un sistema di coordinate cartesiane geocentrico. Il punto (0,0,0) denota il centro della terra (da cui il nome \"Earth-Centered\") ed il sistema ruota in maniera solidale con la Terra. Il piano X-Y \u00e8 coincidente con il piano equatoriale con i rispettivi versori che puntano le direzioni di longitudine 0\u00b0 e 90\u00b0; l'asse Z ortogonale a questo piano punta nella direzione del Polo Nord. Le coordinate X,Y,Z sono rappresentate in metri.\nIl GPS e le coordinate ECEF.\nLe coordinate ECEF sono utilizzate nel sistema di posizionamento GPS, in quanto considerate come il sistema di riferimento terrestre convenzionale. Questo \u00e8 necessario per poter affrontare matematicamente i problemi relativi al posizionamento e navigazione satellitare, che necessitano di un sistema di riferimento in cui si possano rappresentare sia lo stato del satellite che quello del ricevitore.\nDifetti delle coordinate ECEF.\nIl sistema di riferimento ECEF non tiene conto dei movimenti reciproci delle placche continentali: per far fronte a ci\u00f2 in Europa si fa riferimento all'ETRS (\"European Terrestrial Reference System\")."}
{"id": "929865", "revid": "599013", "url": "https://it.wikipedia.org/wiki?curid=929865", "title": "Ydd", "text": ""}
{"id": "929877", "revid": "253269", "url": "https://it.wikipedia.org/wiki?curid=929877", "title": "Elaine Stewart", "text": "Biografia.\nFiglia di un sergente di polizia, una volta terminati gli studi decise di intraprendere la carriera di modella. Mentre stava lavorando come assistente presso uno studio medico, nel 1948 venne scelta dalla \"Harry Conover's Model Agency\", una delle pi\u00f9 famose agenzie di modelle di New York, e nel 1952 vinse il titolo di \"Miss See\" messo in palio dalla rivista \"See Magazine\", comparendo successivamente in importanti riviste come \"Playboy\" e \"Photoplay\".\nCon la sua statuaria bellezza, la Stewart sfrutt\u00f2 il grande successo come modella per tentare la carriera cinematografica. Nello stesso anno, infatti, venne scoperta dai produttori della MGM, che la contattarono per farle firmare un contratto e le affidarono piccoli ruoli in pellicole come la commedia \"Attente ai marinai\" (1952) con Dean Martin e Jerry Lewis, e il musical \"Cantando sotto la pioggia\" (1952), diretto e interpretato da Gene Kelly. Nello stesso anno la Stewart interpret\u00f2 un breve ma incisivo ruolo drammatico ne \"Il bruto e la bella\" (1952) di Vincente Minnelli, nei panni di un'ambiziosa attricetta che seduce il produttore Jonathan Shields (interpretato da Kirk Douglas), mentre l'anno seguente fu Anna Bolena nel film storico \"La regina vergine\" (1953).\nDopo il ruolo di Jane Ashton nel musical \"Brigadoon\", nel 1954 il contratto con la MGM giunse al termine, e la Stewart riapparve sul grande schermo solo due anni pi\u00f9 tardi in \"Donne...dadi...denaro\" (1956); un nuovo contratto con la casa produttrice Universal le assicur\u00f2 alcuni ruoli di un certo rilievo nei western \"Passaggio di notte\" (1957) e \"Selvaggio west\" (1958), nel melodramma \"Il vestito strappato\" (1957) e nel poliziesco \"Jack Diamond gangster\" (1960).\nNel 1961 spos\u00f2 l'attore Bill Carter, da cui divorzi\u00f2 due anni dopo.\nDopo un paio di apparizioni in \"Le sette sfide\" (1961) e \"Peccati d'estate\" (1962), due produzioni italiane, la Stewart abbandon\u00f2 il cinema nel 1962 e si dedic\u00f2 per qualche tempo alla carriera sul piccolo schermo. Nel 1964 spos\u00f2 il produttore televisivo Merrill Heatter, da cui ebbe due figli, Stewart e Gabrielle. Il ritiro definitivo dalle scene avvenne nei primi anni settanta, dopo aver condotto i giochi televisivi \"Gambit\" e \"High Rollers\", due programmi entrambi prodotti dal marito.\nMor\u00ec nel 2011, all'et\u00e0 di 82 anni, dopo una lunga malattia."}
{"id": "929881", "revid": "71155", "url": "https://it.wikipedia.org/wiki?curid=929881", "title": "Dinaro yugoslavo", "text": ""}
{"id": "929894", "revid": "148107", "url": "https://it.wikipedia.org/wiki?curid=929894", "title": "Zrn", "text": ""}
{"id": "929900", "revid": "599013", "url": "https://it.wikipedia.org/wiki?curid=929900", "title": "Zrz", "text": ""}
{"id": "929908", "revid": "599013", "url": "https://it.wikipedia.org/wiki?curid=929908", "title": "Zwc", "text": ""}
{"id": "929966", "revid": "219355", "url": "https://it.wikipedia.org/wiki?curid=929966", "title": "Architetture di Firenze per periodo", "text": "Lista delle principali opere architettoniche ancora esistenti di Firenze, di Fiesole e dei dintorni per periodo di edificazione o ristrutturazione.\nNota Bene: &lt;br&gt;\"Alcuni monumenti compaiono due o pi\u00f9 volte perch\u00e9 alcune parti vennero ristrutturate o aggiunte in periodi e stili diversi\"."}
{"id": "929974", "revid": "339392", "url": "https://it.wikipedia.org/wiki?curid=929974", "title": "Badia di San Salvatore", "text": ""}
{"id": "929978", "revid": "36426", "url": "https://it.wikipedia.org/wiki?curid=929978", "title": "Badia fiesolana", "text": ""}
{"id": "929981", "revid": "767487", "url": "https://it.wikipedia.org/wiki?curid=929981", "title": "Graduate (gruppo musicale)", "text": "I Graduate sono stati una band inglese New wave e mod revival, nota soprattutto per essere composta dal chitarrista Roland Orzabal e Curt Smith, in seguito fondatori dei Tears for Fears.\nI Graduate hanno all'attivo un solo album, \"Acting My Age\", pubblicato dalla Pye Records nel corso del 1980. Dopo aver pubblicato un ulteriore singolo, \"Ambition\", i Graduate si sono sciolti nel 1981, anno che ha visto il debutto dei Tears for Fears col singolo \"Suffer the Children\" uscito a Novembre.\nNel 2001 la Sanctuary Records ha ristampato su CD un'edizione di \"Acting My Age\" contenente diverse tracce aggiuntive, fra cui alcuni brani incisi per l'abortito secondo album.\nDiscografia.\nAlbum in studio\nRaccolte\nSingoli"}
{"id": "929999", "revid": "36426", "url": "https://it.wikipedia.org/wiki?curid=929999", "title": "Palazzo dei Capitani di parte guelfa", "text": ""}
{"id": "930028", "revid": "1482985", "url": "https://it.wikipedia.org/wiki?curid=930028", "title": "Roland Orzabal", "text": "Biografia.\nInfanzia e adolescenza.\nDopo la sua nascita, la famiglia Orzabal si trasferisce a Bath, nel Somerset. \u00c8 nato da madre inglese (ballerina) e padre francese (ingegnere), ma di origini spagnole (il nonno Arturo Orzabal de la Quintana era nato in Argentina da emigrati baschi). In alcune interviste Orzabal ammette di aver avuto un rapporto torbido con il padre che lo ha portato ad allontanarsi progressivamente da lui. Alla madre \u00e8 invece dedicata la celebre canzone: \"Woman in Chains.\" Ha un fratello pi\u00f9 piccolo di nome Julian (tra l'altro molto somigliante a Roland).\nConobbe Curt Smith nel 1974 all'et\u00e0 di 13 anni al liceo maschile \"Beechen Cliff School\". Orzabal ammise di averlo scambiato per un indiano mentre Smith prese Roland per un francese ma i due andarono subito d'accordo anche se i genitori di Orzabal non vedevano di buon occhio Smith per il suo atteggiamento ribelle a scuola che stava coinvolgendo anche il figlio.\nNel 1979 formarono i Graduate, band con influenze Ska che ebbe vita breve, nonostante la pubblicazione nel 1980 del loro unico lavoro: Acting My Age, che ebbe un discreto successo nei Paesi Bassi e in Spagna.\nTears for Fears.\nNel 1981, Roland scioglie i Graduate ed insieme a Smith milita per un breve periodo nei Neon, formata da Pete Byrne e Rob Fisher, che in seguito cambieranno nome in Naked Eyes. Dopo il loro scioglimento, Orzabal e Smith formarono i Tears for Fears: nome scelto dallo stesso Orzabal dopo aver letto un libro dello psicologo americano Arthur Janov che trattava i problemi e le sensazioni dell'et\u00e0 perinatale.\nNel novembre dello stesso anno, 1981, pubblicarono il primo lavoro con la nuova band: \"Suffer the Children\" , pezzo contenuto nel primo album del duo \"The Hurting\" (pubblicato il 25 marzo del 1983) che otterr\u00e0 in Regno Unito il 1\u00ba posto nelle classifiche, grazie soprattutto a tre capolavori come \"Mad World\", \"Pale Shelter\" e \"Change\" scritte da Orzabal (con testi che riflettono la sua infanzia e il periodo adolescenziale), che brillano per l'utilizzo del sintetizzatore e la voce di Smith.\nI Tears for Fears iniziarono anche le prime tourn\u00e9e in Europa e nel resto del mondo e, in seguito al successo del primo album, tornarono in studio per registrare \"Songs from the Big\" \"Chair\" (pubblicato il 27 febbraio 1985), ritenuto da molti il miglior lavoro del duo. L'album vide la luce con la pubblicazione nel novembre del 1984 del singolo \"Shout\" che diventer\u00e0 il loro pezzo di maggior successo in tutto il mondo (dagli Stati Uniti con il 1\u00ba posto nel Billboard Hot 100 fino all'Italia, dove ottenne il 2\u00ba posto in classifica) per l'intera durata dell'anno.\nIl titolo dell'album venne ispirato dal nome di una serie televisiva britannica del 1976: Sybil, che narra la storia di una donna affetta da personalit\u00e0 multiple che si sente protetta e al sicuro soltanto nella sua \"Big Chair\". Dall'album furono tratti brani come \"Everybody Wants to Rule the World\", \"Mothers Talk\", \"I Believe\", \"Head over Heels\".\nTutti brani che riscossero un ottimo successo.\nDopo una pausa di circa 4 anni e mezzo, nel 1989 il duo Smith-Orzabal pubblica il lavoro pi\u00f9 duro e costoso dei loro primi dieci anni di carriera: The \"Seeds\" of Love, pubblicato il 25 settembre e costato circa un milione di sterline. Il risultato ottenuto fu un album completo, dal jazz al blues sino ad un omaggio ai Beatles (grande fonte di ispirazione per Orzabal, nonch\u00e9 una delle sue band preferite) che vide l'apice in \"Sowing the Seeds of Love\" (scritto nel giugno 1987 successivamente alla vittoria nelle elezioni britanniche di Margaret Thatcher e del Partito Conservatore\",\" che suonarono come una batosta per Roland proveniente dalla \"Working Class\"). Altro brano da ricordare \u00e8 \"Woman in Chains\" che vede la partecipazione di Oleta Adams (conosciuta dai due in un locale di Kansas City) e di Phil Collins (ex-Genesis) alla batteria).\nLa rottura temporanea con Smith.\nDopo esser partiti alla volta degli Stati Uniti per una serie di concerti, tra i quali uno a Santa Barbara in California, al Santa Barbara County Bowl nel maggio 1990 peraltro immortalato dal video omonimo, tra Smith e Orzabal nacquero degli attriti che li portarono alla separazione nel 1991: tra le cause della rottura, alcune furono imputate a Roland, che esigeva produzioni sempre pi\u00f9 esorbitanti e costose e tecnicamente, richiedeva una precisione ossessiva nelle registrazioni, mentre Curt iniziava a provare diffidenza al mondo del pop e venne messo a dura prova dalla fine del matrimonio con la prima moglie, che lo spinse ad abbandonare l'Inghilterra per trasferirsi a Los Angeles. Alla fine i due decisero di separarsi, dividendosi curiosamente un'automobile ed il nome del duo: Curt opt\u00f2 per l'auto mentre Roland tenne in piedi i Tears for Fears, proseguendo con nuovi membri la storia musicale della band.\nNel 1992 Roland registr\u00f2 e pubblic\u00f2 \"Laid so Low (Tears Roll Down)\" per promuovere la raccolta di greatest hits Tears Roll \"Down\" (Greatest Hits 82-92), che conteneva tutti i loro pi\u00f9 grandi successi, eccetto \"The Way You Are\".\nSpinto dall'ottimo riscontro di vendite dell'anno precedente, il 7 giugno 1993 pubblic\u00f2 \"Elemental\" che vide la collaborazione con Alan Griffiths; album che, trainato da \"Break it Down Again,Elemental,Cold,Goodnight Song\" e da una tourn\u00e9e di successo nei college americani, riconsegn\u00f2 un po' di notoriet\u00e0 a Orzabal e soci. L'album entr\u00f2 in classifica in Regno Unito, Francia, Italia, Paesi Bassi.\nOrzabal si ripet\u00e9 nel 1995 con la pubblicazione di Raoul and \"the\" Kings of Spain che si distingue dagli altri album per le sue influenze musicali latine. Nonostante l'album fosse all'altezza dei livelli di scrittura e di produzione dei precedenti, il fatto di creare un'opera incentrata sull'esotismo di una discendenza spagnola, ne compromise il successo commerciale, eccetto il singolo di lancio \"God's Mistake\", che ebbe un buon riscontro nelle radio. \"Raoul and the Kings of Spain\" comprendeva una nuova collaborazione con Oleta Adams, che canta con Roland Orzabal in \"Me and My Big Ideas\".\nNel 1996 Roland mise in commercio una raccolta che comprendeva \"B-sides\" dei Tears for Fears nonch\u00e9 cover di alcuni famosi brani degli anni ottanta: \"Saturnine Martial &amp; Lunatic\" edita dalla Mercury.\nRiappacificazione con Smith e nuovo album.\nNel 2001, a causa di obblighi burocratici, i due ritornarono a parlarsi dopo pi\u00f9 di 10 anni, cominciando subito a ritrovare feeling e produrre materiale nuovo per un futuro album.\nNello stesso anno Orzabal pubblica il suo primo album solista: \"Tomcats Screaming Outside\" che fu pubblicato l'11 settembre e che rimase poco conosciuto, se non da una piccola cerchia di fan affezionati a Orzabal.\nL'album-reunion usc\u00ec nel 2004 col nome di \"Everybody Loves a Happy Ending\" (in Inghilterra e nel resto d'Europa l'uscita fu posticipata nel febbraio 2005) cui seguir\u00e0 un tour britannico e il concerto allo stadio Parco dei Principi a Parigi nel giugno 2005, da cui venne tratto il video \"Secret World\".\nCome comunicato sul loro sito ufficiale l'8 luglio 2013 la band inglese torna in studio a registrare dopo nove anni dalla pubblicazione del loro ultimo album.\nIl 19 agosto dello stesso anno la band pubblica sul suo sito ufficiale la cover di \"Ready to Start\" degli Arcade Fire cantata dai due artisti inglesi. Successivamente la band ha pubblicato anche le cover di \"And I Was a Boy from School\" e \"My Girls\".\nNel 2015 annunciano che presto entreranno in studio per registrare un nuovo lavoro.\nCollaborazioni con altri artisti.\nRoland si \u00e8 anche distinto nella produzione di altri artisti, fra i quali Oleta Adams ed Emil\u00edana Torrini. Ha collaborato inoltre con il cantautore italiano Zucchero Fornaciari scrivendo insieme all'artista reggiano il brano \"God Bless the Child\" contenuto nell'album \"Chocabeck\" del 2010.\nVita privata.\nNel luglio 2017, dopo 35 anni di matrimonio, mor\u00ec sua moglie Caroline di cause naturali. Roland e Curt annunciarono subito l'annullamento del tour che si sarebbe dovuto tenere assieme al duo Hall &amp; Oates. Su consiglio dei dottori, smise di esibirsi dal vivo fino al 2019."}
{"id": "930038", "revid": "37401", "url": "https://it.wikipedia.org/wiki?curid=930038", "title": "Esarhaddon", "text": "Ebbe il regno in eredit\u00e0 dal padre Sennacherib nel 681 a.C., di cui era l'ultimo figlio, soprattutto grazie al favore della madre aramea Naqi'a: il problema della successione regale, che coinvolgeva tutta l'alta societ\u00e0 assira, vedeva protagonista gran parte della classe dirigente e della famiglia regale. Bench\u00e9 designato dallo stesso Sennacherib, Esarhaddon dovette affrontare i fratelli maggiori in una guerra fratricida che lo vide vincitore solamente nel 669 a.C.\nMosso da una certa preoccupazione di carattere religioso, interruppe le innovazioni paterne e riprese la tradizione di Sargon II, con diverse esenzioni per la citt\u00e0 di Assur. Inoltre attu\u00f2 una politica a favore di Babilonia, riportando in citt\u00e0 gli idoli sottratti precedentemente dal padre e finanziando parte delle ricostruzioni, anche con cessioni di terre. Anche i centri limitrofi godono delle restaurazioni dell'epoca.\nLe altre regioni pi\u00f9 lontane, soprattutto l'Elam e le trib\u00f9 caldee vengono mantenute con l'uso delle armi, mentre viene inaugurata una spedizione verso l'Arabia orientale. Pur mancando testi annalistici, si suppone che l'attivit\u00e0 bellica sia stata maggiore rispetto ai sovrani precedenti: vengono affrontate numerose spedizioni nel nord, ed anche nell'area siriana e palestinese. Vengono poste sotto controllo Sidone e Cipro, anche se in maniera piuttosto effimera. L'Egitto non riesce ad arrestare l'avanzata assira, e si vede invaso fino alla citt\u00e0 di Menfi, all'epoca del faraone Taharqa. Anche qui tuttavia si tratt\u00f2 di conquiste vane: poco dopo il rientro in patria di Esarhaddon, l'Egitto si riafferm\u00f2 sulle terre del Delta. Riprendendo ancora una volta la via verso l'Egitto, Esarhaddon mor\u00ec lasciando l'ultima spedizione incompiuta.\nIl re aveva lasciato il trono al figlio Assurbanipal, mentre al figlio maggiore Shamash-shum-ukin affida il Regno di Babilonia. Probabilmente ancora una volta l'influenza della madre Naqi'a aveva contribuito alle decisioni sulla successione dinastica."}
{"id": "930164", "revid": "767487", "url": "https://it.wikipedia.org/wiki?curid=930164", "title": "Curt Smith", "text": "Biografia.\nInfanzia e adolescenza.\nNativo di Bath, Somerset, nel Regno Unito, e cresciuto nel quartiere di Snow Hill, Smith conosce Roland Orzabal al liceo maschile Beechen Cliff School nel 1974, e con lui fonda i Graduate nel 1979, band con influenze ska dove ricopre il ruolo di bassista e che pubblica un unico album nel 1980 riscuotendo un moderato successo in Europa.\nSuccessivamente lui ed Orzabal suonano per un breve periodo coi Neon assieme a Pete Byrne e Rob Fisher, che in seguito daranno vita alla band Naked Eyes.\nTears for Fears.\nA seguito dello scioglimento sia dei Graduate che dei Neon, Smith e Orzabal, nel 1981, fondano i Tears for Fears e, due anni dopo, debuttano con il loro primo album: \"The Hurting\", che in patria raggiunge il 1\u00ba posto in classifica generando le prime grandi hit del duo: \"Mad World\", \"Change\" e \"Pale Shelter\"; tutte e tre contraddistinte dall'esecuzione vocale di Smith.\nL'album successivo della band, \"Songs from the Big Chair\", uscito nel 1985, ebbe ancora pi\u00f9 successo del precedente portando il gruppo alla notoriet\u00e0 mondiale grazie a brani come: \"Everybody Wants to Rule the World\", \"Shout\" e \"Head over Heels\" (co-scritta da Smith).\nQuattro anni dopo esce il terzo album della band, \"The Seeds of Love\", altro campione di vendite che con \"Advice for the Young at Heart\" segna l'ultima esecuzione canora di Smith nei Tears for Fears. In seguito difatti, tensioni crescenti con Orzabal nel corso degli anni '90 portarono l'artista ad abbandonare la band e trasferirsi a New York.\nFra il 2000 e il 2001, tramite questioni burocratiche Curt Smith ha l'occasione di riavvicinarsi a Roland Orzabal: i due hanno quindi modo di riappacificarsi dopo dieci anni e tornano a scrivere del materiale inedito che figura cos\u00ec in \"Everybody Loves a Happy Ending\", pubblicato nel 2004 ed accreditato nuovamente ai Tears for Fears.\nCarriera da solista.\nNel 1993, due anni dopo aver lasciato i Tears for Fears, Smith pubblica il suo primo album da solista; il melodico Soul on Board, di scarso successo.\nPoco tempo dopo, nel 1996, assieme al musicista statunitense Charlton Pettus, fonda i Mayfield band il cui nome si ispira al celebre musicista soul Curtis Mayfield e che esegue per lo pi\u00f9 pezzi dal vivo. Tuttavia, nel 1999, Curt Smith pubblica a suo nome l'EP \"Aeroplane\" comprendente una raccolta di canzoni del gruppo il quale, oltre ad esso, ha all'attivo un solo album; l'omonimo \"Mayfield\", pubblicato nel 1998 e re-edito il 15 novembre 2011.\nAll'inizio del 2000, Curt inizia la realizzazione del suo secondo album da solista, \"Halfway, Pleased\", il quale tuttavia viene rallentato dal riavvicinamento con Orzabal risultante nel loro quarto album insieme e nel successivo tour mondiale che, dunque, consente all'uomo di tornare a lavorare al semi-biografico album solo verso i primi del 2006 pubblicandolo poi nell'aprile 2007 tramite la casa discografica francese XIII Bis Records. L'album comprende numerose canzoni della rinnovata collaborazione con Orzabal pi\u00f9 altri testi co-scritti da Smith, Pettus, Chesney Hawkes e Sophie Saillet. Una seconda versione di \"Halfway, Pleased\", contenente due tracce extra, viene pubblicata, stavolta in tutto il mondo, il maggio 2008 sotto la licenza Creative Commons di modo da consentire ai fan di distribuire, eseguire ed usare liberamente le canzoni a patto che sia per fini non commerciali.\nTra 2008 e 2009, Smith ha eseguito vari concerti dal vivo nelle aree di Los Angeles e Hollywood relativi ad \"Halfway, Pleased\"; mentre dal 2010 al 2011 ha portato avanti un'iniziativa chiamata \"The Social Media Project\", consistente nella produzione di un singolo in collaborazione, via Twitter o MySpace, con un altro artista come Zo\u00eb Keating o la Universal Hall Pass.\nNel 16 luglio 2013 viene pubblicato il suo quarto album da solista.\nCollaborazioni.\nSmith ha spesso collaborato con la cantante francese Sophie Saillet, egli le ha infatti fatto da supporto vocale nella canzone \"Les Autres\", mentre la donna gli ha fatto da seconda voce in \"Seven of Sundays\", nel suo terzo album da solista. Smith ha inoltre cantato in duo con Linda Strawberry nel singolo del 2011 \"Don't Give Yourself Away\" dei The Shadow Bureau. Ha inoltre collaborato al sesto album di Junkie XL, \"Synthesized\".\nColonne sonore.\nNel corso degli anni le canzoni eseguite da Curt Smith per i Tears for Fears sono state usate in film come \"Pollice verde\", \"The Private Public\", \"Donnie Darko\" e \"L'amore in gioco\"; mentre assieme a Pettus ha curato la colonna sonora di \"Meth Head\", con Lukas Haas. In televisione invece, le sue canzoni sono comparse nelle serie \"HaShminiya\", \"Fringe\" e \"Psych\", per cui ha svolto anche un riarrangiamento della sigla e scritto la canzone natalizia \"This Is Christmas\".\nAltre attivit\u00e0.\nDa sempre avido utilizzatore e promotore dei social media, fin dal 2008 ha presenziato e parlato a numerose conferenze al riguardo, tra cui: il 140TC, il Creative Commons Los Angeles Salon, l'ITV Fest del 2010, il TEDxHollywood e il TEDxSF. Inoltre ha svolto una lettura ai laureandi del programma di comunit\u00e0 online della USC Annenberg School.\nNel maggio 2009 prende parte ad un concerto di beneficenza nella citt\u00e0 di Santa Monica, California, presso il liceo locale assieme a Colin Hay, Fee Waybill, Venice e gli oltre 70 membri dell'orchestra e del coro femminile liceale.\nNell'agosto 2010 avvia una propria webserie: \"Stripped Down Live With Curt Smith\", dove invita e suona assieme a numerosi gruppi musicali, tra cui: Hypnogaja, Carina Round, Chris Pierce, Peter Himmelman, Common Rotation, Gary Jules, All Day Sucker, The Daylights, Matthew Sweet, The Fallen Stars, Nightmare &amp; The Cat, Whiskey Saints, Fitz and The Tantrums e Friendly Indians. Nel gennaio 2011 l'artista ha confermato di non voler produrre una seconda stagione.\nCome attore Curt Smith ha avuto ruoli minori in \"Combinazione finale\" del 1994, \"The Private Public\", del 2000, e \"Slow Motion Addict\", del 2007. In occasione del Comic Con del 2010, Smith compare assieme al cast della serie televisiva \"Psych\" e canta assieme ai due protagonisti, James Roday e Dul\u00e9 Hill; successivamente compare nella serie interpretando una versione romanzata di se stesso prima nell'episodio \"La lista d'attesa\" e in seguito nell'episodio \"Psych 100\" e nel penultimo della serie.\nVita privata.\nCurt Smith si \u00e8 sposato due volte: la prima nel 1982 con Lynda \"Lynne\" Altman, da cui \u00e8 divorziato nel 1988, stesso anno in cui inizia una relazione con la responsabile marketing Laura \"Frances\" Pennington, che sposa nel 1996 e da cui ha avuto due figlie: Diva (1999) e Wilder (2001).\nNel 2007 \u00e8 divenuto cittadino statunitense.\n\u00c8 un tifoso del Manchester United e dei Los Angeles Galaxy."}
{"id": "930201", "revid": "120789219", "url": "https://it.wikipedia.org/wiki?curid=930201", "title": "Teatro Verdi (Firenze)", "text": "Il Teatro Verdi \u00e8 un teatro storico di Firenze, situato nell'isolato tra via Ghibellina (nn. 95, 97, 97A, 99, 101), via Verdi (n. 5), via dei Lavatoi e via dell'Isola delle Stinche.\nStoria.\nPreesistenze.\nIl \"Teatro Verdi\", originariamente chiamato Teatro Pagliano, ha assunto questo nome nel 1901. Sorge sul luogo dove un tempo era edificato il carcere delle Stinche. Nello stesso sito esisteva anche un lavatoio dell'Arte della Lana la cui memoria \u00e8 rimasta nell'adiacente via dei Lavatoi.\nAdibito a carcere per cinquecento anni, l'edificio venne venduto con decreto granducale nell'agosto del 1833 e quindi acquistato dai signori Giovacchino Faldi, Cosimo Canovetti, Giuseppe Galletti e Michele Massai. Questi procedettero a trasformarlo nel grande casamento attuale (con la distruzione della precedente fabbrica e inglobando l'area gi\u00e0 dei lavatoi) tra il 1834 e il 1839, affidando la direzione dei lavori all'architetto Francesco Leoni con l'assistenza dell'architetto Luigi Manetti. Al termine la struttura risult\u00f2 sviluppata su quattro piani, in parte occupata da quartieri (22 per un totale di 188 stanze serviti da sei nuclei scala), in parte da botteghe (14), e caratterizzata sia dalla presenza di una grande sala di equitazione (con annesse scuderia, selleria, rimessa e stanze per trattenimento), sia di una sala per la Societ\u00e0 Filarmonica posta al primo piano, con dodici ambienti di servizio.\nIl Teatro Pagliano.\nCirca nel 1850, in queste ultime aree ampliate a comprendere alcuni appartamenti, si eresse un grandioso teatro, su progetto e direzione dei lavori dell'architetto Telemaco Buonaiuti e iniziativa dell'imprenditore Girolamo Pagliano, ex baritono e noto per un famoso sciroppo \"centerbe di lunga vita\", al quale si deve anche la nascita della farmacia d'angolo, dal 1934 farmacia Selva. Fu cos\u00ec realizzato un teatro a pianta ovoidale con una grande sala che fra platea e i suoi sei ordini di palchi poteva ospitare circa quattromila spettatori. Negli interni intervennero i pittori Luigi Dell'Era e Cesare Maffei, mentre il sipario, raffigurante \"La disfida di Barletta\", venne dipinto da Bandinelli.\nAperto, sebbene ancora non terminato, il 12 giugno 1853, fu inaugurato ufficialmente il 10 settembre 1854 con l'opera verdiana \"Rigoletto\" o, come si chiamava allora \"Il Viscardello\": anche se l'opera fu un insuccesso, la nuova struttura teatrale fu molto apprezzata e fu caratterizzata da stagioni improntate su spettacoli lirici e drammatici presentati da compagnie di grande richiamo. Nell'insieme, per l'ampiezza del palcoscenico e per la capienza globale, risultava essere tra i pi\u00f9 grandi teatri italiani, sicuramente uno dei pochi a consentire la messa in scena di spettacoli musicali anche complessi e grandiosi. Denominato inizialmente \"delle Antiche Stinche\", fu poi per lo pi\u00f9 noto come teatro Pagliano.\nGli anni seguenti, sempre sotto la guida di Pagliano, continuarono le rappresentazioni liriche sia di repertorio sia nuove; il teatro ospit\u00f2 inoltre numerose feste e celebri iniziative a carattere patriottico e civile quali quella per sostenere la spedizione di Garibaldi (1859), un concerto per l'Unit\u00e0 d'Italia (1861) e una manifestazione per richiedere l'abolizione della pena di morte (1864): vi parteciparono grandi interpreti e spettatori importanti (primo fra tutti Vittorio Emanuele II).\nNel 1865 un incendio mise a dura prova la struttura del teatro, fino a che, per i molti debiti contratti, venne espropriato al Pagliano nel 1868, senza che peraltro l'attivit\u00e0 venisse interrotta.\nLa tradizione vuole che il teatro Pagliano sia citato indirettamente nel testo del libro Pinocchio, scritto da Carlo Lorenzini detto il Collodi, quando descrivendo il \"pescecane\" che inghiotte prima Geppetto e poi Pinocchio, ne parla cos\u00ec nel XXIV capitolo: \nIl pescecane citato altri non era che Girolamo Pagliano, noto per essere anche uno strozzino, con il quale forse, per debiti di gioco, si era impegnato il noto scrittore e giornalista Carlo Lorenzini, noto come Collodi. La descrizione del \"casamento\", calza a pennello con il palazzo che ospita ancora oggi il Teatro Verdi.\nTeatro Verdi.\nSeguirono anni in cui la propriet\u00e0 pass\u00f2 di mano in mano. \nDal 1901, dopo essere stato intitolato a Luigi Cherubini, assunse la denominazione di teatro Verdi, e nel tempo si \u00e8 adeguato, in ragione dei mutamenti di gusto del pubblico, ad ospitare manifestazioni e spettacoli dei pi\u00f9 vari, compresi quelli cinematografici. Tra i Direttori d'orchestra pi\u00f9 celebri dell'800 che hanno diretto al Verdi di Firenze, si annovera il M\u00b0 Antonino Palminteri, presente sul podio del Verdi nella stagione teatrale a cavallo tra il 1901 e il 1902, portando in scena Opere quali: \"La Boh\u00e8me\" di Giacomo Puccini e \"I Lombardi\", di Giuseppe Verdi. Gli esiti delle rappresentazioni furono eccellenti e apprezzatissimi. \nNel 1908 avviene la prima assoluta di \"Rhea\" di Spiro Samara con Edoardo Garbin e nel 1914 di \"La giostra dei falchi\" di Domenico Monleone.\nNel periodo tra le due guerre mondiali il teatro, con Raffaello Castellani, ospit\u00f2 l'operetta e i primi grandi attori del '900.\nDopo la pausa del primo conflitto mondiale il teatro riprese la sua attivit\u00e0 per iniziativa della Societ\u00e0 dei Lavoratori del Teatro e nel ventennio fra le due guerre la sua programmazione fu caratterizzata da commedie in vernacolo e da spettacoli di variet\u00e0 che videro protagonista la compagnia Riccioli-Primavera.\nI rinnovi novecenteschi.\nNel 1949-1950 il teatro e i locali di pertinenza furono completamente rinnovati. Su progetto degli architetti Nello Baroni e Maurizio Tempestini si procedette al consolidamento delle vecchie strutture ormai in avanzato stato di obsolescenza, pur nel rispetto delle decorazioni ottocentesche degli interni e dell'impianto generale, si aument\u00f2 la capienza della sala dando una pi\u00f9 razionale distribuzione ai posti e infine si dot\u00f2 il teatro di annessi pi\u00f9 grandi e meglio distribuiti. A questo intervento risale l'attuale disegno dell'ingresso principale su via Ghibellina, viceversa di forme decisamente moderne, come pure vari bassorilievi decorativi sempre sistemati negli spazi interni dello scultore Giannetto Mannucci. Negli anni Sessanta si data l'apertura alla musica leggera e alle star internazionali.\nAltri lavori di rinnovamento vennero eseguiti per rimediare ai danni provocati dall'alluvione del 1966 (in quell'occasione fu dotato di un nuovo schermo cinematografico, allora il pi\u00f9 grande esistente in Italia) e infine, dopo il 1985, per l'adeguamento della struttura alle vigenti norme di sicurezza, su progetti redatti dagli ingegneri Giancarlo De Renzis, Giancarlo Martarelli e dall'architetto Claudio Ruffilli.\nNel 1998 la struttura \u00e8 stata acquisita dalla \"Fondazione Orchestra regionale toscana\". Nel 2004, per i 150 anni dall'apertura, sono stati realizzati interventi per migliorare sia l'estetica che l'acustica, quest'ultima ottenuta grazie anche alla nuova pavimentazione in legno, alle nuove sedute ed alla nuova Camera Acustica per l'orchestra.\nProgrammazione.\nDall'ultimo dopoguerra il teatro, che ha spesso ospitato le manifestazioni del Maggio Musicale Fiorentino nei periodi di chiusura del Teatro Comunale, ha incrementato la sua attivit\u00e0 come sala cinematografica e con una programmazione teatrale caratterizzata dallo spettacolo leggero (rivista e commedia leggera). Al Verdi infatti si sono esibiti i pi\u00f9 importanti artisti di questo genere teatrale: da Tot\u00f2 a Wanda Osiris, da Macario a Walter Chiari. Nonostante questa vocazione principale, il teatro si \u00e8 caratterizzato anche per programmazioni di grande prestigio e successo quali i balletti di Maurice B\u00e9jart e Roland Petit e le prime nazionali di spettacoli di Carmelo Bene, come un celebre allestimento dell\"'Adelchi\".\nNegli ultimi anni il teatro \u00e8 diventato sede della \"Fondazione Orchestra Regionale Toscana\" e ha ripreso decisamente il suo ruolo importante nella vita culturale fiorentina con programmazioni che oltre ai tradizionali spettacoli si \u00e8 allargata a stagioni di concerti di grande interesse curati dall'ORT e a esperienze di coinvolgimento delle scuole della citt\u00e0 in iniziative di didattica e aggiornamento musicale.\nDescrizione.\nIl casamento su via Verdi presenta un fronte arretrato rispetto alla linea degli altri edifici che prospettano sulla strada. Rispetto al lato di via Ghibellina, questo \u00e8 quello di maggiore estensione, con i suoi quindici assi e con il piano terreno segnato da una successione di arcate adattate a portone, accessi ad attivit\u00e0 commerciali, uscite di sicurezza del teatro (la stessa situazione \u00e8 presente su via Ghibellina, dove lo sviluppo \u00e8 di dodici assi). La prima arcata verso via de' Lavatoi, ora tamponata, \u00e8 segnata da una elaborata tettoia in ferro e vetro, a indicare uno degli originari accessi al teatro. Lo stato di conservazione del fronte \u00e8 mediocre.\nSala.\nGli spettatori possono contare su 1538 posti, cos\u00ec suddivisi: 806 posti a sedere in platea (di cui 9 riservati a disabili), 130 posti in galleria e 602 posti nei 6 ordini di parchi disponibili. Il palcoscenico risulta profondo 14 metri e largo 18, con un declivio del 5%.\nLa buca dell'orchestra misura 16 metri per 4. Il boccascena e largo 17 metri e alto 12. Il proscenio \u00e8 profondo 2 metri, il palco si innalza dalla platea di 1,5 metri. La graticcia si trova ad un'altezza di 18 metri, \u00e8 larga 18, \u00e8 lunga 15 ed \u00e8 dotata di una rocchettiera in legno; l'accesso \u00e8 servito sia da scale che da ascensore. I sette camerini e i due cameroni degli artisti hanno l'accesso da via Isola delle Stinche dove si trova anche un'infermeria."}
{"id": "930248", "revid": "767487", "url": "https://it.wikipedia.org/wiki?curid=930248", "title": "Gustave Garrigou", "text": "Professionista dal 1907 al 1914, vinse il Giro di Lombardia, la Milano-Sanremo e il Tour de France.\nCarriera.\nPioniere del ciclismo, fu campione di Francia nel 1907 e 1908. Specializzatosi in gare su strada, deve gran parte della sua popolarit\u00e0 alla continuit\u00e0 delle sue affermazioni sportive.\nRiusc\u00ec ad imporsi in carriera sia in corse a tappe sia in gare in linea: il Tour de France lo vide trionfare nel 1911. A quei tempi la classifica finale delle tappe era a punti e non a tempo come oggi, inoltre erano gi\u00e0 stati inserite le prime tappe di montagna sui Pirenei e sulle Alpi.\nLe sue otto partecipazioni alla \"Grande Boucle\" lo videro sempre classificato nei primi dieci arrivati.\nNel 1911 vinse anche la Milano-Sanremo.\nLo scoppio della Grande guerra nel 1914 pose fine alla sua carriera, nonostante avesse da poco compiuto 30 anni.\nMor\u00ec il 28 gennaio del 1963 all'et\u00e0 di 78 anni."}
{"id": "930347", "revid": "297059", "url": "https://it.wikipedia.org/wiki?curid=930347", "title": "Editto di Teodorico", "text": "L'editto di Teodorico (lat. Edictum Theodorici Regis, chiamata anche Lex Romana Ostrogothorum) \u00e8 una disposizione di legge, databile tra il 493 e il 526, del re Teodorico il Grande degli Ostrogoti, nata per dirimere le controversie tra i goti.\nL'editto prevedeva anche le eventuali diatribe giuridiche con i romani. In questo caso veniva designato un magistrato speciale, affiancato da un \"prudens\" romano.\nL'editto appartiene a pieno diritto alle ordinanze di \"leges et iura\". Il termine \"edictum\" si pensa che sia stato utilizzato da Teodorico per richiamare gli antichi editti dei magistrati provinciali o addirittura che fosse il mezzo migliore per far divinire il diritto teodosiano sussidiario.\nIl testo, scritto in latino \"volgare\" \u00e8 di 154 capitoli, \u00e8 mancante di \"inscriptio\" e \"subscriptio\". Teodorico si \u00e8 ispirato agli istituti giuridici romani principali, parafrasando pezzi dei \"Codices\" Ermogeniano, Gregoriano e delle \"Pauli sententiae\", salvo alcune modifiche quantitative di pene e sanzioni. \nLa parte di diritto penale occupa 1/3 dell'opera, mentre quella civile \u00e8 di notevole importanza per la storia della giurisprudenza. \nNon si ha la certezza della sua autenticit\u00e0, poich\u00e9 al giorno d'oggi possediamo solamente la versione edita dal giurista francese Pierre Pithou nel 1579, inoltre manca qualsiasi riferimento a quest'opera nei testi contemporanei ed anche in quelli seguenti."}
{"id": "930351", "revid": "709565", "url": "https://it.wikipedia.org/wiki?curid=930351", "title": "Daniele Padelli", "text": "Biografia.\nNasce a Lecco ma la sua famiglia risiede a Rogolo, dove cresce. Il 20 giugno 2015 si sposa con Claudia, conosciuta ai tempi dell'; il suo testimone di nozze fu Riccardo Meggiorini, compagno di squadra al e al .\nCarriera.\nClub.\nGli inizi, Sampdoria e vari prestiti.\nCresciuto nel Delebio, squadra valtellinese di seconda categoria, passa al Lecco nel 2001 e poi al l'anno successivo.\nNel 2004, causa fallimento della societ\u00e0 lariana, si trasferisce a titolo definitivo alla dove gioca per un anno nella formazione Primavera, venendo convocato varie volte anche in prima squadra pur senza mai debuttare. L'anno successivo viene girato in prestito al , in Serie C1 (33 presenze e 29 gol subiti), e poi la stagione seguente al , in Serie B (una presenza e 2 gol subiti).\nNel gennaio 2007 gli inglesi del prelevano il giocatore in prestito fino al termine della stagione. L'esordio da titolare in Premier League avviene nell'ultima giornata del torneo, il 13 maggio 2007 ad Anfield, gara in cui i \"Reds\" pareggiano 2-2 contro il .\nL'estate seguente la Sampdoria lo riporta in Italia, cedendolo sempre in prestito al , in Serie B, club con cui disputa diverse amichevoli precampionato e la gara di Coppa Italia a Napoli. In avvio di stagione resta inizialmente in panchina, esordendo solo alla quarta giornata di campionato, nella sconfitta interna contro il (0-3); nelle giornate successive l'allenatore Gian Piero Ventura gli preferisce definitivamente il pi\u00f9 esperto Davide Morello. Nel torneo cadetto 2007-2008 colleziona 7 presenze con 10 gol subiti.\nNell'agosto 2008 viene ceduto, ancora in prestito, all'. Coi biancoverdi colleziona 15 presenze e 29 gol subiti, retrocedendo in Lega Pro Prima Divisione a fine stagione. Terminata l'esperienza irpina, rientra inizialmente alla Sampdoria prima che il club il genovese, nell'estate 2009, lo ceda nuovamente in prestito al , dove va a ricoprire il ruolo di vice di Jean Fran\u00e7ois Gillet. Fa il suo esordio in Serie A e con i pugliesi il 9 maggio 2010, nella partita sul campo dell' (3-3). Nel luglio 2010 viene rinnovato il prestito di Padelli a Bari anche per la stagione seguente.\nUdinese e Torino.\nAl termine del biennio barese, nell'estate 2011 la Sampdoria cede il portiere all'Udinese a titolo temporaneo; l'estate seguente il trasferimento in Friuli diventa definitivo. Con il club bianconero scende in campo 12 volte.\nIn scadenza di contratto, nel maggio 2013 si accorda con il con la prospettiva di diventare il titolare della porta granata, complice la lunga squalifica comminata al collega Gillet. Debutta con i piemontesi il 17 agosto seguente, nella partita casalinga di Coppa Italia persa contro il (1-2); l'esordio nelle coppe europee avviene in occasione della sfida per il primo turno preliminare di Europa League contro il , che vede i granata corsari in Svezia (3-0).\nTerminata la squalifica di Gillet, Padelli perde inizialmente la titolarit\u00e0 in campionato, mantenendo il posto solo nelle gare di Europa League, ma successivamente si riprende i pali del Torino anche in Serie A, costringendo Gillet ad accasarsi al . In occasione della partita contro l' del 6 maggio 2015, commette un errore clamoroso: gioca di prima una palla passatagli da Moretti, ma invece di servire Maksimovi\u0107, svirgola il pallone, indirizzandolo nella propria porta. Confermatosi titolare per tutta la stagione 2015-2016, nella successiva deve tuttavia cedere le chiavi della porta all'inglese Joe Hart, arrivato in prestito dal . Conclude l'esperienza a Torino con 100 presenze e 132 gol sub\u00ecti.\nInter.\nIl 3 luglio 2017 si trasferisce all', chiamato a fare da \"dodicesimo\" al titolare Samir Handanovi\u010d. Il 12 dicembre dello stesso anno, in Coppa Italia, gioca per la prima volta in maglia nerazzurra nella partita vinta contro il , rendendosi protagonista con due parate decisive nell'epilogo ai tiri di rigore, dopo lo 0-0 nei tempi regolamentari e supplementari. Esordisce in Serie A con la maglia dell'Inter, sostituendo l'infortunato Handanovi\u010d, il 2 febbraio 2020 contro l', nella trasferta vinta dai nerazzurri per 2-0. Il 9 febbraio viene schierato nel derby di Milano contro il , vinto per 4-2. Viene chiamato in causa anche la settimana successiva nella sfida contro la persa 1-2 e nei sedicesimi di Europa League contro il (2-0 e 2-1). Nella stagione seguente \u00e8 il terzo portiere e il 2 maggio 2021 vince lo scudetto con l'Inter, primo trofeo della sua carriera, totalizzando l'unica presenza stagionale nel corso dell'ultima partita, vinta per 5-1 in casa contro l'Udinese (sua futura squadra), dove subir\u00e0 anche un gol, sostituendo lo sloveno nel secondo tempo.\nRitorno all'Udinese.\nIl 28 maggio 2021 viene ufficializzato il suo ritorno all', con cui sigla un contratto biennale. Il 14 dicembre 2021 esordisce nella seconda esperienza all'Udinese, nella partita di Coppa Italia vinta 4-0 contro il Crotone.\nNazionale.\n\u00c8 stato convocato in 14 occasioni nella nazionale Under-20 giocando 7 partite, mentre ha giocato la sua unica partita in Under-21 il 12 dicembre 2006 in occasione di Italia-Lussemburgo (2-0).\nTra il 2014 e il 2015 \u00e8 stato convocato in 10 occasioni dal CT della nazionale maggiore Antonio Conte, senza mai scendere in campo.\nControversie.\nNell'interrogatorio del giocatore del Carlo Gervasoni, arrestato nell'ambito dell'inchiesta calcioscommesse vengono fatti i nomi di \"Andrea Masiello, Daniele Padelli, Simone Bentivoglio, Alessandro Parisi e Marco Rossi\" per la presunta combine della partita Palermo- del 7 maggio 2011.\nIl 3 gennaio 2012 viene iscritto nel registro degli indagati dal pubblico ministero Roberto Di Martino insieme ad altri venti calciatori.\nIl 26 luglio viene deferito dal procuratore federale Stefano Palazzi per illecito sportivo in merito a Palermo-Bari del 2011, ma il 10 agosto la Commissione Disciplinare della Federcalcio lo assolve perch\u00e9 il pentito che lo aveva accusato, Andrea Masiello, non \u00e8 stato ritenuto credibile. Il 22 agosto in secondo grado viene nuovamente prosciolto.\nStatistiche.\nPresenze e reti nei club.\n\"Statistiche aggiornate al 14 dicembre 2021.\""}
{"id": "930413", "revid": "1921867", "url": "https://it.wikipedia.org/wiki?curid=930413", "title": "Abe Cunningham", "text": "\u00c8 il batterista dei Deftones, band alternative metal californiana di Sacramento, spesso citata per aver lanciato il nu metal, insieme ai Korn, e per aver esercitato una forte influenza su molti gruppi di genere.\nHa cominciato come chitarrista ma il patrigno batterista gli ha trasmesso la passione per la batteria. Come batterista, considera Stewart Copeland, Ginger Baker, Mitch Mitchell i pi\u00f9 grandi di sempre.\nNegli anni novanta Abe ha militato per un breve periodo nei Phallucy, prima di entrare nei Deftones.\nSua moglie Annalyn Seal appare anche come ospite nel brano \"MX\", dall'album Around the Fur del 1997, nel quale canta al fianco di Chino.\nNel 2001 i Phallucy si riformarono e pubblicarono l'album \"Valium\", che era stato registrato nel 1993 con Abe in organico ma aveva visto la luce solo dopo otto anni.\nDa sempre batterista titolare della band, \u00e8 interprete di controtempi e tempi dispari vari, dando una fantasia e pluralit\u00e0 notevole alle canzoni della band, passando dai ritmi lenti ai veloci con grande facilit\u00e0. Esemplificativa del suo stile \u00e8 \"Knife Party\". Abe non ha mai cessato di evolvere e migliorare il suo stile contribuendo alla notoriet\u00e0 della band.\nEquipaggiamento.\nAbe ha una batteria Tama, composta da:\nIl set di piatti Zildjian \u00e8 composto da:"}
{"id": "930444", "revid": "6923", "url": "https://it.wikipedia.org/wiki?curid=930444", "title": "Conservatorio di Mosca", "text": "Il conservatorio statale di Mosca \"P. I. \u010cajkovskij\" () \u00e8 una prestigiosa scuola di musica russa.\nFu fondato a Mosca nel 1866 dal principe Nikolaj Petrovi\u010d Trubeckoj e Nikolaj Rubin\u0161tejn, fratello del celebre pianista e compositore russo Anton Rubin\u0161tejn, che aveva fondato il conservatorio di San Pietroburgo nel 1862. Il grande compositore P\u00ebtr Il'i\u010d \u010cajkovskij, cui il conservatorio \u00e8 intitolato a partire dal 1940, vi insegn\u00f2 teoria e armonia dalla fondazione sino a circa il 1878.\nAlla sua apertura, \u010cajkovskij fu nominato professore di teoria e armonia, incarico che ha ricoperto fino a circa 1878. Dal 1940, il Conservatorio ha portato il nome di \u010cajkovskij.\nPrima della Rivoluzione la facolt\u00e0 corale del conservatorio era divisa in Scuola sinodale di Mosca e Coro sinodale di Mosca, ma nel 1919 entrambi sono stati fusi in facolt\u00e0 corale. Alcuni degli studenti ora elencati erano in realt\u00e0 gli studenti della Scuola sinodale."}
{"id": "930477", "revid": "729019", "url": "https://it.wikipedia.org/wiki?curid=930477", "title": "J\u00f3zef Antoni Poniatowski", "text": "Nipote del re Stanislao II Augusto, la sua carriera militare inizi\u00f2 nel 1780 nell'esercito austriaco, dove raggiunse il grado di colonnello. Nel 1789, dopo aver lasciato il servizio austriaco, si arruol\u00f2 nell'esercito polacco. Poniatowski, ora al grado di generale maggiore e comandante delle Guardie reali, partecip\u00f2 alla guerra polacco-russa del 1792, guidando le forze della corona in Ucraina, dove combatt\u00e9 una vittoriosa battaglia di Ziele\u0144ce.\nDopo l'appoggio del re alla Confederazione Targowica, Poniatowski fu costretto a dimettersi. Nel 1794 partecip\u00f2 alla rivolta di Ko\u015bciuszko e fu incaricato di difendere Varsavia, per la quale fu successivamente esiliato. Nel 1798 Poniatowski fu autorizzato a tornare, ma rifiut\u00f2 l'offerta dello zar Alessandro I di prestare servizio nell'esercito imperiale russo.\nNel 1806, dopo la creazione del Ducato di Varsavia, J\u00f3zef Poniatowski fu nominato ministro della guerra. Nel 1809 comand\u00f2 un esercito di 16 000 uomini durante la guerra austro-polacca e ottenne la vittoria contro un'armata austriaca pi\u00f9 numerosa e addestrata nella battaglia di Raszyn. Segu\u00ec l'avanzata nel territorio della Galizia. Il conflitto si concluse con una vittoria polacca che permise al Ducato di recuperare parzialmente le terre perse nelle spartizioni della Polonia.\nFedele alleato e sostenitore di Napoleone I, Poniatowski partecip\u00f2 all'invasione francese della Russia. Rimase ferito durante i combattimenti a Mosca, che lo costrinsero a tornare a Varsavia, dove lavor\u00f2 alla ricostruzione delle forze armate polacche destinate a combattere in Germania. Coprendo la ritirata dell'esercito francese dopo aver perso la battaglia di Lipsia, Poniatowski ferito, anneg\u00f2 nel fiume Elster.\nBiografia.\nIl principe J\u00f3zef Antoni nacque a Vienna, in Austria, nel Palazzo Kinsky e venne battezzato nella Schottenkirche di Vienna. Appartenente alla famiglia nobiliare dei Poniatowski, era nipote dell'ultimo re di Polonia Stanislao Augusto Poniatowski, in quanto figlio del feldmaresciallo austriaco Andrzej Poniatowski, fratello dell'ultimo re di Polonia Stanislao II Augusto (nato Stanislao Poniatowski).\nSua madre invece era la contessa Maria Teresa Kinsky von Wchinitz und Tettau, dama alla corte di Maria Teresa, appartenente all'influente famiglia aristocratica ceco-austriaca dei Kinsky.\nIl padre mor\u00ec quando J\u00f3zef aveva dieci anni, cos\u00ec lo zio Stanislao divenne suo tutore e i due godettero di uno stretto rapporto personale che dur\u00f2 per il resto della loro vita.\nL'imperatrice Maria Teresa era la madrina della sorella maggiore di J\u00f3zef, che si chiamava anch'essa Maria Teresa, in onore dell'Imperatrice.\nJ\u00f3zef crebbe a Vienna, ma trascorse parte della sua giovinezza con sua madre a Praga e successivamente con suo zio a Varsavia. Cresciuto nella societ\u00e0 dell'antico regime, fu educato in francese e si rivolse a sua madre in questa lingua. Impar\u00f2 anche il polacco, il tedesco e pi\u00f9 tardi il russo. Da bambino acquis\u00ec il soprannome di \"Principe Pepi\", il diminutivo ceco di Giuseppe.\nFu educato alla carriera militare, ma impar\u00f2 anche a suonare strumenti a corde e ne ebbe uno portatile che port\u00f2 con s\u00e9 in seguito anche durante le campagne militari.\nFu a causa dell'influenza di re Stanislao che Poniatowski scelse di considerarsi cittadino polacco e acquis\u00ec la cittadinanza polacca all'et\u00e0 di 26 anni. A Vienna, rappresent\u00f2 il re polacco ai funerali di Maria Teresa. Nel 1787 accompagn\u00f2 suo zio a Kaniv e Kiev, in un incontro diplomatico con Caterina II di Russia.\nDopo aver scelto la carriera militare, Poniatowski si un\u00ec all'esercito imperiale austriaco, dove fu nominato luogotenente nel 1780, nel 1786/1788 venne promosso colonnello e, durante la guerra austro-turca nel 1788, fu aiutante di campo dell'Imperatore Giuseppe II. Poniatowski durante la guerra si distinse nell'assalto a \u0160abac il 25 aprile 1788, dove rimase gravemente ferito. Sempre qui avrebbe salvato la vita a un collega pi\u00f9 giovane, il principe Karl Philipp Schwarzenberg . In seguito le loro strade si incrociarono ripetutamente, come alleati o nemici, come ad esempio nella battaglia di Lipsia in cui il primo perse la vita.\nConvocato da suo zio e dal Sejm durante il processo di riorganizzazione dell'esercito polacco, Poniatowski torn\u00f2 in Polonia. Il re aveva preso accordi precedenti con le autorit\u00e0 austriache per questo trasferimento, che alla fine dipendeva dalla disponibilit\u00e0 di suo nipote. Nell'ottobre 1789, insieme a Tadeusz Ko\u015bciuszko e altri tre generali, Poniatowski ricevette il grado di maggior generale, venne nominato comandante di una divisione in Ucraina e si dedic\u00f2 alla ricostruzione del piccolo, e per lungo tempo trascurato esercito della Confederazione polacco-lituana.\nCi\u00f2 avvenne durante il periodo delle deliberazioni del cosiddetto Grande Sejm, conclusosi con la proclamazione della Costituzione del 3 maggio nel 1791. Poniatowski fu un entusiasta sostenitore delle riforme e membro dell'Associazione Amici della Costituzione.\nIl 6 maggio 1792 Poniatowski fu nominato tenente generale e comandante dell'esercito polacco in Ucraina, con il compito di difendere il Paese dall'imminente attacco russo. Il principe J\u00f3zef fu aiutato in questo da Ko\u015bciuszko e Micha\u0142 Wielhorski, amico in servizio austriaco. Nella guerra, combattuta in forte inferiorit\u00e0 numerica, venne obbligato costantemente a ritirarsi, ma contestando ogni punto di vantaggio, si rivolgeva all'inseguitore ogni volta che il russo premeva troppo da vicino e consegu\u00ec diverse vittorie notevoli.\nLa battaglia di Ziele\u0144ce il 18 giugno fu il primo grande scontro vittorioso delle forze polacche dai tempi di Giovanni III Sobieski. Poniatowski fu personalmente coinvolto nei combattimenti quando una delle colonne polacche vacill\u00f2. Per celebrare la vittoria e commemorare l'occasione, il re polacco istitu\u00ec l'Ordine \"Virtuti Militari\", con il quale decor\u00f2 Poniatowski e Ko\u015bciuszko. Nella battaglia di Dubienka combattuta da Ko\u015bciuszko e dai suoi soldati il 18 luglio, la linea del fiume Bug fu difesa per cinque giorni contro l'armata russa di quattro volte superiore.\nLe forze polacche conversero su Varsavia e si preparano per un impegno generale. L\u00ec un corriere della capitale inform\u00f2 il comandante in capo che il re Stanislao aveva aderito alla Confederazione di Targowica e aveva promesso l'adesione anche dell'esercito polacco a essa. Tutte le ostilit\u00e0 dovevano quindi essere sospese.\nL'esercito rimase fedele al principe Poniatowsky, e questo prese in considerazione l'idea di organizzare un colpo di stato che prevedeva il rapimento del re, ma dopo aver emesso ordini contraddittori, alla fine decise di non farlo. Presumibilmente angosciato dalla situazione politica, nell'ultima scaramuccia della guerra, combattuta a Markuszew il 26 luglio, avrebbe cercato la morte, ma venne salvato. Dopo una protesta infruttuosa, Poniatowski e la maggior parte degli altri generali polacchi si dimisero e lasciarono l'esercito.\nIn un gesto di addio, i soldati del principe espressero la loro gratitudine verso il generale facendo coniare una medaglia commemorativa e scrivendo alla madre del principe a Praga, ringraziandola per aver donato loro un figlio cos\u00ec grande. Poniatowski lasci\u00f2 Varsavia per Vienna, da dove sfid\u00f2 ripetutamente a duello il leader della confederazione Szcz\u0119sny Potocki. Tuttavia, le autorit\u00e0 russe vollero che fosse allontanato ulteriormente dalla Polonia e il timoroso re fece pressione affinch\u00e9 obbedisse. Poniatowski lasci\u00f2 Vienna per recarsi in Europa occidentale, che a quel tempo era in preda ai tumultuosi eventi della Rivoluzione francese.\nNel 1792 in una lettera allo zio re, il principe J\u00f3zef scrisse che per salvare il paese avrebbe dovuto gi\u00e0 all'inizio di questa campagna (poich\u00e9 non era adeguatamente preparata militarmente) sollevare l'intero paese, guidare la nobilt\u00e0 a cavallo, armare le citt\u00e0 e concedere la libert\u00e0 ai contadini. La guerra polacco-russa fece seguito alla seconda divisione della Polonia. A questa seguirono quattro decenni d'intense guerre volte a preservare l'indipendenza della Polonia.\nStanislao scrisse a suo nipote nella primavera del 1794, esortandolo a tornare in Polonia e offrirsi volontario per il servizio sotto il suo ex subordinato Ko\u015bciuszko, in quella che divenne nota come l'insurrezione di Ko\u015bciuszko. Poniatowski torn\u00f2 con Wielhorski presentandosi in servizio al campo del collega Ko\u015bciuszko vicino a J\u0119drzej\u00f3w il 27 maggio. Ko\u015bciuszko propose un piano in cui il principe J\u00f3zef avrebbe dovuto guidare l'insurrezione in Lituania. Tuttavia, Poniatowski non volendo essere cos\u00ec lontano da suo zio, che aveva bisogno di lui, rifiut\u00f2.\nLo stesso Poniatowski partecip\u00f2 a combattimenti a Varsavia e dintorni; come comandante di divisione combatt\u00e9 a B\u0142onie tra il 7 e il 10 luglio, e comp\u00ec una diversione contro le forze prussiane a Marymont il 26-27 luglio. Durante l'assedio prussiano della citt\u00e0, Mokronowski fu inviato in Lituania per sostituire il malato Wielhorski e Poniatowski ricevette l'incarico di difendere Varsavia.\nTra il 5 e il 10 agosto, in una serie di scontri vittoriosi, strapp\u00f2 ai prussiani la regione di G\u00f3ry Szwedzkie per poi perderla dopo un paio di settimane in un contrattacco, per il quale, nonostante gli avvertimenti di Ko\u015bciuszko, non si prepar\u00f2 adeguatamente. In ottobre guid\u00f2 le sue truppe in inferiorit\u00e0 numerica in un attacco alle trincee prussiane sul fiume Bzura, che, a costo di pesanti perdite, tenne impegnati i prussiani e salv\u00f2 il corpo di D\u0105browski, consentendogli di tornare a Varsavia.\nDurante il corso della guerra e della rivoluzione, il principe si sent\u00ec alienato dalle azioni e dall'influenza dell'ala radicale guidata da Hugo Ko\u0142\u0142\u0105taj, mentre la cooperazione militare tra lui, D\u0105browski e J\u00f3zef Zaj\u0105czek non fu quella che aveva sperato, questa oltretutto peggior\u00f2 dopo la cattura di Ko\u015bciuszko nella battaglia di Maciejowice.\nFallita l'insurrezione, Poniatowski rimase per un po' a Varsavia, le sue propriet\u00e0 furono confiscate, ma avendo rifiutato un posto nell'esercito russo e non volendo rispettare le condizioni che le autorit\u00e0 russe volevano imporgli, gli fu ordinato di lasciare la capitale polacca e nell'aprile 1795 si trasfer\u00ec nuovamente a Vienna. La rivolta di Ko\u015bciuszko port\u00f2 alla terza (e ultima) divisione della Polonia.\nIl 1796 vide la morte di Caterina II di Russia. Suo figlio, lo zar Paolo I, restitu\u00ec le propriet\u00e0 a Poniatowski e cerc\u00f2 nuovamente di assumerlo nell'esercito russo. Appartenente alla famiglia nobiliare dei Poniatowski, come scusa il principe J\u00f3zef afferm\u00f2 di essere (a causa di ferite passate) in condizioni di salute estremamente precarie.\nNel 1798, Stanislao mor\u00ec a San Pietroburgo. Poniatowski lasci\u00f2 Vienna per andare ad assistere al funerale dello zio e per provvedere alla corretta disposizione delle finanze, dell'eredit\u00e0 e degli obblighi del defunto re. Rimase a San Pietroburgo per diversi mesi, quindi, essendo in buoni rapporti con lo zar Paolo e la sua corte, torn\u00f2 in Polonia, nelle sue tenute a Varsavia, che a quel tempo erano sotto controllo prussiano.\nQui fino al 1806 Poniatowski visse una vita privata di feste e giochi, politicamente poco attiva, scioccando spesso l'opinione pubblica con la condotta propria e dei suoi amici. La sua famiglia era gestita rigorosamente da Henrietta Vauban, una donna anziana che aveva portato da Vienna e che apparentemente era in grado di esercitare una grande influenza sul principe.\nLe sue residenze furono aperte a varie personalit\u00e0. Il futuro re Luigi XVIII, fratello del re di Francia Luigi XVI ghigliottinato dalla rivoluzione, in cerca di asilo politico per la sua famiglia e la sua corte, fu ospite di Poniatowski al Palazzo \u0141azienki per alcuni anni dopo il 1801. Nel 1802, assalito da problemi legali dovuti alla successione di suo zio, Poniatowski fece un viaggio a Berlino, dove rimase per mesi e stabil\u00ec cordiali rapporti personali con la famiglia reale prussiana.\nIl principe J\u00f3zef non si spos\u00f2 mai; ebbe due figli con due delle sue amanti: il primo, J\u00f3zef Szcz\u0119sny Poniatowski (1791\u20131860), dalla cantante celibe Zelia Sita\u0144ska e Karol J\u00f3zef Maurycy Poniatowski (1809\u20131855) dalla sposata Zofia Czosnowska, contessa di Potocka.\nIn seguito alla vittoria di Napoleone nella battaglia di Jena e alla conseguente evacuazione da parte della Prussia delle sue province polacche, nel novembre 1806 Poniatowski fu invitato dal re prussiano Federico Guglielmo III ad assumere la carica di governatore di Varsavia, a cui acconsent\u00ec; assunse anche il comando della guardia municipale della citt\u00e0 e delle milizie cittadine. Tutto ci\u00f2 si rivel\u00f2 una carica provvisoria di breve durata, perch\u00e9 il rapido susseguirsi di eventi sulla scena europea present\u00f2 ai polacchi nuove opportunit\u00e0 e impose loro nuove scelte.\nAlla fine di quell'anno Gioacchino Murat e le sue forze entrarono in Varsavia e Poniatowski dovette definire il suo ruolo all'interno di questa nuova realt\u00e0 politica. Ci vollero lunghe trattative con Murat e la persuasione di J\u00f3zef Wybicki, che esort\u00f2 il principe a sfruttare l'occasione, prima che l'opportunit\u00e0 sfuggisse, ma prima della fine dell'anno Poniatowski venne dichiarato da Murat \"capo delle forze militari\" e guid\u00f2 il dipartimento militare per conto delle autorit\u00e0 francesi. D\u0105browski, che era la scelta di molti veterani polacchi delle legioni polacche e dell'insurrezione di Kosciusko, nonch\u00e9 di Zaj\u0105czek, furono aggirati, anche se entrambi avevano servito sotto Napoleone quando Poniatowski era inattivo. Il 14 gennaio 1807, per decreto dell'imperatore, fu creata la Commissione governativa di Varsavia sotto Stanis\u0142aw Ma\u0142achowski, e all'interno di questa struttura Poniatowski divenne ufficialmente Direttore del Dipartimento della Guerra e inizi\u00f2 a organizzare l'esercito polacco.\nNel luglio 1807 fu creato il Ducato di Varsavia. Poniatowski il 7 ottobre ne divenne Ministro della Guerra e Capo dell'Esercito (\"minister wojny i naczelny w\u00f3dz wojsk Ks. Warszawskiego\"), mentre Napoleone, che ancora non si fidava di lui, lasci\u00f2 il comando militare supremo nelle mani di Davout fino all'estate del 1808. Poniatowski divenne ufficialmente comandante in capo il 21 marzo 1809. Il ministro della Guerra si dedic\u00f2 completamente alla creazione e allo sviluppo di questo nuovo esercito polacco. L'esercito del Ducato esisteva e oper\u00f2 nelle circostanze pi\u00f9 difficili e il suo successo dipendeva in gran parte dalle capacit\u00e0 militari e politiche del comandante in capo. Ad esempio, era gravemente sottofinanziato e la maggior parte delle unit\u00e0 militari furono tenute da Napoleone fuori dal paese, per essere utilizzate in numerose campagne, motivo per cui il principe J\u00f3zef aveva a disposizione una forza piuttosto piccola durante la guerra del 1809.\nNella primavera del 1809 Poniatowski guid\u00f2 il suo esercito contro l'invasione austriaca del Ducato sotto l'arciduca Ferdinando Carlo Giuseppe d'Austria-Este, nella guerra che era considerata dagli alti comandi austriaci un elemento cruciale della loro lotta con la Francia napoleonica. Nella sanguinosa battaglia di Raszyn vicino a Varsavia il 19 aprile, dove guid\u00f2 personalmente i suoi uomini in una carica alla baionetta (durante la sua carriera ne fece un certo numero), le forze polacche al comando di Poniatowski combatterono fino a fermare una forza austriaca numericamente doppia. In seguito per\u00f2 decise di non difendere Varsavia e si ritir\u00f2 con le sue unit\u00e0 sulla sponda orientale del fiume Vistola, nel sobborgo fortificato di Praga, che gli austriaci attaccarono, ma furono sconfitti a Grochowo il 26 aprile. Una divisione austriaca attravers\u00f2 nuovamente la Vistola cercando d'inseguire i polacchi, ma venne sconfitta il 2 maggio a G\u00f3ra Kalwaria in un audace attacco guidato dal generale Micha\u0142 Sokolnicki. Ferdinando fece un altro paio di tentativi, cercando di stabilire una testa di ponte dall'altra parte della Vistola, ma quelli furono sconfitti, il che lasci\u00f2 l'iniziativa nelle mani di Poniatowski. Da l\u00ec avanz\u00f2 rapidamente verso sud, rimanendo vicino alla Vistola per controllare la situazione e conquistando vaste aree della Galizia, zona che l'Austria aveva acquisito durante le spartizioni della Polonia. Il 14 maggio Lublino fu presa, il 18 Sandomierz venne fortificata e vigorosamente difesa. Il 20 la fortezza di Zamo\u015b\u0107 venne catturata insieme a 2 000 soldati e 40 cannoni, il 27 maggio fu presa anche pi\u00f9 a est Leopoli. Questi sviluppi militari costrinsero gli austriaci a ritirarsi da Varsavia, una controffensiva della loro forza principale port\u00f2 alla riconquista di Sandomierz il 18 giugno.\nMa Poniatowski nel frattempo si spost\u00f2 a ovest della Vistola e il 5 luglio, giorno della battaglia di Wagram, la sua nuova offensiva diretta a sud, a Cracovia ebbe inizio da Radom. Arriv\u00f2 l\u00ec il 15 luglio, e mentre gli austriaci demoralizzati e incapaci di una difesa efficace cercavano di consegnare la citt\u00e0 ai russi, Poniatowski a questo punto non doveva essere sconfitto o intimidito: vide un'unit\u00e0 di cavalleria di ussari russi in formazione di attacco che bloccava la strada che portava al ponte sulla Vistola e vi cavalc\u00f2 contro con il suo cavallo.\nLa maggior parte delle terre riconquistate alla stato polacco, con l'eccezione della regione di Leopoli, furono incorporate nel Ducato attraverso il trattato di pace del 14 ottobre 1809. Lo stesso principe J\u00f3zef, celebrato dagli abitanti dell'antica capitale reale della Polonia, rimase a Cracovia fino alla fine di dicembre, supervisionando il governo provvisorio della Galizia in vigore dal 2 giugno al 28 dicembre. Gli austriaci continuarono a chiedere il ritorno di Cracovia e sentiva che la sua presenza era la migliore garanzia che la citt\u00e0 sarebbe rimasta in mani polacche.\nLa campagna di Russia.\nNell'aprile 1811 Poniatowski si rec\u00f2 a Parigi, dove rappresent\u00f2 Federico Augusto (re di Sassonia e duca di Varsavia) alle cerimonie di battesimo del figlio di Napoleone. Rimase l\u00ec per quattro mesi e lavor\u00f2 con l'Imperatore e i suoi generali sui piani per l'invasione della Russia. Cerc\u00f2 di convincere i colleghi francesi che la rotta meridionale, che passava per l'Ucraina, avrebbe fornito i maggiori vantaggi. Non solo la regione era pi\u00f9 calda, ma la nobilt\u00e0 polacca, che dopo le spartizioni della Polonia ora si trovava in territorio russo, si sarebbe unita e si poteva sostenere la possibile azione turca contro la Russia, che era il teatro pi\u00f9 vantaggioso per la guerra imminente. Napoleone respinse l'idea, cos\u00ec come lo scenario di riserva, secondo il quale Poniatowski avrebbe seguito tale percorso da solo con il corpo polacco, sperando di conquistare queste aree precedentemente polacche con l'aiuto previsto da una rivolta polacca ivi pianificata. Per la campagna di Russia del 1812 Poniatowski divenne comandante del V Corpo della Grande Armata - con quasi 100 000 forze polacche nella \"Grande Arm\u00e9e\" fu il pi\u00f9 grande sforzo militare polacco prima del XX secolo.\nIl periodo iniziale dell'offensiva, quando Poniatowski fu posto sotto la direzione di Girolamo Bonaparte, fu sprecato, ma dopo che il fratello di Napoleone lasci\u00f2 Poniatowski fu brevemente incaricato dell'ala destra della \"Grande Arm\u00e9e\". Combattendo all'avanguardia nell'avanzata a Mosca si distinse in numerose battaglie. Il 17 agosto a Smolensk guid\u00f2 personalmente l'assalto dei suoi corpi alla citt\u00e0. Il 7 settembre a Borodino il V Corpo fu coinvolto nella lotta di un giorno sul Tumulo Utitza, che fu finalmente conquistato verso sera, preso d'assalto da tutto il corpo, nuovamente guidato dal principe J\u00f3zef. Il 14 settembre i soldati polacchi furono i primi a entrare nella capitale russa; a quel tempo per\u00f2 Poniatowski, a differenza di Napoleone, era convinto che la campagna fosse condannata. Il corpo polacco combatt\u00e9 le battaglie a Chirikovo il 29 settembre e Vinkovo il 18 ottobre, dove Poniatowski salv\u00f2 Murat da una completa sconfitta da parte delle forze di Kutuzov.\nA guardia della ritirata della \"Grande Arm\u00e9e\", Poniatowski rimase gravemente ferito durante la battaglia di Viazma il 29 ottobre. Il 3 novembre le sue condizioni lo costrinsero a rinunciare al comando. Continu\u00f2 poi il viaggio verso ovest in una carrozza con due aiutanti feriti. Alla Battaglia della Berezina evitarono a malapena di essere catturati dai russi e il 12 dicembre, arrivarono a Varsavia.\nCampagna tedesca e morte.\nDopo la disastrosa ritirata, e mentre si stava riprendendo dalle ferite, Poniatowski intraprese rapidamente la ricostruzione dell'esercito polacco dopo la campagna di Mosca. Quando molti \"leader\" polacchi iniziarono a vacillare nella loro fedelt\u00e0 all'imperatore francese, Poniatowski si oppose e rimase fedele a Napoleone, anche quando lo zar Alessandro I offr\u00ec l'amnistia e propose una futura cooperazione. Con il nuovo esercito solo parzialmente completato, il 5 febbraio, mentre l'esercito russo stava per entrare a Varsavia, le unit\u00e0 polacche si mossero, non sicure del loro scopo immediato. Alla fine raggiunsero Cracovia, dove rimasero per alcune settimane a prepararsi. Il 7 maggio, mentre i russi si avvicinarono di nuovo, il principe J\u00f3zef e il suo esercito lasciarono Cracovia, attraversarono la Boemia, dove, come VIII Corpo, sorvegliarono i passi montani della Boemia e difendevano la riva sinistra del fiume Elba, verso la Sassonia. Le forze totali con cui si un\u00ec a Napoleone durante l'armistizio erano 22 000, che includevano una piccola divisione di D\u0105browski operante separatamente.\nIl corpo vinse le battaglie di L\u00f6bau il 9 settembre, di Zedtlitz il 10 ottobre, dove il generale Pahlen tent\u00f2 di fermare il loro movimento verso Lipsia, ma fu sconfitto in una carica di cavalleria guidata da Poniatowski. Il 12 ottobre stava per sedersi con Murat al tavolo della colazione, quando furono sorpresi dalle unit\u00e0 nemiche. Poniatowski sal\u00ec a cavallo, sfond\u00f2 le linee nemiche (ricevendo una ferita superficiale al braccio) e torn\u00f2 con un'altra tempestiva carica di cavalleria, salvando la situazione. Come ricompensa per i suoi servizi, il 16 ottobre, durante la battaglia di Lipsia, Poniatowski fu nominato Maresciallo dell'Impero e incaricato di coprire la ritirata dell'esercito francese. Difese Lipsia, perdendo met\u00e0 del suo corpo nel tentativo, ricadendo infine lentamente su un ponte sul fiume White Elster, vicino a Lipsia. Nella confusione generale, i francesi fecero saltare in aria il ponte prima che potesse raggiungerlo. Poniatowski cerc\u00f2 di fuggire attraverso l'Elsterm\u00fchlgraben ma, gravemente ferito, anneg\u00f2 nel fiume.\nIl culto di Poniatowski si svilupp\u00f2 dopo la sua morte: versione polacca della leggenda napoleonica. I suoi resti furono trasportati in Polonia nel 1817 e sepolti vicino al castello di Wawel a Cracovia, dove giace accanto a Tadeusz Ko\u015bciuszko e Giovanni III Sobieski."}
{"id": "930483", "revid": "1543377", "url": "https://it.wikipedia.org/wiki?curid=930483", "title": "Conservatorio di San Pietroburgo", "text": "Il conservatorio di San Pietroburgo () \u00e8 una prestigiosa scuola di musica e balletti russa.\nIl nome completo \u00e8 conservatorio statale di San Pietroburgo Rimskij-Korsakov (\"\u0421\u0430\u043d\u043a\u0442-\u041f\u0435\u0442\u0435\u0440\u0431\u0443\u0440\u0433\u0441\u043a\u0430\u044f \u0433\u043e\u0441\u0443\u0434\u0430\u0440\u0441\u0442\u0432\u0435\u043d\u043d\u0430\u044f \u043a\u043e\u043d\u0441\u0435\u0440\u0432\u0430\u0442\u043e\u0440\u0438\u044f \u0438\u043c\u0435\u043d\u0438 \u041d.\u0410. \u0420\u0438\u043c\u0441\u043a\u043e\u0433\u043e-\u041a\u043e\u0440\u0441\u0430\u043a\u043e\u0432\u0430\").\nPrecedentemente noto come conservatorio di Pietrogrado (\"\u041f\u0435\u0442\u0440\u043e\u0433\u0440\u0430\u0434\u0441\u043a\u0430\u044f \u043a\u043e\u043d\u0441\u0435\u0440\u0432\u0430\u0442\u043e\u0440\u0438\u044f\") e conservatorio di Leningrado (\"\u041b\u0435\u043d\u0438\u043d\u0433\u0440\u0430\u0434\u0441\u043a\u0430\u044f \u043a\u043e\u043d\u0441\u0435\u0440\u0432\u0430\u0442\u043e\u0440\u0438\u044f\"), fu fondato nel 1861 dal grande pianista e compositore russo Anton Grigorevi\u010d Rubinstein, che lo diresse sino al 1867, anno in cui gli succedette il teorico e compositore Nikolaj Zaremba.\nNel 1944 \u00e8 stato intitolato al grande compositore russo Nikolaj Rimskij-Korsakov, che vi insegn\u00f2 dal 1871 al 1905 composizione e orchestrazione.\nLa sua sede fu eretta negli anni novanta del XIX secolo nel sito del vecchio Teatro Bol'\u0161oj Kamennyj e ancora oggi mantiene una grande scalinata d'ingresso di quello storico edificio.\nCentro fondamentale della cultura musicale russa assieme al conservatorio di Mosca (fondato alcuni anni pi\u00f9 tardi da Nikolaj Rubinstein), annovera tra i suoi allievi e docenti alcune tra le pi\u00f9 insigni personalit\u00e0 della musica russa della fine del XIX e del XX secolo."}
{"id": "930485", "revid": "30610", "url": "https://it.wikipedia.org/wiki?curid=930485", "title": "Olivastro", "text": ""}
{"id": "930486", "revid": "117649558", "url": "https://it.wikipedia.org/wiki?curid=930486", "title": "Antonello De Leo", "text": "Biografia.\nLaureatosi in DAMS con una tesi sul documentario, il suo primo cortometraggio professionale, \"Senza parole\", si aggiudic\u00f2 il premio come miglior cortometraggio dell'anno al David di Donatello del 1997, e venne candidato nella stessa categoria al Premio Oscar.\nHa diretto la sit-com \"Via Zanardi, 33\", trasmessa dal canale televisivo Italia 1 nel 2001."}
{"id": "930562", "revid": "287204", "url": "https://it.wikipedia.org/wiki?curid=930562", "title": "Xiphophorus variatus", "text": "Xiphophorus variatus , conosciuto comunemente come Platy variato, \u00e8 un pesce d'acqua dolce appartenente alla famiglia \"Poeciliidae\", sottofamiglia \"Poeciliinae\".\nDistribuzione e habitat.\nQuesto pesce \u00e8 endemico del Messico, da Tamaulipas a Veracruz. Inserito nelle acque di Colombia, Costa Rica, USA, Hawaii, Hong Kong e Singapore (probabilmente per combattere le zanzare portatrici di malaria) \u00e8 risultato potenzialmente infestante e pericoloso per l'ecosistema.\nDescrizione.\nSimile nell'aspetto a \"Xiphophorus maculatus\", con il quale spesso \u00e8 confuso (e a volte si incrocia generando ibridi fecondi), possiede un corpo allungato, con dorso arcuato e ventre tondeggiante. La testa \u00e8 triangolare, con bocca piatta e larga, rivolta verso l'alto. Le pinne sono arrotondate, la pinna anale nel maschio \u00e8 trasformata in organo copulatore (gonopodio). &lt;br&gt;\nLa livrea originaria prevede fondo grigio-verde, con 1-3 strisce orizzontali rossastre lungo i fianchi; le pinne sono trasparenti. La selezione umana ha creato numerose variet\u00e0 dai colori sgargianti e dalle pinne allungate. \nLe dimensioni si attestano sui 7 cm di lunghezza.\nRiproduzione.\nLa fecondazione \u00e8 interna e avviene tramite il gonopodio presente negli esemplari maschili. La gestazione dura circa 24 giorni: alla scadenza la femmina partorisce fino ad un centinaio di avannotti gi\u00e0 indipendenti.\nAlimentazione.\n\"X. variatus\" ha dieta onnivora: si nutre di alghe, insetti, vermi e piccoli crostacei.\nAcquariofilia.\nInsieme all'affine \"X. maculatus\" il Platy variato \u00e8 uno dei pi\u00f9 diffusi pesci d'acquario d'acqua dolce, allevato anche dai neofiti attratti dai bei colori sgargianti; nel corso dei decenni sono state selezionate dagli allevatori decine di variet\u00e0, con caratteristiche ben definite. Tuttavia la facilit\u00e0 di riproduzione permette un continuo cambiamento rispetto agli standard fissati dagli allevatori."}
{"id": "930653", "revid": "1856513", "url": "https://it.wikipedia.org/wiki?curid=930653", "title": "KD Avia", "text": "La KD Avia (ex-Aeroflot-Kaliningrad) \u00e8 stata una compagnia aerea russa basata a Kaliningrad con la base tecnica all'aeroporto di Kaliningrad-Chrabrovo che \u00e8 gestito dalla compagnia stessa insieme con la compagnia aerea russa statale Kaliningrad Avia.\nLa KD Avia \u00e8 stata una delle principali compagnie aeree russe nel mercato interno della Russia ed anche nei voli di linea e di voli charter dalla Russia verso l'Europa.\nStoria.\nLa KD Avia nasce nel 2004 come compagnia aerea russa \"Kalinigrad Airways\" (in translitt.: Kaliningradskie Avialinii) sulla base della divisione occidentale dell'Aeroflot-Kaliningrad nato nel 1945.\nNel 2005 la compagnia aerea ha cambiato il nome diventando KD Avia per non essere confusa con una compagnia aerea statale Kaliningrad Avia.\nAlla fine di agosto del 2009 la compagnia aerea KD Avia ha sospeso la vendita dei biglietti ed il 2 settembre 2009 ha dichiarato la possibile sospensione dei voli di linea per le difficolt\u00e0 di ristrutturare il debito di 7 miliardi RUR accumulato nel corso dell'anno.\nL'8 settembre 2009 l'Ente dell'Aviazione Civile della Russia ha revocato la licenza della KD Avia. L'Aeroflot \u00e8 stata incaricata nel trasporto dei passeggeri della KD Avia dalla Germania ed in alcuni aeroporti russi insieme ad altre compagnie aeree russe.\nIl 9 settembre 2009 l'Ente dell'Aviazione Civile della Russia ha comunicato che pi\u00f9 di 4.100 passeggeri della KD Avia sono stati trasportati dalle compagnie aeree russe dopo la sospensione di licenza di trasporto. Il maggior numero dei passeggeri con i biglietti della KD Avia \u00e8 stato trasportato dall'Aeroflot, Transaero Airlines, Rossija Airlines, S7 Airlines, UTair, SkyExpress, Ural Airlines.\nIl 19 ottobre 2009 l'Ente dell'Aviazione Civile della Russia ha comunicato che pi\u00f9 di 17.400 passeggeri della KD Avia sono stati trasportati dalle compagnie aeree russe dopo la sospensione di licenza di trasporto. Il maggior numero dei passeggeri (14.600 persone) sono stati trasportati dalla russa Aeroflot.\nIl 11 novembre 2010 il Tribunale di Arbitrato dell'Oblast' di Kaliningrad ha dichiarato ufficialmente la bancorotta della KD Avia S.p.a. con l'inizio dei procedimenti fallimentari per risarcimento di creditori della societ\u00e0 per un totale di oltre 11,728 miliardi RUR.\nStrategia.\nLa '\"KD Avia'\" ha cominciato a cambiare e rinnovare la flotta nel 2005 aggiungendo in un anno 6 Boeing 737-300 alla sua flotta.\nNel 2006 sono stati aggiunti alla flotta altri 3 Boeing 737, altri 10 Boeing 737 sono in arrivo nella flotta della KD Avia nel 2007.\nLa compagnia stava investendo nello sviluppo del Terminal internazionale dell'aeroporto Chrabrovo che doveva essere aperto il 15 giugno 2007 per diventare lo hub della KD Avia.\nLa KD Avia ha pianificato di collegare via citt\u00e0 pi\u00f9 occidentale della Russia di Kaliningrad pi\u00f9 di 15 citt\u00e0 della Russia e dell'Unione Europea.\nNel 2008 la KD Avia ha trasportato con successo 1.361.570 passeggeri. realizzando lo hub proprio all'aeroporto Chrabrovo che collegava le citt\u00e0 della Russia europea e della Siberia occidentale con dei principali aeroporti europei.\nIl 2 luglio 2009 l'Amministrazione dell'Aviazione del Regno Unito ha certificato la compagnia aerea russa KD Avia come il vettore che pu\u00f2 eseguire la manutenzione tecnica degli aerei secondo le regole dell'EASA Part-145.\nFlotta aerei.\nLa flotta della KD Avia si basava su un unico tipo di aereo."}
{"id": "930705", "revid": "110157", "url": "https://it.wikipedia.org/wiki?curid=930705", "title": "Lenzerheide", "text": "Lenzerheide (toponimo tedesco; in romancio \"Lai\") \u00e8, assieme a Valbella, una frazione di 2000 abitanti circa del comune svizzero di Obervaz, nella regione Albula (Canton Grigioni). Principale centro del comune, \u00e8 una rilevante stazione sciistica.\nGeografia fisica.\nSi trova ai piedi del Parpan Rothorn (2 899\u00a0m s.l.m.) ed \u00e8 costruita su una frana preistorica. \u00c8 attraversata dal Rain digl Lai (\"Torrente di Lenzerheide\") si trova a sud del bacino artificiale dell'Heidsee (\"Igl Lai\" in romancio).\nStoria.\nIl villaggio \u00e8 molto recente: nel XV e XVI secolo dalle pendici del Parpan Rothorn si estraeva metallo e il resto del territorio era utilizzato come maggengo. L'unico collegamento era rappresentato dalla cosiddetta \"strada superiore\" che conduceva ai passi del Settimo e del Giulio.\nIl primo albergo fu aperto nel 1882 come soggiorno estivo; in seguito nel territorio si trasferirono alcune famiglie provenienti dalle altre frazioni di Obervaz e nei primi anni del XX secolo inizi\u00f2 lo sviluppo turistico invernali. Nel 1886 fu costruita la prima chiesa cattolica.\nSport.\nStazione sciistica specializzata nello sci alpino, Lenzerheide ha ospitato numerose tappe della Coppa del Mondo e della Coppa Europa della disciplina, oltre ad alcune edizioni dei Campionati svizzeri.\nNel 2021 dal 17 al 21 marzo ha ospitato le finali della Coppa del Mondo di Sci Alpino 2020/21.\nLa localit\u00e0 \u00e8 stata anche sede di tappe della Coppa del Mondo di sci di fondo, della Coppa del mondo di mountain bike (disciplina della quale ha ospitato i Campionati del mondo 2018), del Tour de Suisse di ciclismo e dei Campionati del mondo di corsa in montagna 1987; nel tennis, ospita il Lenzerheide Open, torneo del circuito femminile ITF.\nBibliografia.\nAA. VV., \"Storia dei Grigioni\", 3 volumi, Collana \u00abStoria dei Grigioni\u00bb, Edizioni Casagrande, Bellinzona 2000."}
{"id": "930951", "revid": "767487", "url": "https://it.wikipedia.org/wiki?curid=930951", "title": "The Sisterhood", "text": "The Sisterhood \u00e8 la band per la quale Andrew Eldritch, cantante e leader dei The Sisters of Mercy, ha pubblicato un solo album: \"Gift\" del 1986.\nLa formazione comprendeva Patricia Morrison (di l\u00ec a poco nei redivivi Sisters of Mercy), Alan Vega, James Ray e Lucas Fox.\n\"Gift\", contenente soltanto cinque tracce, \u00e8 stato realizzato col solo scopo di impedire a Wayne Hussey e Craig Adams (ex membri degli stessi Sisters) di utilizzare il nome \"The Sisterhood\" per la loro nuova band. In seguito chiamata The Mission."}
{"id": "930979", "revid": "709565", "url": "https://it.wikipedia.org/wiki?curid=930979", "title": "Ian Astbury", "text": "Ha anche fondato una nuova band Holy Barbarians, la quale, dopo aver realizzato un solo album nel 1996, \"Cream\", ha cessato l'attivit\u00e0.\nAstbury ha pubblicato un album solista nel 1999, \"Spirit/Light/Speed\", ma si \u00e8 fatto notare soprattutto per aver preso il posto di Jim Morrison nei redivivi The Doors, o ci\u00f2 che ne rimane, per una serie di tourn\u00e9e ed esibizioni. Inoltre ha cantato in alcuni spettacoli dal vivo degli MC5.\nDi particolare rilievo \u00e8 la partecipazione nel 2010 all'album solista omonimo di Slash come voce nel brano Ghost."}
{"id": "930993", "revid": "1048993", "url": "https://it.wikipedia.org/wiki?curid=930993", "title": "Alessandro Capone", "text": "Biografia.\nRegista di cinema, fiction e teatro, ha tra l'altro diretto le serie \"Il commissario\" (2001), \"Distretto di Polizia\" (2007-2008) e, con Bud Spencer, \"Detective Extralarge\" (1993) e \"I delitti del cuoco\" (2010).\nNel 1993 la sua commedia \"Uomini sull'orlo di una crisi di nervi\" ha ottenuto a teatro un notevole successo: in seguito Capone stesso ne ha firmato la versione cinematografica (che ha lanciato Claudia Koll) e quella televisiva. \nNel 2006 \u00e8 stato tra gli autori del variet\u00e0 \"Suonare Stella\". Nel 2007 ha diretto la pellicola \"L'amore nascosto\", nella quale hanno recitato Isabelle Huppert e Greta Scacchi.\nNel 2014 ha diretto un cast hollywoodiano (Danny Glover, Daryl Hannah, Michael Madsen, Stephen Baldwin e Rutger Hauer) nel film indipendente \"2047 - Sights of Death\"."}
{"id": "930994", "revid": "122457231", "url": "https://it.wikipedia.org/wiki?curid=930994", "title": "Monica Vullo", "text": ""}
{"id": "931518", "revid": "60344", "url": "https://it.wikipedia.org/wiki?curid=931518", "title": "WITA", "text": ""}
{"id": "931628", "revid": "1926649", "url": "https://it.wikipedia.org/wiki?curid=931628", "title": "Prima Divisione 1930-1931", "text": "La Prima Divisione 1930-1931, che costitu\u00ec il terzo campionato italiano di calcio per importanza e il pi\u00f9 basso a gestione nazionale, fu la terza ed ultima edizione della categoria organizzata separatamente nelle due zone del paese. Al Nord la competizione fu curata dal \"Direttorio Divisioni Superiori\" di Milano e vide la creazione di un quarto girone rispetto alla stagione precedente. Al Sud, dove l'organico fu pi\u00f9 che raddoppiato dato che i fascisti decisero di inserirvi tutti i capoluoghi di provincia con una squadra economicamente stabile, furono istituiti due gironi.\nL'onere di organizzare il campionato fu devoluto dalla F.I.G.C. al \"Fiduciario per il Sud del D.D.S.\" (il liquidatore del \"Direttorio Meridionale\") in vista del successivo e definitivo passaggio anche dei gironi \"Sud\" sotto la gestione del D.D.S.L'aumento dei gironi impose l'istituzione di distinti raggruppamenti finali che mettevano in palio tre posti per la Serie B: due per le squadre Nord e uno per quelle Sud.\nStagione.\nFormula.\nAl campionato parteciparono 80 societ\u00e0, di cui 56 per il Nord e 24 per il Sud, suddivise in sei gironi a carattere interregionale.\nAl Nord, le prime due classificate di ogni raggruppamento accedettero alle finali, strutturate su due gironi che davano ciascuno una promozione in Divisione Nazionale Serie B. Al Sud, le vincitrici dei raggruppamenti si affrontarono in una finale con in palio una promozione in Serie B.\nSebbene il regolamento della F.I.G.C. prevedesse poi una finalissima per il titolo di categoria, non ci sono riscontri oggettivi che dimostrino che questa sia stata effettivamente disputata.\nLe ultime classificate di ogni girone retrocedono nei campionati regionali di Seconda Divisione.\nGironi Nord.\nGirone A.\nClassifica finale.\nLegenda:\nNote:\nGirone B.\nClassifica finale.\nLegenda:\nNote:\nGirone C.\nClassifica finale.\nLegenda:\nNote:\nGirone D.\nClassifica finale.\nLegenda:\nNote:\nGironi finali Nord.\nLe 8 squadre ammesse ai gironi finali nord (SPAL, Pro Gorizia, Forl\u00ec, Reggiana, Comense, Seregno, Vigevanesi e Pavia) furono divise in due gironi da 4 squadre ognuno, dove solo la prima otteneva la promozione in Serie B 1931-1932.\nGirone finale A.\nClassifica finale.\n \nLegenda:\nNote:\nGirone finale B.\nClassifica finale.\n \nLegenda:\nNote:\nGironi Sud.\nGirone E.\nClassifica finale.\nLegenda:\nNote:\nGirone F.\nClassifica finale.\nLegenda:\nNote:\nRisultati.\nCalendario.\nNote\nGirone finale Sud.\nLe squadre ammesse al girone finale Sud furono Salernitana e Cagliari.\nClassifica finale.\nLegenda:\nNote:"}
{"id": "932133", "revid": "118834", "url": "https://it.wikipedia.org/wiki?curid=932133", "title": "Chamberlain's men", "text": ""}
{"id": "932144", "revid": "785863", "url": "https://it.wikipedia.org/wiki?curid=932144", "title": "The King's Men", "text": ""}
{"id": "932831", "revid": "34392", "url": "https://it.wikipedia.org/wiki?curid=932831", "title": "D.A.M.S.", "text": ""}
{"id": "934147", "revid": "6923", "url": "https://it.wikipedia.org/wiki?curid=934147", "title": "Marantz", "text": "La Marantz \u00e8 una societ\u00e0 specializzata nella produzione di apparecchiature Hi-Fi audio e video.\nIl marchio, fondato dallo statunitense Saul Marantz, \u00e8 da lungo tempo posizionato al top del mercato dell'alta fedelt\u00e0 audio."}
{"id": "934148", "revid": "1305772", "url": "https://it.wikipedia.org/wiki?curid=934148", "title": "Libro di Giovanni Evangelista", "text": "Con la dicitura Libro di Giovanni Evangelista si possono intendere due distinte opere letterarie:"}
{"id": "934150", "revid": "767487", "url": "https://it.wikipedia.org/wiki?curid=934150", "title": "L'incredibile volo", "text": "L'incredibile volo (\"Fly Away Home\") \u00e8 un film del 1996 diretto da Carroll Ballard, basato su fatti realmente accaduti.\nTrama.\nAmy ha 14 anni. Sopravvissuta all'incidente in cui \u00e8 morta la madre, va a vivere con il padre che fa lo scultore in una fattoria del Canada. Un giorno scopre delle uova di oca canadese e, quando si schiudono, si prende cura dei piccoli e fa loro da mamma, con un certo successo. Insorgono per\u00f2 dei problemi quando giunge il momento della migrazione. Come insegnare alle oche a volare verso il sud? Sarebbe una crudelt\u00e0 tenere le oche nella stalla perch\u00e9, in ogni caso, le oche prima o poi impareranno a volare, ma finiranno per non avere nessuno a guidarle. Il padre di Amy, pilota di aerei ultraleggeri, avendo capito quanto questi animali siano importanti per la figlia, le insegna a pilotare un deltamotore grazie al quale riuscir\u00e0 a farsi inseguire dallo stormo in formazione di un \"incredibile volo\" verso la Carolina del Nord."}
{"id": "934151", "revid": "15431", "url": "https://it.wikipedia.org/wiki?curid=934151", "title": "Ferrovie ungheresi", "text": ""}
{"id": "934152", "revid": "15431", "url": "https://it.wikipedia.org/wiki?curid=934152", "title": "Ferrovie statali ungheresi", "text": ""}
{"id": "934153", "revid": "241195", "url": "https://it.wikipedia.org/wiki?curid=934153", "title": "Piante C3", "text": "Le piante a C3 sono generalmente piante che hanno il loro habitat nei climi temperati.\nSi chiamano a C3 poich\u00e9 il primo composto organico della fotosintesi \u00e8 una catena carboniosa a 3 atomi di carbonio, la 3-fosfo gliceraldeide o gliceraldeide 3-fosfato (G3P; il 3-fosfoglicerato si abbrevia invece con la sigla 3PGA), che esce dal ciclo di Calvin.\nLe piante a C3 sono fotosinteticamente attive di giorno, mentre di notte chiudono gli stomi e diventano consumatrici di ossigeno. Il processo, a differenza delle piante a ciclo C4, avviene all'interno di un'unica cellula e, a differenza delle piante CAM, senza la necessit\u00e0 di scompartimenti.\nLe piante C3 fotosintetizzano efficientemente solo a temperature moderate (la massima efficienza si ha a 20 \u00b0C) poich\u00e9, essendo gli stomi aperti di giorno, una temperatura eccessiva induce un aumento della traspirazione di acqua dalle foglie."}
{"id": "934154", "revid": "125251450", "url": "https://it.wikipedia.org/wiki?curid=934154", "title": "Ribulosio-bisfosfato carbossilasi", "text": "La ribulosio-1,5-bisfosfato carbossilasi/ossigenasi (spesso abbreviata come RuBisCO) \u00e8 un enzima, appartenente alla classe delle liasi, che catalizza la seguente reazione:\n\" D-ribulosio 1,5-disfosfato + CO2 + H2O \u2192 2 3-fosfo-D-glicerato + 2 H+\"\nTale enzima \u00e8 presente nella fase di organicazione del ciclo di Calvin e catalizza la reazione del ribulosio 1,5-bifosfato con O2 o CO2.\nCome gran parte degli enzimi, la rubisco necessita di ioni Mg2+ per espletare la sua funzione di sintesi.\nImportanza biologica.\nLa rubisco assume una notevole importanza a livello biologico, in quanto, tramite la fissazione del carbonio, \u00e8 il principale produttore di materia organica nell'ecosistema terrestre. Dal momento che le reazioni catalizzate dalla rubisco rimangono ancora piuttosto lente, le piante producono quantit\u00e0 enormi di questo enzima, che, da solo, raggiunge circa il 25% di tutto il materiale proteico presente nei cloroplasti e il 50% di quello dello stroma. Di conseguenza \u00e8 stato osservato che la rubisco \u00e8 l'enzima pi\u00f9 abbondante presente sulla Terra, a dimostrazione del fatto che la fotosintesi messa in atto dagli organismi vegetali (piante, ma anche alghe e batteri come per esempio i cianobatteri) sia la reazione pi\u00f9 comune e di maggiore importanza per la vita sul nostro pianeta.\nCarbossilazione e fotorespirazione.\nQuesto enzima presenta una doppia funzione, carbossilasica e ossigenasica, ognuna delle quali in grado di agire in particolari condizioni di concentrazione dei substrati. Se la reazione carbossilasica interviene nella fase oscura della fotosintesi allo scopo di formare gliceraldeide-3-fosfato utilizzabile per la gluconeogenesi o le biosintesi lipidiche e aminoacidiche, la reazione ossidasica permette la protezione della cellula vegetale dall'accumulo di ROS (specie reattive dell'ossigeno) in caso di esagerate quantit\u00e0 di fotoni assorbiti dalle clorofille, che permanendo nello stato di tripletto tendono a formare radicali liberi tossici e capaci di perossidare anche le membrane. La funzione ossidasica della Rubisco diminuisce in maniera sostanziale la capacit\u00e0 di fissazione del carbonio con un fenomeno che \u00e8 proprio della maggior parte delle piante superiori, dette piante C3 in quanto il primo prodotto di fotosintesi presenta 3 atomi di carbonio. Alcune specie di piante, per\u00f2, sono in grado di aggirare il problema sfruttando delle pompe molecolari adibite al trasporto di anidride carbonica, in modo da mantenere la concentrazione intracellulare molto alta ed evitare che l'enzima venga a trovarsi in presenza di ossigeno. In particolare nelle specie dette C4 nelle cellule del mesofillo ha luogo la conversione di fosfoenolpiruvato (PEP) in acido ossalacetico (OAA), molecola a 4 atomi di carbonio, e da questo in malato. Il Malato prodotto viene quindi trasferito nelle cellule della guaina del fascio ove libera la CO2 per il normale ciclo di Calvin e genera piruvato (Py) che ritorna al mesofillo ove serve per generare nuovo PEP. Tale meccanismo che ha basi fisiologiche e morfologiche caratteristiche, si traduce nella scarsa sensibilit\u00e0 delle piante C4 ai fenomeni di saturazione luminosa. Le piante CAM infine sono piante tipiche di aree caratterizzate da scarsissima disponibilit\u00e0 idrica, per cui presentano una fase notturna in cui, a stomi aperti, le cellule del mesofillo a partire da PEP producono OAA e di qui Malato che viene accumulato nel succo vacuolare (che pertanto diviene sempre pi\u00f9 acido). Di giorno, a stomi chiusi, il malato ritorna al citroplasma ove viene liberata CO2 che alimenta il normale ciclo di Calvin.\nSe le piante CAM hanno ridotta importanza per scopi alimentari (unica CAM oggetto di estesa coltivazione \u00e8 l'ananas) molto importanti sono le C4, che comprendono specie assai produttive come il mais, il sorgo e la canna da zucchero. Si tenga infine presente che alcune piante come la portulaca si comportano da CAM solo in condizioni estreme di scarsit\u00e0 idrica, altrimenti presentano un comportamento di tipo C4."}
{"id": "934155", "revid": "2014155", "url": "https://it.wikipedia.org/wiki?curid=934155", "title": "Luigi III di Borbone-Cond\u00e9", "text": "Fu duca di Montmorency, duca di Enghien, sesto principe di Cond\u00e9 e conte di Charolais, gran maestro di Francia.\nBiografia.\nEra figlio di Enrico III Giulio di Borbone-Cond\u00e9, e di sua moglie, Anna del Palatinato.\nEra brutto, maligno e gracile di costituzione.\nFu cavaliere di Santo Spirito (2 giugno 1686), colonnello di fanteria (28 dicembre 1686), maresciallo di campo (2 aprile 1690). Nel 1688 segu\u00ec il delfino all'assedio di Philippsburg ed il re Luigi XIV all'assedio di Mons nel 1691 ed a quello di Namur nel 1692 allorch\u00e9 fu nominato luogotenente generale (3 maggio 1692).\nCombatt\u00e9 anche le battaglie di Steenkerke e Neerwinden. Nel 1694 fu luogotenente generale nelle Fiandre. Conserv\u00f2 le cariche ereditate dal padre ma dovette lottare contro il duca d'Orl\u00e9ans per mantenere il titolo di \"signor principe\", che il figlio Luigi Enrico abbandon\u00f2.\nMor\u00ec a seguito di un attacco di apoplessia, mentre attraversava in carrozza la Senna sul Pont Neuf di Parigi.\nMatrimonio.\nIl 24 maggio 1685 spos\u00f2 Luisa Francesca di Borbone-Francia, \"mademoiselle de Nantes\", figlia legittimata di Luigi XIV e della Madame de Montespan. In un'epoca in cui le considerazioni dinastiche giocavano un ruolo importante, a corte ci si stup\u00ec in occasione di un matrimonio tra un principe di sangue e un bastardo reale. Il capo della Casa di Cond\u00e9, Le Grand Cond\u00e9, tuttavia, accett\u00f2 l'unione nella speranza di ottenere il favore del padre della sposa, Luigi XIV. Ebbero nove figli:\nLuigi III era noto a corte come \"Monsieur le Duc\". Come suo padre, che divenne Principe di Cond\u00e9 nel 1687, Luigi III condusse una vita tipica e insignificante. In un'epoca in cui un metro e mezzo era considerato un'altezza normale per una donna, Luigi III, pur non essendo un nano, era considerato un uomo basso. Le sue sorelle, infatti, erano cos\u00ec basse che venivano chiamate \"bambole del sangue\", o, meno lusinghiero, come \"piccole scarabei neri\" poich\u00e9 molte di loro avevano una carnagione olivastra ed erano gobbe. Pur non soffrendo di questa condizione, Luigi III era macrocefalico. Inoltre, si diceva che il suo colore della pelle avesse una chiara sfumatura giallo-arancio. Tra i lati positivi, pur non essendo studioso, Luigi III era rispettabilmente ben istruito.\nMorte.\nMor\u00ec il 4 maggio 1710 a seguito di un attacco di apoplessia."}
{"id": "934193", "revid": "72396", "url": "https://it.wikipedia.org/wiki?curid=934193", "title": "Thomas Randolph (poeta)", "text": "Nato a Newnham, nei pressi di Daventry, nel Northamptonshire, venne battezzato il 18 giugno 1605 e fu lo zio del celebre esploratore William Randolph.\nConsegu\u00ec gli studi a Westminster e al Trinity College laureandosi nel 1628 e diventando insegnante della sua stessa universit\u00e0 nel 1632. Divenne presto un autore teatrale promettente al punto che il drammaturgo Ben Jonson, noto per il suo zelante criticismo, lo adott\u00f2 artisticamente. In seguito l'artista dedic\u00f2 ben tre dei suoi poemi al suo patrono, uno in occasione della celebrazione formale della sua adozione artistica, uno in occasione del fallimento del \"The New Inn\", e un terzo in una sua egloga in memoria del suo periodo di studi universitari.\nL'autore visse per diverso tempo con suo padre nella dimora di Little Houghton nel Northamptonshire, ed in seguito nella magione del suo mecenate, William Stafford di Blatherwycke, dove mor\u00ec prima di compiere i trent'anni. Il suo epitaffio venne composto da un altro celebre drammaturgo e poeta dell'epoca, Peter Hausted, autore di \"The Rival Friends\".\nL'alta reputazione artistica di cui godette Randolph \u00e8 testimoniata dai versi a lui dedicati da altri autori dell'epoca e dai diversi aneddoti a lui legati. Il suo primo lavoro dato alle stampe nel 1630 \u00e8 \"Aristippus, Or, The Joviall Philosopher. Presented in a private shew, To which is added, The Conceited Pedlar\", un gioioso interludio che fa la parodia di una lettura filosofica, in onore di un argomento assolutamente futile.\nL'opera \"The Jealous Lovers\" venne rappresentata per la prima volta di fronte agli studenti del Trinity College e dei sovrani inglesi nel 1632. L'opera \"Roscius\" \u00e8 una rappresentazione morale degli estremi della virt\u00f9 e del vizio, e della \"dorata mediocrit\u00e0\" che si appanna di essere la madre di tutte le virt\u00f9.\nTutte le sue opere vennero pubblicate nel 1875 da William Carew Hazlitt."}
{"id": "934195", "revid": "339392", "url": "https://it.wikipedia.org/wiki?curid=934195", "title": "Vc-10", "text": ""}
{"id": "934203", "revid": "108787593", "url": "https://it.wikipedia.org/wiki?curid=934203", "title": "Francesco Torti (critico letterario)", "text": "Si form\u00f2 presso l'Universit\u00e0 di Camerino, riuscendo anche a scrivere un piccolo poema biblico denominato \"Erodiade\".\nSi trasfer\u00ec a Roma, dove segu\u00ec Vincenzo Monti come discepolo e amico, ricavandone un impulso decisivo per la sua formazione culturale. Ruppero i rapporti in seguito, causa un epigramma scritto contro Giulio Perticari e il purismo in generale.\nNella sua opera di maggior risalto appare evidente per\u00f2 l'influenza romana e montiana di fine secolo, nel \"Prospetto del Parnaso italiano\" (1806 - 1812), ritenuto una delle fondamentali tappe del preromanticismo italiano. Si tratta di un compendio della storia della letteratura italiana in cui Torti si preoccupa di discernere i veri poeti dagli imitatori. Il concetto critico che verte l'intera opera \u00e8 quello dell\"'interesse\" che rappresenta la capacit\u00e0 di suscitare viva curiosit\u00e0, o agitazione piacevole nel lettore.\nLe altre opere avranno come bersaglio la critica al purismo, fino a giungere a prese di posizione negative contro la letteratura contemporanea e di diffidenza verso il nascente gusto romanticista. \"Il purismo nemico del gusto\" (1818), \"Risposta ai puristi\" e \"Antipurismo\" (1820) ne sono un esempio limpido.\nTuttavia Torti rimase famoso per essere stato additato d'eresia da Monaldo Leopardi grazie alla sua opera \"La corrispondenza di Monteverde\", che gli valse la messa all'Indice. L'opera trattava di un'immaginaria visita nell'Italia centrale, ove si narravano le difficolt\u00e0 e le povert\u00e0 diffuse. Torti non ebbe la forza fisica e morale di difendere le sue opere, e fu costretto a sconfessarle in punto di morte."}
{"id": "934204", "revid": "663182", "url": "https://it.wikipedia.org/wiki?curid=934204", "title": "Parco regionale di Veio", "text": "Il parco regionale di Veio \u00e8 un'area naturale protetta che si trova nella provincia di Roma ed il suo territorio forma un triangolo delimitato dalla via Flaminia ad est, la via Cassia ad ovest e la provinciale Campagnanese a nord. Il territorio interessa il cosiddetto Agro Veientano, dominato dalla citt\u00e0 etrusca di Veio e caratterizzato da interessanti elementi storici, naturalistici e paesaggistici.\nComuni.\nI comuni interessati dal parco sono 9:\nFlora.\nSi distinguono varie tipicit\u00e0 a seconda del carattere della zona.\nNell'area centro settentrionale del parco, con boschi di tipo mesofilo e meso-termofilo, si possono riconoscere: il cerro (\"Quercus cerris\"), l'acero (\"Acer campestre\"), il carpino nero (\"Ostrya carpinifolia\"), il bagolaro (\"Celtis australis\"), l'orniello (\"Fraxinus ornus\"), il castagno (\"Castanea sativa\"), il carpino bianco (\"Carpinus betulus\"), il leccio (\"Quercus ilex\"), roverella (\"Quercus pubescens\").\nNel sottobosco sono presenti: il biancospino (\"Crataegus monogyna\"), il corniolo (\"Cornus mas\"), la sanguinella (\"Cornus sanguinea\"), il ligustro (\"Ligustrum vulgare\"), la berretta da prete (\"Euonymus europaeus\"), il rovo (\"Rubus ulmifolius\"), il prugnolo (\"Prunus spinosa\"), la rosa di S. Giovanni (\"Rosa sempervirens\"), la primula (\"Primula veris\"), la melissa (\"Melittys melissophyllum\"), il gigaro chiaro (\"Arum italicum\"), la viola mammola (\"Viola alba\"), l'euforbia delle faggete (\"Euphorbia amygdaloides\"), l'anemone degli Appennini (\"Anemone apennina\"), l'edera (\"Hedera helix\"), la vitalba (\"Clematis vitalba\") e l'asparago selvatico (\"Asparagus acutifolius\").\nCultura.\nNel parco di Veio sono state girate alcune scene del film \"Sexum superando - Isabella Morra\" (2005), diretto da Marta Bifano, con Micaela Ramazzotti e Pino Calabrese."}
{"id": "934226", "revid": "122727534", "url": "https://it.wikipedia.org/wiki?curid=934226", "title": "Basilica della Santissima Trinit\u00e0 del Cancelliere", "text": "La Basilica Collegiata della Santissima Trinit\u00e0 del Cancelliere, comunemente conosciuta come basilica La Magione, \u00e8 una delle pi\u00f9 antiche chiese della citt\u00e0 di Palermo, sita nei pressi del quartiere della Kalsa, di fronte l'omonima piazza.\nHa la dignit\u00e0 di basilica minore.\nStoria.\nFondata nel 1191 dal cancelliere del regno normanno Matteo d'Aiello successore di Stefano di Perch\u00e9 al servizio di Guglielmo II d'Altavilla, annessa alla contigua abbazia dell'Ordine cistercense, filiazione di Santo Spirito del Vespro, linea Clairvaux, e affidata ai seguaci di Bernardo di Chiaravalle.\nUltima delle chiese edificate durante la dinastia normanna degli Altavilla: Tancredi vi seppell\u00ec il figlio Ruggero e lui stesso volle essere sepolto nella Basilica. Enrico VI di Svevia nel 1197 cacci\u00f2 i cistercensi, che gli erano stati ostili, e favor\u00ec l'\u201cordo hospitalis Sanctae Mariae theutonicorum Jerusalem\u201d che annoverava lo stesso imperatore tra i suoi confratelli. (I Cavalieri Teutonici) in seguito a donazioni, ne aumentarono la propriet\u00e0 e il prestigio. Divenuta la \"Casa dei Cavalieri Teutonici\", era cos\u00ec la magione, da cui il nome della chiesa del precettore generale dell'ordine.\nRestauri.\nIl sacro recinto ha subito varie trasformazioni nel tempo. Nel 1717 \u00e8 documentata l'edificazione del portale barocco e l'integrazione di un loggiato in stile neoclassico su tutta la facciata, manufatto demolito durante il restauro condotto nel 1920 da Francesco Valenti.\nNel secondo dopoguerra seguirono alcuni restauri a causa dei bombardamenti del 1943.\nEsterno.\nIl recinto consacrato accoglieva la primitiva Moschea, l'Ospedale per pellegrini, il chiostro col monastero - convento, l'Antioratorio di Santa Cecilia che costituisce l'accesso al settecentesco Oratorio del Santissimo Crocifisso alla Magione.\nFacciata.\nLa facciata \u00e8 caratterizzata da tre portali a sesto acuto, pi\u00f9 piccoli i due laterali, strombati e incorniciati da bugne. Nel secondo ordine \u00e8 presente una teoria di cinque monofore, delle quali tre cieche quelle centrali. Nel frontone che chiude il prospetto, tre monofore, quella centrale \u00e8 posta in asse con il portale principale.\nIl motivo delle monofore con ghiere si ripropone sui fianchi laterali e nelle absidi, delle quali, quella centrale \u00e8 disegnata da archi intrecciati ben sporgenti mentre nelle minori, recanti slanciati archi a sesto acuto, sono appena accennati.\nInterno.\nControfacciata: Il soppalco ligneo sopra l'ingresso accoglie il maestoso organo.\nLa chiesa si presenta come un particolare esempio di arte arabo - normanna con le finestre ogivali incassate e il motivo delle arcate intrecciate riprodotto nell'abside tipico del periodo. Otto colonne, sei archi e vari livelli calpestabili conducono nel presbiterio.\nUn dipinto su tavola proveniente da questa chiesa si conserva nel Museo Diocesano di Palermo.\nPresbiterio.\nAl centro della navata \"Crocifisso\" sospeso del XII secolo.\nCommenda della Magione.\nLa Commenda comprende i territori del casale \"Risalaime\" Misilmeri, le dipendenze e le pertinenze della chiesa di San Giovanni dei Lebbrosi.\nNel 1787 la Real Corte di Ferdinando IV di Napoli incamer\u00f2 le terre di Villa di Adriano fino allora amministrate dagli abati di Fossanova. Le terre appartenevano a Matteo Bonello che le ripart\u00ec tra i monasteri di Sant'Angelo e San Cristoforo. Federico II conferm\u00f2 la donazione di Matteo Bonello concedendo l'area e le due istituzioni religiose, fino ad allora di pertinenza del demanio della Corte Imperiale, all'abbazia di Fossanova. Risale al 1273 l'atto di divisione tra i monasteri di Sant'Angelo e San Cristoforo.\nGli archivi custodivano il Tabulario della Commenda della Magione.\nOratorio del Santissimo Crocifisso alla Magione.\nLa Congregazione del Santissimo Crocifisso, dedita alle pratiche di piet\u00e0 e di assistenza agli ammalati, ebbe in dotazione nel XVIII secolo dal cardinale Antonio Branciforte Colonna la concessione di un locale ricavato nel primitivo refettorio della Magione. \nNel tempo molti affreschi dei medaglioni si sono deteriorati. L'addobbo in stucco della fascia che raccorda le pareti con la volta a botte, sopra l'altare maggiore la raffigurazione dello \"Spirito Santo\" con cherubini disposti su raggiera. Due putti disposti sul cornicione. Un affresco quattrocentesco (1472) raffigura \"Ges\u00f9 Crocifisso\" ritratto con la \"Vergine Maria\" e \"San Giovanni Evangelista\", ubicato sull'altare, che da restauri recenti ha svelato un ulteriore frammento d'affresco d'epoca anteriore.\nL'altare in marmi mischi accoglie un \"Crocifisso\" del XVII secolo, sotto la mensa la teca contenente il \"Cristo morto\".\nUn \"Cuore di Ges\u00f9\" domina l'aula da una mensola della controfacciata, una statua in gesso rappresenta i pellegrini che presso la Magione trovarono accoglienza e conforto.\nOESSH.\nLuoghi sacri di Sicilia custoditi dall'Ordine dei Cavalieri del Santo Sepolcro di Gerusalemme:\nChiese a vario titolo correlate all\"Ordo Equestris Sancti Sepulcri Hierosolymitani\" (OESSH):\nVoci correlate.\nChiese cistercensi:"}
{"id": "934227", "revid": "305330", "url": "https://it.wikipedia.org/wiki?curid=934227", "title": "Universit\u00e0 degli Studi di Roma &quot;Foro Italico&quot;", "text": "L'Universit\u00e0 degli Studi di Roma \"Foro Italico\" \u00e8 un istituto di istruzione universitario statale italiano, l'unico del Paese dedicato allo studio delle scienze motorie e sportive.\nFondato dal regime fascista nel 1928 come Accademia fascista maschile di educazione fisica, fu noto per tutto il dopoguerra fino al 1998 come Istituto Superiore di Educazione Fisica (ISEF) e, dal 1998 al 2008, come Istituto Universitario di Scienze Motorie (IUSM); la sede si trova presso il Foro Italico di Roma e dal 2019 il rettore \u00e8 il Prof. Attilio Parisi.\nStoria.\nFu fondata nel 1998 sostituendo l'Istituto Superiore di Educazione Fisica (ISEF) di Roma, la cui attivit\u00e0 era stata concentrata sulla formazione degli insegnanti di educazione fisica per le scuole, dei tecnici e allenatori sportivi e degli operatori nel campo della formazione motoria.\nNello statuto dell'ISEF approvato con decreto del presidente della Repubblica nel 1988 si legge:\nL'universit\u00e0 ha esteso la portata dell'istituto per coprire tutti i settori di interesse attigui all'attivit\u00e0 fisica dell'uomo: ricerca scientifica, insegnamento, allenamento, formazione giovanile, idoneit\u00e0 e riabilitazione, organizzazione ed amministrazione ad alto livello degli eventi sportivi, ed altro ancora.\nIl 12 giugno 2008 l'Universit\u00e0 ha assunto la denominazione attuale.\nDiritto allo studio.\nLo IUSM offre ai propri studenti delle agevolazioni sotto forma di borse di studio e premi di vario genere; difatti il servizio del diritto allo studio di ateneo eroga molti benefici, a chi ne fa richiesta (escono dei bandi di concorso), su una base dettata dall'ISEE (indicatore di situazione economica equivalente).\nInoltre ogni matricola IUSM riceve un kit sportivo contenente la tuta ufficiale dello IUSM, magliette, pantaloncini, costume da bagno ed altro vestiario per l'attivit\u00e0 fisica.\nGruppi sportivi d'ateneo e gruppi sperimentali.\nLo IUSM, come altre universit\u00e0 italiane, dispone di gruppi di studenti che si cimentano nelle gare inter-universitarie ed europee.\nAi gruppi sportivi di ateneo partecipano atleti che gareggiano nel calcio, tennis, ginnastica (ritmica e Euroteam) e pallacanestro.\nLo IUSM inoltre ha fondato i \"gruppi sperimentali\", la cui attivit\u00e0 \u00e8 concentrata sull'espressione e sulla creativit\u00e0 corporee attraverso movimento.\nSocrates e Erasmus.\nLo IUSM ha stabilito accordi generali di cooperazione con altre universit\u00e0 europee. Inoltre, nella struttura specifica del programma Erasmus, lo IUSM ha un accordo bilaterale per mobilit\u00e0 degli studenti (MP) e per il corpo insegnante (ST)."}
{"id": "934228", "revid": "1652635", "url": "https://it.wikipedia.org/wiki?curid=934228", "title": "Gang bang", "text": "Una gang bang (ammucchiata, detta anche grigliata) \u00e8 una pratica sessuale in cui un soggetto, di sesso maschile o femminile, svolge attivit\u00e0 sessuali con una moltitudine di \"partner\", non necessariamente del sesso opposto. Si differenzia dall'orgia, ovvero dal sesso di gruppo, di cui costituisce una variante, perch\u00e9 in questo caso la relazione \u00e8 uno a molti, nel senso che il soggetto protagonista della \"gang bang\" \u00e8 al centro dell'attenzione di tutti gli altri partecipanti.\nUno studio dei sessuologi Joan e Dwight Dixon ha rilevato che il 92% delle donne che partecipano a \"gang bang\" sono impegnate in relazioni, che nel 76% delle \"gang bang\" \u00e8 presente il \"partner\" e che nel 55% delle \"gang bang\" il \"partner\" predispone l'ambiente e i partecipanti. Inoltre il 42% delle gang bang sono sempre videoregistrate e un altro 42% lo sono saltuariamente. Lo studio ha anche rilevato che con pi\u00f9 frequenza \u00e8 l'uomo a introdurre la propria partner a esperienze di gang bang, in alcuni casi con i suoi amici uomini in eventi sociali di qualche tipo.\nEtimologia.\nLa parola gang bang \u00e8 un neologismo segnalato nei dizionari al partire dal 1953, prima di questa data veniva utilizzato il termine gang-shag che \u00e8 segnalato dal 1927 e significa letteralmente \"banda/cricca del sesso\". Il termine gang bang \u00e8 un neologismo che significa letteralmente \"banda/cricca dello sbattere\".\nCaratteristiche.\nLa tipologia pi\u00f9 comune di \"gang bang\" (che si potrebbe tradurre in italiano come \"ammucchiata\") \u00e8 quella che vede come protagonista una donna e come partecipanti un numero variabile di uomini, che si alternano nella penetrazione, oppure si rendono protagonisti di penetrazioni multiple o di altre pratiche sessuali, come il sesso orale, la masturbazione o il bukkake.\nQuando il protagonista \u00e8 un uomo, si parla di \"reverse gang bang\" (gang bang inversa). Nelle \"gang bang\" omosessuali partecipano soli uomini o sole donne.\nIl 16 ottobre 2004 all'Eroticon di Varsavia l'attrice pornografica Lisa Sparxxx ha realizzato la pi\u00f9 grande \"gang bang\" conosciuta, coinvolgendo 919 uomini e battendo il precedente record detenuto dalla sua collega Houston, che il 6 febbraio 1999 aveva fatto sesso con 620 uomini. Nel 1996 l'attrice pornografica Jasmin St. Claire aveva dato vita a una \"gang bang\" con 300 uomini e 251 uomini avevano partecipato nel 1995 a quella con l'attrice pornografica singaporiana Annabel Chong.\nOrigini.\n, nonch\u00e9 a figure femminili tramandate per la loro dedizione al sesso in forme particolarmente lascive e voluttuose. Si ricordano, ad esempio, nella Roma antica, le maratone sessuali, vere o presunte, dell'imperatrice Messalina, che avrebbe avuto rapporti anche con 25 uomini in un solo giorno.\nNel Cinquecento era invalsa e richiestissima, tra le cortigiane, l'usanza del cosiddetto \"Trentuno\", denominazione probabilmente riferentesi ai 31 giorni del mese concentrati in una sola giornata, che consisteva nel fare sesso con trentuno uomini consecutivamente, come racconta Lorenzo Veniero nel poemetto \"La Zaffetta\", celebrando le arti della cortigiana veneziana Angiola Zaffa:"}
{"id": "934229", "revid": "74801", "url": "https://it.wikipedia.org/wiki?curid=934229", "title": "Saxifragales", "text": "Saxifragales \u00e8 un ordine di angiosperme eudicotiledoni del clade Superrosidi. Dal latino \"saxum\" (\"roccia\" o \"pietra\") + \"frangere\" (\"rompere\"), \u00e8 un taxon estremamente diversificato che include alberi, arbusti, erbe perenni, piante grasse ed acquatiche. Il grado di diversit\u00e0 in termini di caratteristiche vegetali e riproduttive rende difficile definire caratteristiche comuni che unificano l'ordine.\nL'ordine Saxifragales, nella moderna classificazione filogenetica, ha subito un notevole ri-arrangiamento rispetto alla sua classificazione originale, basata invece esclusivamente sulle caratteristiche morfologiche delle specie.\nSi trovano in tutto il mondo, anche se raramente nei tropici, e in un'ampia variet\u00e0 di habitat dal deserto agli ambienti acquatici. Hanno anche un'ampia variet\u00e0 di usi, dal legname ai prodotti alimentari (es. ribes e uva spina) e alle piante ornamentali (es. peonie).\nDescrizione.\nL'ordine Saxifragales \u00e8 molto diverso dal punto di vista morfologico: include alberi (ad esempio gli Hamamelis), arbusti fruttiferi (ad esempio ribes e uva spina nelle Grossulariaceae), liane, erbe annuali e perenni, piante da giardino roccioso (ad esempio le sassifraghe nelle Saxifragaceae), piante ornamentali da giardino (ad esempio le peonie in Paeoniaceae), piante grasse (nelle Crassulaceae) e acquatiche (ad es. il miriofillo nelle Haloragaceae).\nI fiori mostrano importanti variazioni nel numero di pezzi fiorali sterili e fertili nonch\u00e9 nella posizione dell'ovario. Questo grado di diversit\u00e0 rende estremamente difficile la definizione di sinapomorfie (caratteristiche comuni derivate) per il gruppo, poich\u00e9 l'ordine \u00e8 definito sulla base dell'affinit\u00e0 molecolare piuttosto che della morfologia. Tuttavia, alcune caratteristiche prevalenti (tratti comuni) rappresentano sinapomorfie potenziali o putative basate su stati ancestrali. Questi includono fiori solitamente attinomorfi (radialmente simmetrici) e dialipetali (ovvero con petali liberi). Nell'androceo (parte riproduttiva maschile), le antere sono generalmente basifisse, solo a volte dorsifisse.\nTassonomia.\nL'ordine fu istituito per la prima volta nell'Ottocento da alcuni studiosi e, generalmente omesso dalle classificazioni tradizionali come il sistema Cronquist, verr\u00e0 ripristinato con una diversa lista di famiglie dalla classificazione APG. In questo sistema di classificazione Saxifragales \u00e8 parte dell'ampio clade delle eudicotiledoni, in particolare all'interno eucotiledoni centrali (o core eudicots, in inglese), costituito dall'ordine Dilleniales ed i clade superasteridi e superrosidi.\nCon 15 famiglie, 118 generi e circa specie, Saxifragales \u00e8 un ordine relativamente piccolo e fortemente monofiletico. Di queste famiglie 9 sono composte da un solo genere, mentre la pi\u00f9 grande \u00e8 quella delle Crassulaceae con circa 35 generi. Inoltre le sole 5 suddivisioni pi\u00f9 ampie per numero di specie, ovvero Crassulaceae (), Saxifragaceae (640), Grossulariaceae (150), Haloragaceae (150), e Hamamelidaceae (90), ne comprendono da sole oltre il 95% di quelle appartenenti a quest'ordine.\nRispetto alla classificazione APG III l'unica differenza \u00e8 l'aggiunta della famiglia Cynomoriaceae, precedentemente inserita in Santales o Rosales, anche se la posizione di questa all'interno di Saxifragales deve ancora essere risolta.\nFamiglie.\nLe famiglie contrassegnate con (*) sono state aggiunte o riclassificate dopo la pubblicazione della classificazione APG III, introdotta invece nel 2009, mentre la dicitura \"\" (Nomen conservandum) indica un nome che deve essere preservato, pertanto quel certo nome scientifico gode di specifiche protezioni a livello nomenclaturale."}
{"id": "934230", "revid": "1543377", "url": "https://it.wikipedia.org/wiki?curid=934230", "title": "Office National des Chemins de Fer", "text": "L'Office National des Chemins de Fer, pi\u00f9 noto con la sigla ONCF, \u00e8 il gestore nazionale delle ferrovie in Marocco; aderisce all'Union internationale des chemins de fer (UIC).\nEsercizio.\nL'azienda occupa quasi diecimila persone; la rete ferroviaria in Marocco \u00e8 capillare, ed \u00e8 tra le pi\u00f9 sviluppate dell'intera Africa.\nIl collegamento alle reti estere contigue di Algeria pur ancor presente \u00e8 disattivato da tempo.\nRinnovamento della rete ferroviaria.\nIl paese ha investito circa 17 miliardi di dirham (ossia 1,5 miliardi di euro) per modernizzare le ferrovie e le stazioni della rete ferroviaria marocchina: \nRealizzazione della prima linea ad alta velocit\u00e0.\nNel novembre 2018 \u00e8 stata inaugurata la prima linea ad alta velocit\u00e0 del paese e dell'Africa, su cui viaggiano i TGV di produzione francese, la \"Ligne Atlantique\", che collega le citt\u00e0 di Tangeri e Casablanca.\nProgetti.\nIl programma di sviluppo del sistema ferroviario del Marocco prevede sia progetti per nuove linee standard (2.743\u00a0km), sia per linee ad alta velocit\u00e0 (1.500\u00a0km).\nSono in fase di progetto nuove linee ad alta velocit\u00e0:\nPer questi progetti sar\u00e0 necessario un investimento di oltre 100 miliardi di dirham (circa 10 miliardi di euro).\nOrganismi sovranazionali.\nL'ONCF aderisce ai seguenti enti:"}
{"id": "934232", "revid": "985910", "url": "https://it.wikipedia.org/wiki?curid=934232", "title": "Pelagio Palagi", "text": "Biografia.\nIniziato giovanissimo allo studio della prospettiva, dell'architettura, della pittura di figura, del ritratto e al collezionismo dal mecenate Carlo Filippo Aldrovandi, prosegu\u00ec gli studi nella scuola di Nudo dell'Accademia Clementina di Bologna. La sua formazione e gli esordi coincisero con l'arrivo in citt\u00e0 delle truppe napoleoniche: su richiesta di Aldrovandi, membro del Senato e rappresentante del governo provvisorio bolognese, realizz\u00f2 disegni di uniformi per il Direttorio, di medaglie e di emblemi coi simboli di \"Libert\u00e0\" ed \"Eguaglianza\", per carte e biglietti da visita; poi, dietro committenza del nuovo ceto emergente, progett\u00f2 i monumenti funebri di Edoardo Pepoli (1801), Girolamo Bolognini Amorini (1803) e Luigi Sampieri (1804), realizzati per la Certosa di Bologna e decor\u00f2 gli interni delle dimore cittadine delle famiglie Cospi, Aldini e Gozzadini: lavori, questi ultimi, eseguiti nel 1805.\nTrasferitosi a Roma nel 1806 per completare gli studi presso l'Accademia di San Luca, fu forse tra gli allievi di Vincenzo Camuccini. La notizia non \u00e8 confermata da tutti i testi coevi, ma \u00e8 indubbio che lo storicismo eroico del pittore romano influenz\u00f2 profondamente lo stile di Palagi, sia nella ritrattistica, in cui l'artista bolognese manifest\u00f2 un'attenta analisi dei caratteri fisionomici dei modelli, sia nella pittura di storia e di paesaggio, che portarono Palagi a condurre accurate indagini sulle fonti della storia antica e sullo studio della natura. Sono espressione di questo cammino di approfondimento e di ricerca il \"Ritratto di Giuseppe Guizzardi in veste d'antico\" (1807), il \"Matrimonio di Amore e Psiche\" (1808), il \"Mario a Minturno\" (1809-1810), l\u2019\"Ila e le ninfe\" (1810-1811), ma soprattutto le importanti realizzazioni per il Gabinetto Topografico del Palazzo del Quirinale (1811-1813) e per la Galleria di Teseo in Palazzo Torlonia (1813-1815).\nDal 1813 fu ispettore dell'Accademia Italiana, con l'incarico di seguire l'attivit\u00e0 dei giovani pensionati delle Accademie del Regno d'Italia a Roma. Insieme con Antonio Canova, presidente dell'Accademia, riusc\u00ec a riunire intorno ai giovani artisti i pittori pi\u00f9 rappresentativi del Neoclassicismo italiano, da Felice Giani a Gaspare Landi, oltre a Camuccini.\nL'esperienza romana serv\u00ec anche a Palagi per approfondire interessi archeologici e collezionistici, gi\u00e0 maturati a Bologna durante gli anni giovanili trascorsi nell'ambiente culturale enciclopedico di Carlo Filippo Aldrovandi.\nNel 1815, dopo una breve parentesi bolognese, si trasfer\u00ec a Milano, dove apr\u00ec una scuola privata in aperta concorrenza con l'Accademia di Brera, che non gli offr\u00ec mai un incarico di insegnamento. Nella capitale lombarda la committenza privata, pi\u00f9 ampia e stimolante di quella incontrata a Roma, lo port\u00f2 a dedicarsi alla ritrattistica e, in particolare, alla pittura di figura di Giuseppe Bossi e di Andrea Appiani; dalla committenza privata a quella pubblica, si afferm\u00f2 come ritrattista dei protagonisti della Restaurazione. Fra le opere di genere eseguite a cavallo degli anni Venti si ricordano il \"Ritratto del conte colonnello Francesco Arese Lucini nello studio\", il \"Ritratto del conte Luigi Archinto\", il \"Ritratto di Francesco I d'Austria\" (tutti realizzati nel 1817), il \"Ritratto del maggiore Pietro Lattuada\" (1822), il \"Ritratto di Cristina Archinto Trivulzio\" (1824) e il \"Ritratto della ballerina Carlotta Chabert come Diana\" (1828-1830); a cavallo degli anni Quaranta \u00e8 l'\"Orombello e Beatrice di Tenda nel Castello di Binasco\" (1845-1850).\nL'incontro con Francesco Hayez, il maggiore interprete della svolta romantica dell'arte lombarda, lo indusse a cercare un compromesso fra la pittura storico-romantica e la lezione del classicismo. Vedono cos\u00ec la luce \"Gian Galeazzo Sforza visitato in Pavia da Carlo VIII\", \"Gustavo Adolfo Re di Svezia che fa giurare fedelt\u00e0 alla figlia Cristina dagli Stati Generali\", \"Sisto V non riconosce la famiglia\" e \"La difesa di Matteo Visconti\", tutte opere esposte a Brera fra il 1821 e il 1830, e il \"Ratto delle Sabine\" (1823-1825).\nNella \"Madonna con bambino\", esposto a Brera nel 1825, e nella pala d'altare per la chiesa di San Gaudenzio di Novara con \"Sant'Adalgiso vescovo di Novara che fa la donazione dei suoi beni ai canonici della cattedrale\" (1830-1832) sono invece pi\u00f9 espliciti i riferimenti a Guido Reni.\nAlla fine degli anni Venti Palagi ottenne l'incarico di eseguire gli interventi architettonici, d'ornato e di progettazione scultorea del Palazzo Arese-Bethlen a Milano e della Villa Cusani Tittoni Traversi di Desio.\nLa sua fama di architetto, decoratore d'interni, scultore e disegnatore di mobili, oltre che di pittore, dovette giungere fino alla corte dei Savoia, e il re Carlo Alberto nel 1832 lo volle a capo del progetto di ampliamento del Castello Reale di Racconigi. Trasferitosi dunque a Torino, Palagi, dopo aver ottenuto nel 1834 la direzione dei programmi pittorici e decorativi delle residenze reali, si dedic\u00f2 ai progetti di ripristino pittorico e decorativo del Castello di Pollenzo e di ammodernamento del Palazzo Reale di Torino. Sempre nello stesso anno si insedi\u00f2 nella cattedra di Ornato dell'Accademia di Belle Arti.\nA pochi giorni dalla morte, Palagi redasse il testamento col quale il Comune di Bologna fu nominato erede di tutti i suoi oggetti d'arte e di antichit\u00e0, delle medaglie, della biblioteca, dell'archivio e dei disegni. Il materiale librario, l'archivio, i disegni e le incisioni sono oggi conservati presso la Biblioteca comunale dell'Archiginnasio; le collezioni di antichit\u00e0 sono invece suddivise fra il Museo civico archeologico e il Museo civico medievale di Bologna."}
{"id": "934234", "revid": "339392", "url": "https://it.wikipedia.org/wiki?curid=934234", "title": "Istituto universitario di Scienze motorie", "text": ""}
{"id": "934236", "revid": "36426", "url": "https://it.wikipedia.org/wiki?curid=934236", "title": "Chiesa di San Niccol\u00f2 sopr'Arno", "text": ""}
{"id": "934237", "revid": "36426", "url": "https://it.wikipedia.org/wiki?curid=934237", "title": "Monastero di Sant'Apollonia", "text": ""}
{"id": "934238", "revid": "16953", "url": "https://it.wikipedia.org/wiki?curid=934238", "title": "Sassifragali", "text": ""}
{"id": "934239", "revid": "36426", "url": "https://it.wikipedia.org/wiki?curid=934239", "title": "Palazzo Horne", "text": ""}
{"id": "934240", "revid": "36426", "url": "https://it.wikipedia.org/wiki?curid=934240", "title": "Casino Mediceo", "text": ""}
{"id": "934241", "revid": "834", "url": "https://it.wikipedia.org/wiki?curid=934241", "title": "Parco naturale di Veio", "text": ""}
{"id": "934242", "revid": "78273", "url": "https://it.wikipedia.org/wiki?curid=934242", "title": "Villa La Ferdinanda", "text": ""}
{"id": "934248", "revid": "892776", "url": "https://it.wikipedia.org/wiki?curid=934248", "title": "Marco Stroppa", "text": "Biografia.\nLa formazione.\nMarco Stroppa ha studiato pianoforte, direzione di coro, composizione (con Azio Corghi) e musica elettronica (con Alvise Vidolin) presso i Conservatori di Verona, Milano e Venezia.\nTra il 1984 e il 1986 ha beneficiato di una borsa di studio della Fondazione Fulbright, grazie alla quale ha approfondito lo studio della musica elettronica, dell'informatica, dell'intelligenza artificiale e della psicologia cognitiva presso il Media Laboratory del Massachusetts Institute of Technology, a fianco di Barry Vercoe (sviluppatore di Csound).\nL'attivit\u00e0 compositiva.\nSe le prime opere di Stroppa (tra cui \"Metabolai\" e \"Traiettorie\", anni ottanta) privilegiano, anche nei titoli, una dimensione tecnica e astratta, dovuta alla ricerca di un linguaggio personale, in anni pi\u00f9 recenti \"Upon a blade of grass\" (1996), \"Hommage \u00e0 Gy. K.\" (2004), \"Opus nainileven\" (2004), \"I will not kiss your f.ing flag\" (2005), per citarne alcune, mostrano un atteggiamento umanistico che rivaluta forme di impegno poetico e sociale.\nMusicalmente \"bilingue\" per formazione, all'utilizzo degli strumenti acustici Stroppa affianca, nelle sue opere, l'esplorazione delle possibilit\u00e0 offerte dall'elettronica, spesso intesa come spazializzazione del suono. In tal senso, si rivelano particolarmente significativi lavori quali \"Spirali\" (1988) per quartetto d'archi \"prioiettato\" nello spazio, con il quale Stroppa si propone di \"dinamizzare l'ascolto frontale tradizionale\", e \"Miniature estrose\" (1991- ), ciclo di pezzi pianistici di vario carattere e durata, costruiti intorno a piccoli nuclei sonori e strutturali ricorrenti, che conferiscono alla raccolta una struttura reticolare.\nL'attivit\u00e0 di ricerca.\nDopo aver collaborato con il Centro di Sonologia Computazionale dell'Universit\u00e0 di Padova (1980-1983), Marco Stroppa \u00e8 stato invitato da Pierre Boulez a collaborare con lo staff di ricercatori dell'IRCAM di Parigi, nell'ambito del quale ha ricoperto, tra il 1987 e il 1990, l'incarico di Direttore del Dipartimento di Ricerca Musicale.\nInoltre, ha istituito (1987) e diretto per tredici anni il Corso di composizione e il Laboratorio di musica informatica presso l'International Bart\u00f3k Festival di Szombath\u00e9ly, in Ungheria.\nEstetica.\nIl percorso compositivo di Marco Stroppa, come egli stesso afferma, pu\u00f2 essere considerato un viaggio nella percezione e nella cognizione sonora - lungo la via indicata da Stockhausen negli anni cinquanta - e, d'altra parte, un viaggio nella forma. Secondo Stroppa, infatti, \nProprio il costante lavoro di ricerca in ambito informatico, peraltro, induce il musicista veronese a cogliere i limiti - non strumentali - della macchina, in virt\u00f9 dei quali egli ritiene necessario \nAlla luce di questa ricerca di senso, la musica di Stroppa intende presentare una struttura ramificata non soltanto nella proposta formale, ma anche nel rapporto di fruizione con il pubblico, cos\u00ec da offrire chiavi molteplici di accesso all'opera.\nOpere.\nMusiche per strumento solista.\nfor piano"}
{"id": "934250", "revid": "15756", "url": "https://it.wikipedia.org/wiki?curid=934250", "title": "Potabilizzazione dell'acqua", "text": "La potabilizzazione dell'acqua (o purificazione dell'acqua) \u00e8 un processo fisico-chimico che consiste nella rimozione delle sostanze contaminanti dall'acqua grezza per ottenere un'acqua idonea al normale consumo domestico, per l'irrigazione dei campi o per usi industriali (es. per l'utilizzo da parte di stabilimenti a scopo alimentare).\nGeneralit\u00e0.\nCon il graduale esaurirsi delle sorgenti naturali di acqua potabile (acque profonde), si sta sempre pi\u00f9 ricorrendo all'acqua di origine superficiale (mari, fiumi, laghi naturali e artificiali). Queste fonti di approvvigionamento, a causa delle caratteristiche specifiche dell'acqua e/o del grado di inquinamento, devono essere sottoposte a cicli di trattamenti di potabilizzazione necessari a modificarne le caratteristiche e migliorarne la qualit\u00e0.\nSovente questo accade anche per le acque profonde con un alto contenuto di sostanze organiche e un'elevata contaminazione microbica, soprattutto se sono presenti batteri di origine fecale (es. colibacilli). Per il trattamento delle acque di mare vedere dissalazione. La depurazione si attua facendo passare le acque grezze (provenienti da fiumi o laghi) attraverso svariati tipi di impianti di rimozione del materiale organico ed inorganico.\nI metodi di rimozione utilizzati possono essere di natura fisica, chimico-fisica e biologica in funzione del tipo di sostanze da eliminare dall'acqua grezza in ingresso all'impianto. Le sostanze che devono essere rimosse durante il trattamento di potabilizzazione possono essere di origine naturale e antropica; il primo tipo comprende ad esempio:\nIl secondo tipo comprende ad esempio:\nInoltre le acque grezze contengono anche forma di vita microbiologica come:\nLa sequenza dei processi di potabilizzazione da adottare, deve essere progettata per garantire all'acqua trattata:\nTuttavia il fatto che l'acqua sia per natura un solvente rende alquanto problematica l'efficace eliminazione di moltissime sostanze indesiderate. Le acque potabilizzate vengono immesse in un serbatoio di testata da cui ha origine il sistema di adduzione idrico - potabile.\nTipi di solidi.\nLe acque grezze contengono diversi tipi di sostanze di natura organica ed inorganica, qui di seguito classificati, che devono essere rimosse durante il trattamento di potabilizzazione:\nLe sostanze colloidali e le sostanze sospese non sedimentabili sono la causa prima della torbidit\u00e0 dell'acqua\nClassificazione dei trattamenti.\nI trattamenti di potabilizzazione vengono classificati nel seguente modo:\nTrattamenti fisici semplici.\nGli interventi di questo tipo sono previsti, quando necessario, a monte dei processi di trattamento di potabilizzazione veri e propri, e permettono la rimozione di materiali e sostanze che per loro natura e dimensione rischiano di danneggiare le attrezzature e di compromettere l'efficienza dei successivi stadi di trattamento.\nGrigliatura.\nLe acque grezze contengono sedimenti che possono creare diversi problemi durante il ciclo di potabilizzazione:\nLa grigliatura ha l'obiettivo di trattenere i solidi grossolani non sedimentabili (rami, foglie, stracci, plastica, ecc.) e solidi grossolani sedimentabili (ghiaia, ecc.).\nTra questi materiali grossolani \u00e8 compresa l'eventuale fauna del corpo idrico (pesci).\nLa grigliatura viene adottata in tutti gli schemi di trattamento delle acque superficiali e in questo caso \u00e8 posta a monte degli altri trattamenti.\nNel caso di acque della categoria A1, pu\u00f2 costituire l'unico trattamento fisico oltre alla disinfezione. La griglia \u00e8 costituita da una serie di barre metalliche poste ad una distanza tale da creare ostacolo ai corpi grossolani trasportati dalla corrente.\nLa griglia viene installata internamente al canale di arrivo all'impianto, inclinata con una pendenza di regola pari a 1:3. Il canale in corrispondenza della griglia si allarga in modo tale che la velocit\u00e0 dell'acqua a valle della griglia, tenuto conto dell'ingombro delle sbarre, si mantenga prossima a quella che si ha nel tratto a monte.\nLa velocit\u00e0 dell'acqua che attraversa la griglia deve essere sufficiente a impedire la sedimentazione dei solidi a monte della stessa ma non troppo elevata per non incrementare le perdite di carico. A seconda dell'interasse tra le barre, le griglie si suddividono in:\nIn base al sistema di pulizia vengono classificate invece in:\nStacciatura e microstacciatura.\nNel caso in cui sia necessario effettuare una rimozione spinta dei solidi grossolani non sedimentabili e dei solidi sospesi non sedimentabili si prevede accanto alla grigliatura anche una stacciatura (o setacciatura) o una microstacciatura. Questo tipo di intervento \u00e8 di regola alternativo alla sedimentazione primaria ed inoltre viene utilizzato anche per la rimozione di alghe e plancton.\nLo staccio \u00e8 costituito da un cilindro rotante (tamburo o noria) in acciaio inox ad asse orizzontale, chiuso alle sue estremit\u00e0 e parzialmente immerso in una vasca, su cui \u00e8 montata una rete metallica anch'essa in materiale inossidabile.\nL'acqua filtra attraverso la rete all'interno del cilindro e viene inviata verso i successivi trattamenti, mentre il materiale viene trattenuto sulla sua superficie.\nNella rotazione, una porzione del tamburo emerge permettendo cos\u00ec di liberare la rete dai materiali trattenuti mediante spruzzi d'acqua. L'acqua di lavaggio viene raccolta in una canaletta e inviata alla linea fanghi. Gli stacci e i microstacci sono costruttivamente simili, differenziandosi solo per le dimensioni dei fori delle reti filtranti. Le aperture di passaggio possono essere anche di pochi millimetri per cui il trattamento risulta pi\u00f9 efficiente della grigliatura fine.\nOltre alla possibilit\u00e0 di trattenere materiali particolarmente piccoli, la stacciatura presenta il vantaggio, rispetto alla grigliatura, di trattenere tutto il materiale che abbia almeno una dimensione di misura superiore al passo della rete. L'inconveniente principale della stacciatura \u00e8 per\u00f2 la facilit\u00e0 con cui avvengono gli intasamenti e la necessit\u00e0 di frequenti operazioni di manutenzione e di pulizia. La stacciatura pu\u00f2 essere applicata solamente nel caso di acqua con una bassa concentrazione di solidi sospesi.\nSedimentazione primaria.\nLa \"sedimentazione\" primaria sfrutta la forza di gravit\u00e0 per eliminare dall'acqua i solidi sedimentabili prevalentemente di natura inorganica (sabbie, terriccio, limo, ecc.) - \"dissabbiamento\" -.\nViene adottata come pretrattamento fisico limitatamente alle acque con un'elevata torbidit\u00e0 (&gt; 1.000\u00a0mg/l) e/o con silice in sospensione. In questi casi viene inserita a monte della chiariflocculazione al fine di alleggerirne il carico in arrivo. La funzionalit\u00e0 di un dissabbiamento \u00e8 legata alla capacit\u00e0 di consentire la sedimentazione dei materiali inerti di diametro superiore a certi valori, che la pratica indica in 0,2-0,5\u00a0mm. Questi materiali infatti possono creare problemi ai successivi trattamenti poich\u00e9 possono intasare tubazioni e canali, e abradere le apparecchiature elettromeccaniche (pompe). Con il dissabbiamento si raggiunge l'obiettivo di eliminare il 65-70% dei solidi sospesi e di migliorare la qualit\u00e0 dell'acqua da inviare ai trattamenti successivi.\nModalit\u00e0 di sedimentazione.\nPer ipotesi:\nin queste condizioni la velocit\u00e0 di sedimentazione delle particelle \u00e8 regolata in prima approssimazione dalla legge di Stokes.\nTale legge \u00e8 valida rigorosamente per particelle di forma sferica immerse in un liquido in quiete e a temperatura costante il cui moto verso il basso non \u00e8 influenzato n\u00e9 dalla presenza di altre particelle n\u00e9 dalle pareti del contenitore.\nTipologia dei decantatori.\nLa sedimentazione viene realizzata all'interno di apposite vasche, denominate decantatori, entro le quali l'acqua si muove con un flusso il pi\u00f9 laminare possibile per un tempo sufficiente a consentire la sedimentazione delle particelle pi\u00f9 pesanti.\nTali vasche devono consentire:\nI decantatori possono essere a flusso orizzontale o verticale:\nIl materiale sedimentato viene convogliato verso una tramoggia ricavata sul fondo della vasca, mediante raccoglitori meccanici che spazzano il fondo stesso, e da qui pompati alla linea trattamento fanghi. Le dimensioni delle vasche dipendono dal \"tempo di detenzione\" il quale \u00e8 funzione delle caratteristiche dei solidi sedimentabili presenti nelle acque grezze e del tipo di decantatore prescelto. Il tempo di detenzione pu\u00f2 variare da 4 - 8 ore.\nFiltrazione.\nLa filtrazione \u00e8 un trattamento impiegato per eliminare dalle acque i solidi sospesi non sedimentabili. Il trattamento di filtrazione consiste nel passaggio dell'acqua grezza attraverso un mezzo filtrante (letto/strato filtrante o telo filtrante). Nel caso di strato filtrante il materiale filtrante pu\u00f2 essere costituito da sabbia quarzosa, antracite o carbone attivo. Durante la filtrazione i solidi filtrati iniziano progressivamente ad intasare lo strato filtrante determinando un aumento delle perdite di carico, per vincere le quali viene aumentata la pressione di alimentazione. Superato il valore massimo di detta pressione si deve procedere all'interruzione del flusso e alla pulizia del mezzo filtrante. Lo strato filtrante poggia su un fondo drenante, che ha la funzione di:\nIl moto dell'acqua attraverso lo strato filtrante \u00e8 regolato dalla legge di Darcy.\nIl filtro pu\u00f2 funzionare:\nLa filtrazione viene adottata sia come unico trattamento o in serie con altri processi come ad esempio nella chiariflocculazione.\nIn quest'ultimo caso, poich\u00e9 l'efficienza della sedimentazione postchiarifloculazione non \u00e8 mai del 100%, l'effluente chiarificato contiene ancora una certa quantit\u00e0 di solidi che deve essere eliminato mediante filtrazione.\nIl funzionamento dei filtri si articola in due fasi:\nNella potabilizzazione i filtri si suddividono in:\nI filtri di volume di suddividono ancora in:\nFiltri lenti.\nI filtri lenti sono il primo sistema di filtrazione usato nella potabilizzazione, attualmente per\u00f2 sono poco usati. La filtrazione lenta pu\u00f2 essere utilizzata nel caso di torbidit\u00e0 &lt; 10 ppm. I filtri sono formati da vasche cilindriche in calcestruzzo armato sul fondo delle quali appositi ripiani, muniti di un'adeguata serie di fori, sostengono la massa filtrante.\nIl letto filtrante \u00e8 costituito da sabbia fine/finissima o altro materiale minuto. Il letto filtrante \u00e8 sostenuto da uno sottostante strato di materiale, anch'esso filtrante, formato da uno strato di ghiaia grossolana e da sovrastanti strati di ghiaia via via pi\u00f9 fine (\"materasso drenante\").\nNei filtri lenti l'azione filtrante \u00e8 esercitata dalla pellicola biologica che si sviluppa sulla superficie del filtro in 10-15 giorni (tempo di maturazione del filtro). Il film filtrante \u00e8 molto sensibile ai disturbi meccanici e ai contaminati organici. Durante il periodo di maturazione della pellicola, l'acqua filtrata non \u00e8 da ritenersi potabile. L'afflusso dell'acqua nel filtro avviene dall'alto mentre il deflusso avviene dal basso; la velocit\u00e0 di filtrazione \u00e8 dell'ordine di 0,12\u00f70,40 m/ora. Sono essenzialmente del tipo a gravit\u00e0 (filtri aperti).\nQuando lo strato filtrante inizia ad ostruirsi bisogna procedere alla sua pulizia, che avviene ogni 4\u00f76 settimane. La pulizia \u00e8 manuale e consiste nella rimozione del primo strato di sabbia, nel lavaggio della sabbia in vasche separate e nella ricostruzione del letto filtrante.\nFiltri rapidi.\nI filtri rapidi sono i pi\u00f9 utilizzati, specie in associazione a con altri trattamenti come la chiarificazione (acque superficiali) e la deferrizzazione e demanganizzazione (acque profonde), e possono trattare una portata in ingresso 40 volte superiore a quella dei filtri lenti.\nSpesso vengono utilizzati quando la torbidit\u00e0 risulta &gt; 10 ppm. I filtri rapidi sono identici a quelli lenti; varia soltanto la grossezza del materiale costituente il letto filtrante e il materasso filtrante, in modo da rendere pi\u00f9 rapida la velocit\u00e0 di filtrazione, pari a 5\u201310 m/ora. In questo caso la filtrazione \u00e8 di tipo meccanico. Per i filtri rapidi di regola si utilizzano \"letti filtranti\" monostrato (\"single media\") costituiti da sabbia fine quarzosa (spessore 50\u201380\u00a0cm) supportata da un \"materasso filtrante\", o \"strato drenante\", costituito da materiale pi\u00f9 grossolano (ad esempio ghiaia) dello spessore 20\u00f730\u00a0cm.\nSi possono realizzare anche filtri costituiti da due strati filtranti di materiali con diverso peso specifico (\"dual media\").\nDi regola in questo caso lo strato superiore \u00e8 costituito da antracite, pi\u00f9 leggero, e quello inferiore \u00e8 in sabbia quarzosa. Lo strato di antracite, essendo formato da particelle pi\u00f9 grossolane della sabbia, preserva dalla rapida occlusione i primi strati di sabbia.\nDopo un certo tempo, le particelle trattenute iniziano ad intasare il letto drenante diminuendone la permeabilit\u00e0, e determinando, a portata di afflusso costante, un aumento del livello idrico nelle vasche filtranti. Superato il livello limite, lo strato drenate deve essere sottoposto a lavaggio in controcorrente per ripristinarne l'efficienza.\nDurante il controlavaggio, acqua e aria vengono pompate dal basso verso l'alto, attraverso le condotte dell'acqua chiarificata. L'intensit\u00e0 del flusso di controlavaggio deve essere tale da far espandere il materiale filtrante in modo che vengano rimosse le impurit\u00e0 trattenute durante la fase di filtrazione ma deve permettere la dispersione del materiale filtrante.\nDurante il controlavaggio il filtro ha un'espansione pari a circa 10-20% dell'altezza del letto, pertanto, in fase di progettazione, bisogna tenere in conto questo fenomeno per evitare la perdita di materiale filtrante durante la sua pulizia. Dopo il controlavaggio, grazie al diverso peso specifico, i materiali filtranti si risistemano naturalmente riformando i due strati originari. Di regola i filtri devono essere lavati ogni 36\u00f748 ore. Possono essere sia del tipo a gravit\u00e0 che a pressione; nei grossi impianti sono in genere aperti con funzionamento a gravit\u00e0 mentre per piccole utenze si possono utilizzare i filtri a pressione.\nVista la rapidit\u00e0 con cui le singole unit\u00e0 filtranti si saturano, e pertanto necessitano di lavaggio, in un impianto di potabilizzazione, per garantire la continuit\u00e0 del filtraggio, si prevedono sempre pi\u00f9 filtri con funzionamento in parallelo.\nTrattamenti fisici e chimici normali e spinti.\nFasi.\nLa chiarificazione si compone di tre fasi:\nLe prime due fasi possono essere effettuate in bacini separati o in unica vasca; in quest'ultimo caso si parla di bacino unico.\nCommercialmente esistono vari tipi di bacini unici i cui nomi cambiano a seconda del produttore e del processo, come ad esempio:\nChiariflocculazione.\nLa chiariflocculazione \u00e8 un trattamento chimico-fisico che viene adottato per eliminare i solidi sospesi non sedimentabili di natura colloidale non eliminabili con i trattamenti fisici semplici.\nCon questo trattamento si rimuovono anche i solidi sedimentabili finissimi non eliminabili, per motivi economici, con un trattamento fisico semplice a causa della loro velocit\u00e0 di sedimentazione estremamente bassa che richiederebbe decantatori di notevoli dimensioni. Con questo trattamento si pu\u00f2 rimuovere anche la silice colloidale presente nell'acqua di origine superficiale.\nCon la chiariflocculazione si possono eliminare tutte quelle particelle che causano la torbidit\u00e0 dell'acqua e possono influenzare negativamente le efficienze dei successivi trattamenti. Infatti la presenza di sostanze in sospensione, ad esempio, pu\u00f2 vanificare l'effetto della disinfezione finale poich\u00e9 tali particelle possono proteggere i microrganismi contro l'azione dei disinfettanti.\nNel trattamento di chiariflocculazione si sfruttano le propriet\u00e0 di alcune sostanze, dette coagulanti, che in determinate condizioni operative, formano in acqua dei composti insolubili dotati di carica elettrica di segno opposto (carica positiva) rispetto a quella dei colloidi costituenti la torbidit\u00e0 da eliminare (carica negativa). Pertanto, i composti coagulanti interagiscono con i colloidi provocando la formazione di microfiocchi.\nSe le acque trattate vengono opportunamente agitate, i microfiocchi si aggregano ulteriormente tra di loro formando fiocchi con buone propriet\u00e0 di sedimentazione che vengono trascinati verso il basso dagli idrossidi insolubili formatisi dalla reazione dei sali metallici, di cui sono costituiti i coagulanti inorganici, con gli ioni OH- presenti nell'acqua.\nInoltre i fiocchi, avendo una forma irregolare, nel loro moto verso il basso intrappolano particelle non coagulate creando un ulteriore effetto chiarificante. I microfiocchi che non riescono a sedimentare vengono eliminati con la filtrazione.\nCoagulazione.\nLa coagulazione \u00e8 influenzata da diversi fattori, tra cui:\nIn questo prima fase vengono effettuate due operazioni:\nIl tipo di agitazione pu\u00f2 essere:\nDurante la flocculazione avvengono le seguenti reazioni:\nnel caso di solfato di alluminio la reazione \u00e8 del tipo:\ncon formazione di idrossido di alluminio fioccoso insolubile.\nnel caso di cloruro ferrico:\ncon formazione di fiocchi pesanti di idrossido ferrico.\nSe l'alcalinit\u00e0 \u00e8 insufficiente si pu\u00f2 aggiungere contemporaneamente al flocculante una idonea quantit\u00e0 di idrossido di calcio.\n\u00c8 preferibile disporre di tante vasche quanti sono i reagenti da aggiungere all'acqua.\nQuando gli impianti di chiariflocculazione sono a unit\u00e0 separate i bacini di coagulazione (\"flash mixing\") sono di norma a sezione circolare e possono essere a flusso radiale o a flusso assiale.\nFlocculazione.\nIn questa fase l'effluente della coagulazione viene sottoposto ad una lenta agitazione per circa 20-25 min, per favorire l'aggregazione dei microfiocchi in fiocchi sedimentabili.\nAffinch\u00e9 ci\u00f2 avvenga, all'acqua vengono aggiunti degli appositi agenti flocculanti: i pi\u00f9 usati oggi sono i polielettroliti.\nLa velocit\u00e0 di agitazione deve essere n\u00e9 troppo bassa per evitare la sedimentazione dei fiocchi, n\u00e9 troppo alta per evitare la rottura del fiocco.\nL'agitazione lenta si ottiene facendo ricorso a mescolatori meccanici (sistema dinamico) oppure disponendo nella vasca una serie di deflettori (sistema statico). I bacini di flocculazione hanno forma rettangolare e possono essere:\nCoagulanti.\nI vari coagulanti agiscono secondo un proprio particolare e complesso meccanismo chimico-fisico non sempre ancora a pieno conosciuto ed interpretato. I pi\u00f9 utilizzati sono i coagulanti inorganici come:\n- i seguenti sali d'alluminio: solfato di alluminio Al2(SO4)3, cloruro di alluminio AlCl3, policloruri basici di alluminio Aln(OH)mCl3n-m\n- i seguenti sali di ferro: cloruro ferrico FeCl3, solfato ferrico Fe2(SO4)3, solfato ferroso FeSO4\n- idrossido di calcio Ca(OH)2 detto calce spenta e ossido di calcio CaO detto calce viva.\nQueste sostanze dissociandosi liberano ioni Al3+ o Fe3+ i quali combinandosi con le particelle colloidali, formano sostanze pi\u00f9 voluminose che precipitano insieme ai rispettivi idrossidi (anch'essi molto voluminosi).\nLa reazione tra coagulante e l'acqua da trattare \u00e8 influenzata dalla temperatura, ad esempio in acqua calda si verifica in pochi secondi ma per temperature &lt; 4\u00a0\u00b0C la reazione \u00e8 fortemente rallentata.\nAnalizziamo i diversi coagulanti inorganici:\nAl2(SO4)3 \u00e8 il reattivo pi\u00f9 diffuso ed \u00e8 efficace con un pH tra 6,5 e 7,5.\nUna reazione che avviene in presenza di bicarbonato di calcio nell'acqua da trattare \u00e8 la seguente:\nCome si evince dalla reazione tale coagulante provoca una trasformazione della durezza carbonica naturale (Ca(HCO3)2) dell'acqua in durezza non carbonica (CaSO4), inoltre per la formazione di anidride carbonica l'acqua trattata presenta caratteristiche di acqua aggressiva.\nLa presenza di sodio o potassio nell'acqua influenza negativamente la coagulazione danneggiando il fiocco.\nIl \"solfato ferrico\" ha un comportamento molto simile a quello del cloruro ferrico ma ha il vantaggio di essere meno corrosivo ma ha lo svantaggio di essere molto costoso e di disciogliersi lentamente \n\u00c8 efficace con pH 4\u00f76 e pH 8,8\u00f79,2) e con acque a bassa temperatura.\nLa reazione principale \u00e8:\nCome il solfato di alluminio provoca una trasformazione della durezza carbonica naturale\ndell'acqua in durezza non carbonica e rende l'acqua aggressiva. Trova applicazioni anche nei trattamenti di decolorazione di acqua a basso pH, nella rimozione del manganese ad alto pH, riduzione della silice e nell'addolcimento alla calce.\nIl \"cloruro ferrico\" ha lo svantaggio di essere corrosivo per i materiali ferrosi.\n\u00c8 efficace con pH 4\u00f711.\nLa reazione principale \u00e8:\nA causa della formazione di anidride carbonica l'acqua diventa aggressiva.\nIl \"solfato ferroso\" \u00e8 il pi\u00f9 economico tra i coagulanti. \u00c8 adatto per acque con pH elevato e con un sufficiente tenore di ossigeno necessario all'ossidazione dell'idrato ferroso in ferrico che risulta insolubile.\nLe reazioni principali sono:\nL'\"'alluminato di sodio\" \u00e8 molto costoso e viene utilizzato anche nei trattamenti di addolcimento alla calce-soda specie nel caso di elevata durezza magnesiaca.\nFlocculanti o coadiuvanti della flocculazione.\nIn alcune acque, anche con un forte dosaggio di coagulante, non si riesce a sviluppare un fiocco di idonea densit\u00e0.\nIn questi casi vengono aggiunti nell'acqua i \"coadiuvanti della coagulazione\" per favorire l'addensamento dei microfiocchi in fiocchi.\nTali flocculanti, aggiunti in piccole dosi, subito dopo ai coagulanti, migliorano il rendimento del processo influendo soprattutto:\nI coadiuvanti pi\u00f9 utilizzati sono i \"polielettroliti\", macromolecole organiche ottenute attraverso processi di polimerizzazione, solubili in acqua o ben disperdibili, caratterizzati dalla presenza di gruppi carichi o almeno polari lungo tutta la catena.\nLa presenza di opportune cariche o di gruppi polari uniformemente distribuiti lungo la catena facilita l'aggregazione alla catena di microfiocchi gi\u00e0 formati, formando dei fiocchi di maggiore dimensione.\nSono prodotti naturali (amidi, polisaccaridi) o sintetici e possono essere ionici (cationici, anionici o polianfoliti) e non ionici (poliacrilammide).\nQuesti possono essere utilizzati anche come agenti coagulanti ma a causa del loro alto costo si preferisce utilizzarli in piccole dosi come flocculanti. \nOltre ai polielettroliti, sono frequentemente utilizzati come flocculanti anche quelli di natura inorganica come la bentonite, il carbone attivo in polvere (PAC), la silice attivata, l'alginato di sodio puro.\nSedimentazione secondaria o chiarificazione.\nL'effluente della chiariflocculazione viene addotto nelle vasche di decantazione al fine di consentire la sedimentazione dei fiocchi e la loro eliminazione sotto forma di fanghi. Il tempo di ritenzione \u00e8 dell'ordine di 2 - 8 ore e dipende dalla natura dei fiocchi. Esistono vari tipi di vasche di sedimentazione, chiamate anche chiarificatori, che possono essere classificate a flusso orizzontale e a flusso verticale; le prime sono di forma rettangolare le seconde circolari.\nI fiocchi che si depositano sul fondo delle vasche formano il fango che si pu\u00f2 rimuovere raccogliendolo con sistemi statici o dinamici. I primi consistono nel configurare il fondo della vasca a tramoggia (inclinazione delle pareti 1,5/1-2/1) in modo tale che il fango vi si possa accumulare naturalmente e dal quale viene estratto mediante pompe.\nI sistemi dinamici, pi\u00f9 utilizzati, consistono in rastrelli raschiatori che convogliano il fango nel punto del fondo vasca sagomato a tramoggia da cui il fango viene estratto mediante pompe. I fanghi estratti dai chiarificatori vengono inviati alla linea fanghi dell'impianto, mentre l'acqua chiarificata viene inviata al trattamento di filtrazione.\nFiltrazione.\nLa filtrazione post chiarificazione ha lo scopo di eliminare quei fiocchi e quei patogeni che non sono stati eliminati durante la sedimentazione.\nSi utilizzano filtri rapidi a gravit\u00e0 con letto filtrante monostrato (sabbia quarzosa) o costituito da due materiali (antracite superiore e sabbia quarzosa inferiore) le cui caratteristiche sono state gi\u00e0 descritte in precedenza.\nAddolcimento.\nCome \u00e8 noto, si definisce durezza di un'acqua il suo contenuto di ioni metallici bivalenti, essenzialmente Ca2+ e Mg2+.\nLa durezza non crea problemi per l'uso potabile ma essendo all'origine della formazione di incrostazioni, pu\u00f2 danneggiare tubazioni, lavatrici, caldaie, ecc. e pu\u00f2 creare problemi per particolari applicazioni industriali; pertanto in alcuni casi \u00e8 necessario rimuoverla.\nIl trattamento di rimozione della durezza si chiama \"addolcimento\". L'eliminazione o la riduzione della durezza dell'acqua \u00e8 indispensabile quando la durezza totale eccede i 50 gradi francesi. I possibili trattamenti di addolcimento possono essere suddivisi in due grandi categorie.\nMetodo per scambio ionico.\nPer ottenere questo, l'acqua viene fatta passare attraverso serbatoi cilindrici verticali detti addolcitori contenenti colonne di resine a scambio ionico. Queste sono costituite da minuscole sferette di resine scambiatrici preventivamente caricate con cloruro di sodio (sale); durante il passaggio le sferette rilasciano il sodio, adsorbendo il calcio e il magnesio. I vantaggi di questa operazione, in quanto il sodio non tende a precipitare sulle tubazioni, sono i seguenti: un funzionamento pi\u00f9 efficiente degli elettrodomestici e minori guasti alle condutture idriche, con risparmi di energia elettrica, di sapone e di detersivi. Tuttavia gli addolcitori non depurano l'acqua, e la forte quantit\u00e0 di sodio dell'acqua addolcita ne sconsiglia fortemente l'uso alimentare. Recenti studi dimostrano che l'apporto di calcio e di magnesio contenuti naturalmente nell'acqua sono indispensabili per la salute umana. Il magnesio \u00e8 responsabile di processi metabolici essenziali, mentre il calcio \u00e8 efficace nella prevenzione dell'osteoporosi. L'innalzamento dei valori di sodio, inoltre, pu\u00f2 causare problemi di ipertensione o provocare malattie cardiovascolari. Uno studio del British Regional Heart Study analizz\u00f2 253 citt\u00e0 tra il 1969 e il 1973 ed indic\u00f2 un valore di durezza ideale dell'acqua per uso alimentare pari a 17 gradi francesi.\nPer questi motivi oggi si tende a realizzare impianti domestici o industriali nei quali l'acqua in arrivo viene inviata ad un addolcitore per tutti gli usi tecnologici e igienici, mentre per uso alimentare l'acqua dell'acquedotto non viene trattata oppure viene ulteriormente trattata da un apparecchio ad osmosi inversa. Se la provenienza dell'acqua non \u00e8 igienicamente sicura se ad esempio, l'acqua proviene da un pozzo \u00e8 necessario procedere preventivamente alla disinfezione tramite ozonizzazione, raggi UV o clorazione (vedere di seguito).\nMetodo calce-soda.\nIl metodo per precipitazione pi\u00f9 semplice e comunemente eseguito \u00e8 il processo alla \"calce - soda\". In pratica vengono utilizzati calce spenta (Ca(OH)2) e soda Solvay (Na2CO3) in qualit\u00e0 di reagenti. La calce ha essenzialmente il compito di eliminare la durezza temporanea. L'idrossido di calcio provoca reazioni del tipo:\ndiminuendo in pratica la durezza temporanea dell'acqua precipitando il calcio e il magnesio come idrossidi insolubili. \nLa calce spenta inoltre trasforma la durezza permanente dovuta al magnesio in durezza calcica tramite la reazione:\nInfine la soda, che ha essenzialmente il compito di eliminare la durezza permanente, trasforma in carbonati insolubili i sali di calcio secondo la seguenti reazioni:\nIl carbonato di calcio precipita essendo poco solubile, mentre il solfato di sodio resta in soluzione, non potendo essere eliminata in questo processo ma comunque non da durezza. A contatto con il solfato di magnesio, invece, la soda determina la reazione:\nCome gi\u00e0 accennato in precedenza il solfato di sodio resta e in soluzione, mentre il carbonato di magnesio pu\u00f2 essere eliminato con la calce secondo la reazione descritta precedentemente, a proposito della durezza temporanea. I composti insolubili vengono poi eliminati tramite sedimentazione e poi filtrazione. La calce inoltre reagisce con l'eventuale anidride carbonica libera sciolta nell'acqua dando origine a carbonato di calcio insolubile. Questo processo \u00e8 efficace anche per l'abbattimento del ferro e del manganese presenti nelle acque profonde.\nSe \u00e8 richiesto il solo abbattimento della durezza temporanea si pu\u00f2 fare ricorso alla sola calce.\nStabilizzazione o neutralizzazione.\nLe acque sono considerate stabili quando non depositano ne solubilizzano il carbonato di calcio.\nQuesto accade quando la seguente reazione \u00e8 in equilibrio:\nse per\u00f2 vi \u00e8 un aumento del pH (diminuzione della concentrazione di H+) la reazione si sposta verso sinistra e l'acqua assume un carattere incrostante mentre se il pH diminuisce, la reazione si sposta verso destra e l'acqua diventa aggressiva.\nUn'acqua aggressiva pu\u00f2 dare origine a fenomeni di corrosioni nelle tubazioni metalliche con effetto di colorazione giallo-rossastra dell'acqua, che e pi\u00f9 evidente all'apertura di un rubinetto, dopo un prolungato tempo di chiusura, con inconvenienti identici a quelli provocati dalla presenza di ferro.\nUn eccesso naturale di acido carbonico, conseguente ad una presenza elevata di anidride carbonica, \u00e8 caratteristico delle acque di sorgente o proveniente da zone granitiche come ad esempio nella Valle D'Aosta, mentre acque ricche di carbonato di calcio sono quelle originate da zone carsiche come la Puglia.\nIl parametro di controllo per valutare l'aggressivit\u00e0 dell'acqua \u00e8 l'indice di saturazione o indice di Langelier. Un'acqua aggressiva pu\u00f2 causare la corrosione delle tubazione metalliche e cementizie mentre un'acqua incrostante pu\u00f2 creare diversi problemi quali l'intasamento delle tubazioni e il deterioramento degli elettrodomestici (lavatrici, ecc.).\nPer regolare la stabilit\u00e0 delle acque i trattamenti adottati sono i seguenti:\nper la neutralizzazione dell'acidit\u00e0 o deacidificazione, si pu\u00f2 ottenere con:\nLa neutralizzazione dell'alcalinit\u00e0 viene attuata con l'impiego di sostanze acide; i pi\u00f9 comuni antialcali sono l'acido solforico e l'acido cloridrico.\nDeferrizzazione e demanganizzazione.\nQuesti trattamenti rientrano tra i trattamenti chimici semplici e servono ad eliminare gli ioni solubili di ferro (Fe2+) e manganese (Mn2+) che conferiscono all'acqua un colore giallo-rossastro, che \u00e8 causa di macchie e aloni su biancheria, sanitari, elettrodomestici, nonch\u00e9 un sapore metallico sgradevole. Gli ioni ferrosi e manganosi sono presenti principalmente nelle acque profonde povere di ossigeno.\nIn presenza di ossigeno, o altro ossidante, si ha la formazione di idrossidi insolubili che precipitando intorbidiscono l'acqua conferendogli un colore che pu\u00f2 variare da giallo paglierino fino a rosso-marrone e si depositano sulle pareti interne delle tubazioni ostruendo le sezioni utile della condotta e supportando lo sviluppo dei ferrobatteri (ad esempio: \"Gallionella ferruginea\", \"Crenotrix\").\nI ferrobatteri, utilizzando il ferro precipitato come fonte energetica, proliferano formando una gelatina di colore rossastro sulla superficie interna dei tubi che ingrossandosi pu\u00f2 ulteriormente aggravare l'intasamento delle tubazioni nonch\u00e9 alterare le caratteristiche organolettiche dell'acqua (odore e sapore).\nInoltre possono innescare la biocorrosione dei materiali metallici e la degradazione dei materiali cementizi. Nell'uso domestico il ferro contenuto nell'acqua macchia sanitari, rubinetteria e biancheria creando inconvenienti estetici e igienici, mentre in campo industriale pu\u00f2 creare problemi ad esempio a concerie, cartiere o tintorie. Inoltre i composti insolubili determinano l'inquinamento delle resine a scambio ionico nei sistemi di addolcimento, riducendone drasticamente il ciclo di vita.\nQuesti trattamenti sono indispensabili per il trattamento dell'acqua destinata al consumo umano quando la quantit\u00e0 di questi due elementi \u00e8 superiore ai limiti imposti dalla vigente normativa D.Lgs. n.31/2001 (ferro: 200\u00a0\u03bcg/l, manganese: 50\u00a0\u03bcg/l). I possibili trattamenti adottabili sono:\nI trattamenti per abbattere il ferro e il manganese sono gli stessi ma per il secondo i tempi sono pi\u00f9 lunghi.\nAerazione.\nTra gli ossidanti il pi\u00f9 comunemente utilizzato \u00e8 l'ossigeno. \nL'ossidazione si ottiene con il \"processo di aerazione\" (vedere aerazione) mediante insufflaggio di aria sotto forma di bolle minute in un'apposita vasca e l'eliminazione del precipitato mediante filtrazione. \nL'ossidazione avviene secondo le seguenti reazioni:\nGli ossidi insolubili vengono eliminati mediante filtrazione.\nL'ossidazione con aria si dimostra scarsamente efficace:\nIn questi caso bisogna ricorrere al trattamento di ossidazione chimica (vedere ossidazione) molto pi\u00f9 energico dell'aerazione.\nOssidazione.\nCome su accennato l'ossidazione chimica si usa, al posto dell'aerazione, quando questa non \u00e8 sufficiente a ridurre a valori accettabili il ferro e il manganese presente nelle acque profonde.\nL'ossidazione inoltre consente anche l'abbattimento dei microinquinanti organici.\nIn molti casi i prodotti utilizzati per la disinfezione possono essere utilizzati come agenti ossidanti.\nI pi\u00f9 utilizzati disinfettanti/ossidanti sono:\nIl cloro \u00e8 adatto all'ossidazione di sostanze inorganiche ridotte come il ferro, ma anche nitrito, solfito, solfato ecc.\nSe \u00e8 necessaria una sostanza che abbia solo propriet\u00e0 ossidanti, e non disinfettanti, si pu\u00f2 utilizzare il permanganato di potassio che se sovradosato colora di rosa l'acqua trattata:\nil cloro ed i cloroderivati sono preferibili come ossidanti, sia per ragioni economiche, sia per la facilit\u00e0 di impiego.\nGli ossidi insolubili che si vengono a formare sono eliminati con la filtrazione.\nMediante l'ossidazione si possono eliminare sostanze presenti nell'acqua grezza trasformandole in altre che non sono dannose o allontanandole come ad esempio i solfuri che possono essere ossidati a solfati, i cianuri che possono essere ossidati ad azoto e biossido di carbonio ed eliminati come gas.\nOssidazione catalitica.\nIl processo ossidativo si ottiene facendo passare l'acqua attraverso speciali filtri (filtri deferrizzatori, demanganizzatori), sia a gravit\u00e0 che a pressione, in grado di effettuare sia il processo di ossidazione di ferro e manganese che quello di filtrazione.\nIl letto filtrante \u00e8 costituito, nella sua composizione standard, da biossido di manganese (pirolusite), ottenuto dal lavaggio essiccatura e vagliatura del minerale selezionato per attivit\u00e0 catalitica, che \u00e8 un materiale a elevato potere ossidante, miscelato dal 20 al 50% con sabbia quarzosa, con potere meramente filtrante.\nIn questo caso \u00e8 necessario che la granulometria dei due materiali si scelta adeguatamente per avere una perfetta miscelazione dopo i controlavaggi. Il biossido di manganese pu\u00f2 essere utilizzato anche da solo. La pirolusite \u00e8 idonea a trattare acque con pH &gt; 6,2. A contatto con la pirolusite, il ferro e il manganese si ossidano trasformandosi in ossidi insolubili che vengono trattenuti dall'azione filtrante del filtro stesso.\nPer accelerare il processo ossidativo, l'acqua pu\u00f2 essere soggetta ad una ossidazione chimica preliminare al fine di ossidare il ferro consentendone quindi la sua eliminazione meramente meccanica nel letto filtrante. In presenza di sufficiente ossigeno la pirolusite \u00e8 capace di promuovere da sola l'ossidazione dello ione ferroso. Per eliminare il manganese si possono utilizzare due processi:\nI filtri vanno periodicamente assoggettati a controlavaggio per rimuovere gli ossidi precipitati. Bisogna osservare che la demanganizzazione richiede tempi di contatto maggiori rispetto alla deferizzazione. Con questi filtri si possono eliminare anche arsenico e idrogeno solforato.\nLa masse filtrante/ossidante pu\u00f2 essere costituita anche da zeoliti al manganese.\nLe zeoliti richiedono di essere rigenerate periodicamente con permanganato di potassio.\nDesilicazione.\nLa desilicazione si pu\u00f2 ottenere durante i trattamenti di chiarificazione e di addolcimento aumentando il dosaggio dei reattivi.\nNel caso sia l'unico trattamento da eseguire si adotta lo scambio ionico con resine anioniche forti rigenerate con soluzioni di idrossido di sodio, cio\u00e8 resine che contengono gruppi a carattere basico (\"resine anioniche\") come i radicali ammonici quaternari (\"resine anioniche forti\").\nSe indichiamo schematicamente la resina anionica con la formula RHO, risulta che un'acqua contenente ioni silicato (ione metasilicato) disciolti dar\u00e0 luogo, venendo a contatto con le resine, a reazioni del tipo:\nFluorurazione e defluorurazione.\nLa presenza del fluoro nell'acqua pu\u00f2 essere nociva se in concentrazioni elevate, non nociva se contenuta entro determinati limiti.\nPer variare la concentrazione del fluoro presente nell'acqua si pu\u00f2 procedere con i seguenti trattamenti chimici normali:\nAerazione o strippaggio con aria.\nL'\"aerazione\" \u00e8 un trattamento fisico naturale che viene frequentemente adottato per correggere la concentrazione di gas disciolti nelle acque grezze superficiali compresi i microinquinanti organici volatili come alcuni solventi clorurati. Questo trattamento consiste nell'insufflare aria nell'acqua allontanando in questo modo le sostanze gassose indesiderate.\nIl trattamento si basa sulla legge di Dalton e sulla legge di Henry (la solubilit\u00e0 di un gas in un liquido a temperatura costante \u00e8 direttamente proporzionale alla pressione parziale del gas stesso nella fase gassosa) pertanto insufflando aria si fa in modo che la pressione parziale dei gas ad essa estranei venga mantenuta a valori pressoch\u00e9 nulli e si provoca cos\u00ec la loro eliminazione dalla fase acquosa.\nSperimentalmente \u00e8 stato notato che alcuni composti gassosi vengono rimossi pi\u00f9 o meno facilmente rispetto a quello che sarebbe possibile prevedere sulla base dei valori della sola costante di Henry. Mediante lo strippaggio \u00e8 possibile ad esempio:\nI rendimenti di rimozione dell'aerazione nei confronti dei microinquinanti organici sono molto buoni (90-95%). Viene anche utilizzato, negli impianti di potabilizzazione delle acque profonde per ossidare il ferro e il manganese disciolto (vedi deferrizzazione e demanganizzazione) in forme insolubili eliminabili con una successiva sedimentazione e filtrazione.\nL'aerazione pu\u00f2 determinare per\u00f2 l'introduzione nell'acqua trattata di batteri o altri contaminanti presenti nell'aria e inoltre tale trattamento genera una emissione aeriforme inquinante e pertanto bisognosa di un trattamento specifico prima della sua immissione nell'atmosfera. Di norma vengono utilizzati due tipologie di aeratori:\nL'ossigeno inoltre oltre ad ossidare ioni quali quelli ferrosi e manganosi che flocculano ossida anche le eventuali sostanze organiche.\nPer ossidare preventivamente queste ultime si pu\u00f2 usare per esempio l'ozono o il cloro ( (vedere trattamento di ossidazione).\nOssidazione.\nL'ossidazione avviene prevalentemente per via chimica anche se sono in via di sperimentazione quella per via fotochimica mediante raggi ultravioletti (vedi attinizzazione). L'ossidazione chimica permette l'abbattimento dei microinquinanti organici anche se in questo caso deve essere sempre attentamente valutata la possibilit\u00e0 che una incompleta ossidazione porti a degli intermedi di reazione parimenti o maggiormente tossici.\nL'ossidazione chimica si usa inoltre al posto dell'aerazione quando questa non \u00e8 sufficiente a ridurre a valori accettabili il ferro e il manganese presente nelle acque profonde (vedi deferrizzazione e demanganizzazione). In molti casi i prodotti utilizzati per la disinfezione possono essere utilizzati come agenti ossidanti.\nI pi\u00f9 utilizzati disinfettanti/ossidanti sono:\nIl cloro \u00e8 adatto all'ossidazione di sostanze inorganiche ridotte come il ferro, ma anche nitrito, solfito, solfato ecc. In merito al manganese questo viene ossidato molto lentamente dal cloro, in questo caso si pu\u00f2 procedere utilizzando un filtro rivestito di ossido di manganese.\nSe \u00e8 necessaria una sostanza che abbia solo propriet\u00e0 ossidanti e non disinfettanti si utilizza il permanganato di potassio che per\u00f2 utilizzato in eccesso colora di rosa l'acqua trattata. Il cloro ed i cloroderivati sono preferibili come ossidanti, sia per ragioni economiche, sia per la facilit\u00e0 di impiego.\nGli ossidi insolubili vengono eliminati con la sedimentazione e la filtrazione. Mediante l'ossidazione si possono eliminare sostanze presenti nell'acqua grezza trasformandole in altre che non sono dannose o allontanandole; tra questi i solfuri che possono essere ossidati a solfati, i cianuri che possono essere ossidati ad azoto e biossido di carbonio ed eliminati come gas.\nTrattamenti di affinazione.\nI trattamenti di affinazione sono trattamenti fisici e chimici adottati per correggere le caratteristiche organolettiche e la concentrazione di solidi disciolti.\nTali trattamenti si distinguono in:\nOltre ai trattamenti tradizionali di seguito descritti, per l'affinamento esistono anche i processi a membrana, molto pi\u00f9 efficaci di quelli tradizionali ma anche pi\u00f9 costosi.\nPertanto le applicazioni delle membrane (che rientrano nella categoria dei filtri superficiali) \u00e8 limitata a trattamenti di affinamento per la rimozione di inquinanti difficili da trattare con i metodi tradizionali.\nControllo dell'odore e del sapore.\nLe sostanze responsabili delle alterazioni dell'odore e del sapore sono normalmente le sostanze organiche volatili insature, gas disciolti (ad esempio idrogeno solforato) e microrganismi (ad esempio alghe, microviventi). Poich\u00e9 l'odore e il sapore dell'acqua sono strettamente interconnessi, si utilizzano gli stessi trattamenti.\nI trattamenti adottabili sono:\nI primi 3 trattamenti sono stati gi\u00e0 descritti nei punti precedenti.\nAdsorbimento su carbone attivo.\nIl trattamento su carbone attivo permette di eliminare dall'acqua sostanze microinquinanti organiche ed inorganiche (es. metalli pesanti, insetticidi e altri fitofarmaci, clorammine, trialometani, ecc.) che possono dare origine ad alterazione dell'odore e del sapore.\nIl carbone attivo possiede al suo interno una miriade di canalini, pori e tasche dove le sostanze gassose o disciolte presenti in una soluzione formano legami fisici con la superficie del carbone e pertanto vi aderiscono. Questa propriet\u00e0 si chiama adsorbimento;il potere adsorbente di un solido \u00e8 definito dall'isoterma di Freundlich.\nLe caratteristiche dei materiali adsorbenti sono:\nPer conferire questa propriet\u00e0 al carbone (sia di origine vegetale che minerale), questo viene sottoposto ad un trattamento di \"attivazione\" che consistente in un riscaldamento in presenza di adatti reagenti e tendente a farne aumentare la superficie specifica.\nL'adsorbimento su carbone attivo pu\u00f2 avvenire:\nPer eliminare le sostanze che intasano il filtro, come per i filtri rapidi, si procede al \"controlavaggio\", ma se si vuole eliminare le sostanze adsorbite che determinano l'esaurimento del carbone attivo, si deve procedere alla \"rigenerazione\" del materiale. La rigenerazione del carbone attivo granulare avviene o per via chimica mediante opportuni solventi o per via termica inviando il materiale in forni ad alta temperatura dove viene rigenerato per combustione in atmosfera di vapore acqueo.\nQuest'ultima rigenerazione \u00e8 la pi\u00f9 usata e la meno costosa ma comporta una perdita di carbone variabile tra 5%-10%. I filtri su carbone attivo sono del tutto simili ai filtri rapidi per caratteristiche, dimensioni e parametri dimensionali. In alcuni casi due filtri sono disposti in serie: il primo in up-flow e il secondo in down-flow;\nUn problema di questi filtri \u00e8 la crescita di batteri sul carbone. L'eccessivo sviluppo microbico pu\u00f2 causare, infatti, l'intasamento del filtro e, quindi, la conseguente indesiderata presenza di un alto quantitativo di batteri nell'acqua trattata.\nIl PAC viene perso insieme ai fanghi di supero pertanto il loro uso \u00e8 pi\u00f9 costoso per\u00f2 non favoriscono lo sviluppo batterico.\nDemineralizzazione.\nPer molti impieghi come ad esempio:\nnon \u00e8 sufficiente l'allontanamento delle sostanze in sospensione e dei sali che danno durezza ma bisogna procedere ad una drastica riduzione di tutte le sostanze disciolte, che salvo casi eccezionali, sono rappresentate quasi totalmente da sostanze inorganiche presenti in forma ionica.\nIl metodo oggi disponibile per la dissalazione delle acque dolci superficiali e profonde \u00e8 lo scambio ionico.\nScambio ionico.\nLo scambio ionico si basa sulla propriet\u00e0 di alcune sostanze di natura organica, dette \"resine scambiatrici\", insolubili in acqua, capaci di scambiare con l'acqua stessa atomi legati ai loro gruppi funzionali con gli ioni presenti in soluzione.\nLe resine scambiatrici si dividono in:\nQueste resine possono essere naturali (zeolite, glauconite) e artificiali; le prime sono cationiche e si utilizzano prevalentemente per il trattamento di addolcimento, per le demineralizzazione si usano prevalentemente quelle artificiali.\nLe resine, sia anioniche che cationiche, possono ancora suddividere in deboli e forti:\nSchematicamente le resine cationiche possono essere rappresentate con il simbolo RH, le anioniche con ROH.\nPertanto l'acqua contenente sali disciolti, venendo a contatto con le resine d\u00e0 vita a reazioni del tipo:\nLe resine si presentano sotto forma di granuli delle dimensioni di qualche millimetro, vengo posti in recipienti cilindrici di diametro variabile simili a filtri in pressione.\nLe resine si considerano esaurite quando buona parte degli atomi di idrogeno e dei gruppi ossidrilici scambiati sono stati sostituiti e le razioni di scambio non possono pi\u00f9 aver luogo.\nA questo punto \u00e8 necessario effettuare la loro rigenerazione.\nNel caso di resine cationiche la rigenerazione consiste nel contatto con una soluzione a concentrazione abbastanza elevata di ioni H+, ottenuta praticamente con una soluzione di acido cloridrico.\nNel caso di resine anioniche la soluzione \u00e8 invece di idrossido di sodio (ioni OH-).\nIn questo modo le reazioni su riportate si spostano verso sinistra e la resina si rigenera.\nDisinfezione.\nIl trattamento di disinfezione ha lo scopo di distruggere completamente i microrganismi patogeni o di microrganismi indicatori della potenziale presenza di microrganismi patogeni. Questo trattamento \u00e8 sempre presente nella potabilizzazione delle acque superficiali o trattate in apparecchiature all'aperto mentre per le acque profonde pu\u00f2 essere presente se necessario. Di regola il trattamento di disinfezione \u00e8 posto a valle di tutto il ciclo di potabilizzazione.\nSpesso, nel caso di acque superficiali, si pu\u00f2 prevedere:\nI trattamenti usualmente impiegati sono:\nTale trattamento viene usato sempre anche negli impianti di depurazione anche se non scopi diversi, infatti nel trattamento delle acque reflue la disinfezione serve a ridurre la carica batterica entro i limiti richiesti dalla normativa vigente per il mantenimento degli standard qualitativi del corpo ricettore (mare, fiumi, laghi, suolo).\nClorazione.\n\u00c8 il trattamento di disinfezione pi\u00f9 diffuso che garantisce l'igienicit\u00e0 dell'acqua per tutto il suo percorso fino all'utenza, ma pu\u00f2 generare sottoprodotti tossici e altera il sapore dell'acqua.\nAzione disinfettante.\nL'azione battericida \u00e8 svolta dal cloro e dai suoi derivati (ipocloriti e biossido di cloro). Tale azione si estrinseca come azione ossidante e tossica sul protoplasma della cellula e soprattutto come azione inibitrice dei processi enzimatici; l'azione ossidante \u00e8 importante per la distruzione dei virus mentre l'azione tossica ed inibitrice determina il blocco del metabolismo dei batteri.\nPer contro il cloro \u00e8 inadatto all'inattivazione di spore batteriche e protozoi (es. \"cryptosporidium parvum\"); per questi tipi di microrganismi risultano pi\u00f9 efficaci, l'ozonizzazione, l'attinizzazione e la filtrazione su membrana.\nAffinch\u00e9 l'azione della clorazione risulti efficace \u00e8 importante che la torbidit\u00e0 dell'acqua sia bassa per evitare che i microrganismi non si aggreghino alle particelle sottraendosi cos\u00ec all'azione del disinfettante. L'agente disinfettante \u00e8 l'acido ipocloroso che si ottiene sciogliendo clorogas o gli ipocloriti - ma non il biossido di cloro la cui azione battericida \u00e8 diversa - in acqua secondo le seguenti relazioni:\nLa dissociazione dell'acido ipocloroso in ione clorito o ipocloritione (ClO-), avviene secondo la seguente reazione:\ne di conseguenza l'azione disinfettante del clorogas o degli ipocloriti, \u00e8 fortemente influenzato dal pH. Infatti poich\u00e9 l'azione disinfettante legata alla forma indissociata dell'acido ipocloroso, essendo lo ione clorito privo di effetti disinfettanti, questa sar\u00e0 pi\u00f9 efficace nelle acque con pH pi\u00f9 basso. Con un pH &lt; 5 si ha un grado di dissociazione di HClO praticamente nullo mentre passando a pH = 8 il grado di dissociazione \u00e8 pari a circa il 70-80%. La reattivit\u00e0 del biossido di cloro \u00e8 invece indipendente dal pH.\nAzione ossidante.\nIl clorogas e gli ipocloriti, come gi\u00e0 accennato in precedenza, sono adatti all'ossidazione di sostanze inorganiche ridotte come: ferro, manganese, solfato, solfito, nitrito, ecc. La velocit\u00e0 di ossidazione del manganese \u00e8 per\u00f2 lenta.\nInoltre il cloro ossida il bromuro e lo ioduro generando come sottoprodotti i bromati e gli iodati, reagiscono con l'ammonio formando clorammine, le quali hanno un potere disinfettante anche se inferiore a quello del cloro.\nIl cloro \u00e8 per\u00f2 inadatto all'ossidazione dei composti organici poich\u00e9 danno origine a dei sottoprodotti clorati che possono essere pi\u00f9 pericolosi delle sostanze da cui derivano (es. trialometani).\nLa presenza di fenoli pu\u00f2 creare sottoprodotti (clorofenoli) che alterano il sapore e l'odore dell'acqua.\nIl biossido di cloro invece oltre al ferro ossida efficacemente anche il manganese trasformandoli in ossidi insolubili facilmente eliminabili mediante filtrazione.\nInoltre questa sostanza non ossida il bromuro non creando bromati o altri prodotti bromorganici e non reagisce con l'ammonio - non si formano clorammine. Infine ossida efficacemente i fenoli e tutti quei composti che alterano il sapore e l'odore e decolora efficacemente gli acidi umici e fulvici. Non forma trialometani.\nDosaggio.\nPer \"clororichiesta\" si intende la quantit\u00e0 necessaria di cloro per una completa potabilizzazione dell'acqua. Il cloro viene aggiunto all'acqua fino a che la domanda di cloro presentata dalle sostanze organiche disciolte sia soddisfatta, tutta l'ammoniaca presente sia stata ossidata e rimanga in soluzione un residuo di cloro libero.\nSi raggiunge il punto di viraggio o \"punto di rottura\" (\"break point\") quando il tenore di cloro libero presente nell'acqua aumenta proporzionalmente alla dose di cloro introdotta (diagramma di clorazione: cloro aggiunto-cloro residuo). La presenza nell'acqua di cloro libero \u00e8 importante per rendere l'acqua batteriologicamente pura fino al rubinetto delle utenze, prevenendo inquinamenti accidentali lungo il percorso dell'acqua.\nPu\u00f2 capitare per\u00f2 che dosaggi sbagliati in eccesso facciano acquisire all'acqua sapore e odore sgradevoli dovuti al cloro o ai clorofenoli e inoltre pu\u00f2 danneggiare l'apparato digerente.\nI \"cloratori\" sono pompe dosatrici di cloro, solitamente sotto forma di ipoclorito di sodio. Questi erogano quantit\u00e0 dosate di cloro per corrispettivi volumi di acqua in transito.\nCloro gassoso.\nIl cloro gassoso \u00e8 molto aggressivo e corrosivo e pertanto devono essere prese tutte le precauzioni necessarie per evitare eventuali fughe.\nPu\u00f2 essere aggiunto:\nIl cloro gassoso pu\u00f2 formare trialometani (THM) e acidi aloacetici (HAAs).\nIl cloro gassoso \u00e8 poco adatto per i piccoli acquedotti a causa della sua difficile manipolazione.\nIpocloriti.\nL'utilizzo di ipocloriti \u00e8 pi\u00f9 costoso del clorogas e risulta pi\u00f9 competitivo di questo nel caso di disinfezione saltuaria e per piccoli impianti.\nGli ipocloriti pi\u00f9 utilizzati sono quello di sodio, di calcio e di potassio.\nL'ipoclorito di sodio utilizzata a scopo potabile deve essere conforme alla norma UNI EN 901.\nCome il cloro gassoso pu\u00f2 formare trialometani (THM) e acidi aloacetici.\nBiossido di cloro.\nIl biossido di cloro essendo fortemente instabile e di difficile formazione viene prodotto in apposti reattori, al momento dell'utilizzo partendo da clorito di sodio e acido cloridrico secondo la seguente reazione:\nNuove tecnologie prevedono anche la generazione di biossido di cloro partendo da clorato di sodio e acido solforico in presenza di acqua ossigenata secondo la seguente reazione:\n2NaClO3 + H2SO4 + H2O2 \u2192 2ClO2 + O2+ Na2SO4 + 2H2O\nIl biossido di cloro rispetto al cloro ha i seguenti vantaggi:\nTuttavia anche il biossido di cloro presenta dei problemi infatti \u00e8 pi\u00f9 costoso e l'NaClO2 non reagito potrebbe formare cloriti o clorati, che sono potenti agenti mutageni.\nTecniche di clorazione.\nLe tecniche usualmente impiegate sono:\nPreclorazione.\nPrevede l'aggiunta di cloro a monte della filtrazione (trattamento di chiariflocculazione) in quantit\u00e0 tale che non si abbia cloro residuo a valle del filtro.\nCon questa tecnica si hanno i seguenti vantaggi:\nQuesta tecnica \u00e8 bene che sia seguita sempre da una postclorazione per garantire la potabilit\u00e0 dell'acqua prodotta.\nSuperclorazione.\nPrevede l'aggiunta occasionale di cloro ad alte concentrazioni(o in un punto del ciclo di potabilizzazione - di regola dopo la filtrazione - o frazionata in pi\u00f9 punti dell'impianto) al fine della rimozione degli odori e dei sapori.\nPer rimuovere l'eccesso di cloro che rimane nell'acqua si effettua una \"declorazione\" mediante ad esempio:\nClorazione frazionata.\nPrevede l'aggiunta di cloro ad alte concentrazioni in due punti distinti dell'impianto.\nCon questa tecnica si hanno i seguenti vantaggi:\nSulla flora batterica, l'azione del cloro a alte concentrazioni per tempi brevi \u00e8 pi\u00f9 efficace di un'esposizione per tempi lunghi a basse concentrazioni come avviene ad esempio in una preclorazione.\nPostclorazione.\nPrevede l'aggiunta di cloro a valle della filtrazione (trattamento di chiariflocculazione).\nIn questo caso la quantit\u00e0 di cloro \u00e8 minima essendo stato gi\u00e0 abbattuto la quasi totalit\u00e0 delle sostanze organiche presenti nell'acqua grezza e pertanto l'azione del cloro si concentra solo sulla flora batterica presente.\nCome disinfettante viene frequentemente preferito l'ipoclorito di sodio.\nCloroammoniazione.\nLa cloroammoniazione sfrutta l'azione battericida delle clorammine prodotte dall'ammoniaca e dal cloro aggiunto separatamente all'acqua.\nL'acido ipocloroso, che si forma per aggiunta di cloro nell'acqua, si combina con l'azoto ammoniacale formando mono e diclorammine secondo la seguente reazione (per le monocloroammine):\nPoich\u00e9 l'azione battericida \u00e8 pi\u00f9 lenta di quella del cloro, specialmente per pH elevati, il tempo di contatto con l'acqua deve essere pi\u00f9 lungo (1 - 2 ore).\nIl trattamento di cloroammoniziaone per\u00f2 garantisce una percentuale di cloro residuo libero pi\u00f9 elevata rispetto a quella del cloro, garantendo cos\u00ec una maggiore sicurezza contro gli inquinamenti accidentali senza alterare le propriet\u00e0 organolettiche dell'acqua.\nInoltre non produce quantit\u00e0 significanti di trialometani.\nOzonizzazione.\nL'ozonizzazione \u00e8 una tecnica di disinfezione delle acque che impiega ozono (O3).\nL'azione ossidante dell'ozono avviene in due modi: direttamente tramite O3 (selettiva) e attraverso il radicale OH di formazione secondaria (non selettiva).\nVantaggi e svantaggi.\nL'ozono rispetto al cloro:\nInoltre l'utilizzo dell'ozono porta all'ossidazione e alla conseguente rimozione delle sostanze inorganiche presenti nell'acqua, come il ferro, il manganese (vedere deferrizzazione e demanganizzazione) il cianuro, l'arsenico.\nProvvede alla distruzione di diversi microinquinanti organici - come fitofarmaci, fenoli e detergenti - in maniera pi\u00f9 efficace del cloro; infatti risulta pi\u00f9 attivo nella demolizione di molecole complesse. Ha per\u00f2 l'inconveniente di avere un costo elevato e avendo un decadimento rapido, non consente una copertura igienica dell'acqua fino all'utenza e pertanto non pu\u00f2 essere l'unico trattamento di disinfezione. Infine in presenza di acque contenenti bromuri d\u00e0 origine a bromati che rientrano tra i sottoprodotti della disinfezione (vedere sottoprodotti della disinfezione).\nImpiego.\nQuesto gas essendo instabile e non potendo essere stoccato e trasportato deve essere prodotto nel luogo di trattamento mediante ozonizzatore.\nNei generatori di ozono, l'aria prelevata dall'esterno, viene sottoposta inizialmente ad una deumidificazione spinta. Successivamente, all'interno del generatore, il flusso viene investito da scariche elettriche ad alto voltaggio che fanno arricchire l'aria di ozono, infatti l'energia fornita consente ad una parte delle molecole d'ossigeno di essere scisse in due molecole omologhe dette radicali che sono particolarmente elettronegative, secondo la reazione:\nciascun radicale andr\u00e0 ad unirsi ad una molecola di ossigeno per dare ozono, una molecola trivalente molto aggressiva e instabile:\nL'ozono \u00e8 una molecola instabile e la sua azione disinfettante risulta dall'ossigeno nascente, altamente ossidante, che si libera nella seguente reazione di dissociazione:\nL'ozono ha una bassa solubilit\u00e0 nell'acqua ed essendo questo gas tossico e corrosivo, deve essere immesso nella corrente dal basso verso l'alto per aumentarne la miscelazione.\nL'immissione nella corrente avviene per insufflaggio, attraverso una rete di piastre in ceramica porosa poste sul fondo della camera di contatto.\nIl contatto acqua-aria ozonata, e pertanto la soluzione dell'ozono, avviene sulla superficie delle numerose bollicine che risalgono in superficie. La parte di aria ozonata in eccesso viene recuperata nella parte superiore della camera di contatto e rimessa in circolo.\nL'ozonizzazione pu\u00f2 essere effettuata anche all'acqua grezza in ingresso all'impianto. In questo modo si previene la formazione e lo sviluppo di popolazioni batteriche ed algali, e si riesce a mantenere tutte le sezioni dell'impianto di potabilizzazione in condizioni di massima pulizia.\nAttinizzazione.\nL'attinizzazione sfrutta l'azione battericida dei raggi ultravioletti emanati da lampade a vapori di mercurio a bassa pressione. L'uso di raggi UV consente di distruggere le molecole indispensabili per i processi metabolici del DNA batterico.\nI raggi UV hanno un potere biocida elevatissimo nei confronti di batteri, spore, virus, funghi, nematodi. L'efficacia massima la si ha mediante l'uso di lunghezza d'onda (\u03bb) intorno ai 250 nanometri corrispondente agli UV C e con una densit\u00e0 di flusso radiativo di almeno 6000\u00a0\u00b5W/cm2 (microWatt per centimetro quadrato). Poich\u00e9 le lampade usate normalmente perdono efficacia nel corso del tempo si usano lampade con densit\u00e0 di flusso radiativo molto superiore.\nQuesto trattamento \u00e8 efficace a condizione che l'acqua sia sufficientemente limpida (SST&lt; 30\u00a0mg/l), e perci\u00f2 i raggi luminosi possano permearla completamente, poich\u00e9 l'energia radiante viene intercettata dalle particelle sospese.\nTecnica.\nIl trattamento consiste nell'esporre l'acqua perfettamente limpida per 1-3 secondi ai raggi UV-C, e poich\u00e9 la penetrazione dei raggi \u00e8 limitata l'acqua deve scorrere in lama &lt; 10\u00a0cm. L'esposizione delle acque ai raggi ultravioletti pu\u00f2 avvenire sostanzialmente in due modi.\nNel primo caso l'acqua scorre all'interno di un reattore tubolare, sigillato e in pressione, in cui \u00e8 posta la lampada; nel secondo caso l'acqua scorre su una superficie riflettente e al di sopra di questa \u00e8 posta la lampada.\nVantaggi e svantaggi.\nL'utilizzo dei raggi ultravioletti ha il vantaggio di non dover aggiungere sostanze chimiche, causa della modifica delle propriet\u00e0 organolettiche dell'acqua, ma nel contempo ha lo svantaggio dei costi elevati, della necessit\u00e0 di acqua relativamente limpida e del non garantire la persistenza e pertanto non pu\u00f2 essere l'unico trattamento di disinfezione. Infine risulta adatto per trattare piccole portate.\nProcessi oligodinamici.\nI processi oligodinamici o sterilizzazione ione d'argento, ancora in via di sperimentazione, sfruttano l'azione inibitrice sulla vita batterica dell'argento (effetto oligodinamico.)\nPer la sterilizzazione l'argento viene disposto su sabbia, porcellana o candele ceramiche o aggiunto direttamente all'acqua.\nSottoprodotti della disinfezione.\nLa disinfezione pu\u00f2 determinare la produzione di sottoprodotti, detti DBPs - dall'inglese \"Disinfection By-Products\", che risultano dei contaminati dell'acqua potabile che possono conferire a questa odori e sapori sgradevoli ma possono anche avere effetti nocivi per la salute (prodotti cancerogeni).\nInfatti i disinfettanti formano, con alcune sostanze organiche e/o inorganiche presenti nell'acqua, composti di tipo:\nI fattori che influenzano la formazione dei DPBs sono la tipologia, la dose del disinfettante e il residuo di disinfezione.\nCome si \u00e8 visto in precedenza il cloro gassoso e gli ipocloriti formano acido ipocloroso il quale pu\u00f2 dare origine a DBP come:\nIl biossido di cloro forma principalmente composti inorganici come i cloriti e i clorati, mentre le clorammine possono dare origine ad esempio a alogenotrili, clorammine organiche, come composti organo-alogenati, mentre come composti inorganici possono formare nitriti, nitrati, clorati e idrazina, mentre tra i composti non alogenati figurano aldeidi e chetoni.\nL'ozono pu\u00f2 dare origine tra l'altro a bromoformio, acetone come composti del primo gruppo, clorati, iodati e bromati come composti inorganici e aldeidi e chetoni come composti dell'ultimo gruppo.\nTrialometani.\nTra i sottoprodotti pi\u00f9 pericolosi della disinfezione troviamo i trialometani o THMs (TriHaloMethanes). Quelli principalmente presenti nell'acqua potabile sono: cloroformio, bromoformio, bromodiclorometano, dibromoclorometano. Queste sostanze sono sospettate di creare danni al fegato, reni e al sistema nervoso centrale e sono inoltre considerati cancerogeni per l'uomo (2B per la IARC - probabile cancerogeno). Si formano per reazione tra il cloro e la materia organica presente nell'acqua; si possono formare anche per reazione col propanone (sotto prodotto dell'ozono). Il D.lgs n.31/2001 prevede un limite massimo di trialomentani pari a 30\u00a0\u00b5g/L.\nAcidi aloacetici.\nSia il cloro gassoso che gli ipocloriti reagendo con il propanone presente nell'acqua possono formare gli acidi aloacetici o HAAs dall'inglese HaloAceticAcids.\ni principali HAAs sono:\nAnche queste sostanze sono sospettate di causare il cancro nell'uomo.\nTali sostanze non sono regolamentate dal D.lgs n.31/2001 di recepimento della Dir. 98/83/CE \"relativa alla qualit\u00e0 delle acque destinate al consumo umano\", ma dovranno esserlo nell'emanando provvedimento con cui, entro il 12/1/2023, dovr\u00e0 essere recepita la Dir. (UE) 2020/2184 avente lo stesso argomento e che ha abrogato la Dir. 98/83/CE.\nSchemi tipo di impianti linea acqua.\nImpianti per acque superficiali.\nLe acque superficiali normalmente sono notevolmente contaminate.\nSono presenti contaminanti di origine naturale come alcuni solidi sospesi (torbidit\u00e0), sostanze organiche e microinquinanti di origine antropica oltre ad una elevata carica microbica. La normativa vigente (art. 80 D.lgs n. 152/2006 e s.m.i.) regola le acque dolci superficiali destinate alla produzione di acqua potabile.\nIn tal senso le acque superficiali vengono classificate in 3 categorie, secondo le loro caratteristiche fisiche, chimiche e microbiologiche (allegato 1/A del suddetto D.lgs) - A1,A2,A3.\nPer ognuna di queste categorie vengono stabiliti i trattamenti specifici di potabilizzazione:\nUn impianto tipo per acqua superficiali di categoria A1 pu\u00f2 essere costituito dai seguenti trattamenti:\nUn impianto tipo per acqua superficiali di categoria A2 pu\u00f2 essere costituito dai seguenti trattamenti:\nUn impianto tipo per acqua superficiali di categoria A3 pu\u00f2 essere costituito dai seguenti trattamenti:\nI pretrattamenti sono costituiti essenzialmente da una combinazione idonea di trattamenti fisici semplici.\nNel caso in cui il valore della portata affluente all'impianto o la relativa temperatura o concentrazione degli inquinanti \u00e8 molto variabile \u00e8 buona norma inserire nei pretrattamenti (di regola dopo la misurazione di portata) anche l'equalizzazione.\nEqualizzazione.\nL'equalizzazione si utilizza in quei casi in cui esistono variazioni marcate di portata affluente, della temperatura dell'acqua e della concentrazione degli inquinanti.\nIl bacino di equalizzazione consiste in una vasca di accumulo del quale avviene una miscelazione effettuata attraverso deflettori, agitatori meccanici o aerazione.\nIl primo metodo \u00e8 il pi\u00f9 utilizzato e meno costoso ed evita la formazione di cortocircuiti per\u00f2 non garantisce una miscelazione efficiente; il secondo garantisce la miscelazione pi\u00f9 efficienti ed \u00e8 raccomandato per piccoli bacini infine il terzo metodo \u00e8 quello che causa il maggior consumo di energia.\nDalla vasca di equalizzazione si avr\u00e0 un effluente a portata, concentrazione di inquinanti e temperatura, costante.\nImpianti per acque profonde.\nLe acque di origine profonda sono pi\u00f9 pure di quelle superficiali e pertanto contengono principalmente sostanze di origine naturale.\nInfatti possono contenere ferro e manganese; nel caso di acque profonde in aree vulcaniche e/o termali possono contenere anche idrogeno solforato, che oltre a conferire all'acqua un cattivo odore pu\u00f2 causare la corrosione dei materiali metallici, e solfati che conferiscono all'acqua un sapore amarognolo.\nNel caso in cui la falda profondo poggia sull'acqua di mare (come accade in Puglia) l'acqua potrebbe contenere anche dei cloruri qualora per cause antropiche si dovesse rompere l'interfaccia.\nComunque l'acqua profonda pu\u00f2 contenere anche contaminanti di origine antropica come nitrati, fitofarmaci, organoalogenati.\nUn impianto \u00e8 sicuramente meno complesso di quello per acque superficiali e una tipologia pu\u00f2 essere costituita dai seguenti trattamenti:\nTrattamento dei fanghi di risulta.\nI fanghi provenienti dai vari trattamenti di potabilizzazione (grigliatura, sedimentazione, chiariflocculazione, ecc.) subiscono di norma dei trattamenti di tipo chimico, biologico o fisico/termico prima del loro smaltimento finale/riutilizzo.\nL'obiettivo primario del trattamento dei fanghi \u00e8 quello:\nI processi di trattamento dei fanghi possono essere suddivisi in due grandi categorie:\nI trattamenti utilizzati comunemente possono appartenere o ad una sola delle due categorie (es. condizionamento) o ad entrambe contemporaneamente (es. incenerimento).\nLa linea fanghi di un impianto di potabilizzazione pu\u00f2 essere costituito dai seguenti trattamenti:\nL'acqua di risulta; \"acqua madre\", separata durante il processo viene riciclata in testa all'impianto.\nSmaltimento dei fanghi.\nIl fango dopo i cicli di trattamenti di cui sopra, pu\u00f2 essere smaltito:\noppure riutilizzato:\nCuriosit\u00e0.\nAll'interno degli impianti di potabilizzazione spesso vengono poste delle vasche, contenenti trote arcobaleno, in cui viene immessa l'acqua potabilizzata.\nLe trote, essendo sensibili a diversi inquinanti (ad esempio erbicidi), consentono di individuare eventuali inquinamenti acuti."}
{"id": "934260", "revid": "1942768", "url": "https://it.wikipedia.org/wiki?curid=934260", "title": "Brevetto software", "text": "Un brevetto software, secondo la definizione adottata dalla FFII (Foundation for a Free Information Infrastructure), ci si riferisce a un brevetto applicato \u00aba ogni prestazione di un computer realizzata per mezzo di un programma per elaboratore\u00bb.\nGlobalmente la situazione \u00e8 piuttosto complessa. Non esiste, infatti, una definizione legale comune tra i vari Paesi. Per esempio in Europa viene negata la registrazione di \u00abprogrammi per elaboratore in quanto tali\u00bb: per ottemperare ai requisiti di brevettabilit\u00e0 previsti dall'EPO (European Patent Organisation) \u00e8 necessario che il programma apporti un \u00abUlteriore Effetto Tecnico\u00bb tra hardware e software.\nLa legge statunitense, invece, si limita a escludere la brevettabilit\u00e0 di \"idee astratte\" negando solo la registrazione di alcuni software.\nIl diverso approccio alla concessione dei brevetti software ha portato a un dibattito controverso. Le questioni importanti sui brevetti software sono:\nContesto.\nIl software \u00e8 protetto in base alla legge nazionale dello stato in cui viene prodotto o distribuito. La normativa europea \u00e8 armonizzata ma possono esserci differenze applicative che devono essere valutate caso per caso. Un brevetto \u00e8 un insieme di diritti esclusori concessi da uno Stato a un titolare di un brevetto per un periodo limitato di tempo, di solito 20 anni.\nQuesti diritti sono concessi ai richiedenti di brevetto in cambio della divulgazione delle loro invenzioni. Una volta che un brevetto viene concesso in un dato paese, nessuno pu\u00f2 fare, usare, vendere o importare / esportare l'invenzione da quel paese senza il permesso del titolare del brevetto. L'autorizzazione, qualora concessa, \u00e8 in genere nella forma di una licenza le cui condizioni vengono stabilite da parte del titolare del brevetto: pu\u00f2 essere gratis, in cambio dei diritti d'autore o di una tassa forfettaria.\nI brevetti sono di carattere territoriale. Per ottenere un brevetto, gli inventori devono compilare l'applicazione per brevetto in ogni paese in cui desiderano il brevetto. Ad esempio, devono essere compilate applicazioni distinte per il Giappone, la Cina, gli Stati Uniti e l'India se il richiedente desidera ottenere i brevetti in quei paesi. Tuttavia, esistono alcuni uffici regionali, come l'Organizzazione europea dei brevetti (EPO), che agiscono come organismi sovranazionali, con il potere di concedere i brevetti che possono poi essere portati in vigore negli Stati membri della convenzione in questione. Esiste anche una procedura internazionale per la compilazione di una domanda ai sensi del Patent Cooperation Treaty (PCT), che pu\u00f2 quindi dar luogo alla tutela brevettuale in molti paesi.\nQuesti paesi e gli uffici regionali hanno diversi standard per la concessione dei brevetti.\nUnione Europea.\nL'Organizzazione europea dei Brevetti ha rilasciato molti brevetti su invenzioni basate almeno in parte su software da quando \u00e8 in vigore, dagli anni settanta, la Convenzione di Monaco sul brevetto europeo.\nL'articolo 52 della convenzione esclude esplicitamente i programmi per computer dalla brevettabilit\u00e0 (comma 2), intesi come programmi per computer in quanto tali (comma 3). L'interpretazione data all'articolo \u00e8 che pu\u00f2 essere brevettabile una nuova soluzione tecnica la quale risolve in maniera inventiva (ossia in maniera non ovvia) un problema tecnico.\nNel caso di invenzioni implementate mediante l'utilizzo di un calcolatore, espresse in termini di fasi, per poter ottemperare ai requisiti di brevettabilit\u00e0 vi deve necessariamente essere un \"ulteriore effetto tecnico\" che va oltre la normale interazione del software con gli elementi e i dispositivi hardware.\nLa mancanza di un \"problema tecnico\", consente spesso di poter distinguere un \"software\" fine a s\u00e9 stesso (ossia un programma per un computer in quanto tale) da un programma in grado di consentire l'ottenimento di una \"soluzione tecnica\" capace di risolvere un \"problema tecnico\" in maniera nuova e inventiva rispetto allo \"Stato dell'arte\".\nLo Stato dell'arte \u00e8 l'insieme di tutto ci\u00f2 che risulta noto e accessibile al pubblico mediante qualsiasi divulgazione, scritta o orale, fino al giorno prima della data di deposito di una domanda di brevetto.\nAd esempio non \u00e8 brevettabile un programma che elabora delle immagini.\n\u00c8 invece brevettabile un nuovo algoritmo che permette in maniera nuova e inventiva di elaborare le immagini provenienti da un telescopio, consentendo di aumentare la risoluzione e la qualit\u00e0 delle immagini del telescopio stesso.\nUn'invenzione basata su computer che risolve solamente un problema commerciale e non un problema tecnico non \u00e8 considerata brevettabile.\nTuttavia, il fatto che un'invenzione sia utile nel settore commerciale non significa automaticamente che non sia brevettabile. Questa sottile linea di demarcazione ha portato l'EPO a respingere il brevetto di Amazon.com per inviare un ordine con un singolo clic, ma allo stesso tempo ad autorizzare un brevetto su un metodo per ottenere un indirizzo di posta elettronica per inviare un omaggio. Quest'ultimo caso \u00e8 per\u00f2 soggetto a contenzioso a posteriori.\nStati Uniti.\nNegli anni cinquanta, sessanta e settanta, l'ufficio brevetti statunitense non ha concesso brevetti per invenzioni basate su elaborati eseguiti da un computer. La ragione era che il brevetto poteva essere concesso solamente a processi, macchine, manufatti, assemblaggi di materiali; non potevano invece essere concessi a enunciati scientifici o alle loro espressioni matematiche. Fintantoch\u00e9 l'ufficio brevetti ha visto i programmi per computer o le invenzioni contenenti o relative a programmi per computer come algoritmi matematici e non processi o macchine, non li ha ritenuti brevettabili.\nQuesto punto di vista \u00e8 stato confermato dalla Corte Suprema nei casi Gottschalk contro Benson del 1972 e Parker contro Flook del 1975.\nNel 1981, il caso Diamond contro Diehr la Corte Suprema stabil\u00ec che l'ufficio brevetti doveva concedere un brevetto, anche se una parte importante dell'invenzione consiste in un programma per computer che utilizza formule gi\u00e0 note (\"[...] for calculating the time when rubber was cured and the mold could be opened\").\nLa Corte Suprema afferm\u00f2 che in questo caso l'invenzione non era un vero algoritmo matematico ma un processo per fondere la gomma, quindi brevettabile. In seguito e questo evento furono concessi altri brevetti su software anche se con risultati contrastanti e confusi.\nLa Corte d'Appello del Circuito Federale ha tolto ogni dubbio attraverso una serie di regolamentazioni. La prima (\"In re Alappat\") afferma che un nuovo algoritmo abbinato a un'elementare componente fisica costituisce un nuovo dispositivo fisico. Ne consegue che un calcolatore su cui \u00e8 caricato un algoritmo originale diventa una \u201cnuova macchina\u201d, brevettabile secondo le tradizionali normative statunitensi sul software.\nCi\u00f2 venne ulteriormente sostenuta da una seconda norma (\"In re Lowry\") che affermava che le strutture di dati rappresentanti l'informazione contenute in un disco fisso o una memoria deve essere similmente considerata come un dispositivo fisico.\nInfine, nella causa State Street contro Signature Financial l'autorit\u00e0 federale ha sentenziato che un calcolo numerico che produce un \u00ab\"risultato utile, concreto e tangibile\"\u00bb, come un prezzo, \u00e8 brevettabile.\nLa Corte Suprema non si \u00e8 pronunciata su questo caso. La prima revisione \u00e8 avvenuta con un parere discordate sul caso LabCorp contro Metabolite. Anche se il certiorari era stato assegnato, la corte lo ha annullato. La difesa ha sostenuto il tema nella legge di brevetti dovrebbe essere ancora definita. Da notare, il verdetto del giudice Breyer affermava:\nEgli continua citando espressamente l'affermazione che il software caricato su un calcolatore \u00e8 un dispositivo fisico:\nL'amministrazione Clinton nomin\u00f2 Bruce Lehman commissario dell'ufficio brevetti e marchi nel 1994. Diversamente dal suo predecessore, Lehman non era un avvocato specializzato in brevetti ma uno dei principali lobbisti dell'industria del software.\nNel 1995 l'ufficio stabil\u00ec alcune linee guida per l'esame e la registrazione di brevetti software, e interpret\u00f2 le formulazioni delle corti come richieste all'ufficio brevetti di una ampia gamma di circostanze. Sebbene il Congresso non avesse ancora legiferato specificamente che il software fosse brevettabile, la generica definizione di brevettabilit\u00e0 del \"Patent Act\" del 1952 e il fatto che il Congresso non abbia ancora emendato le leggi in seguito alle decisioni della Corte in favore della brevettabilit\u00e0 del software sono stati interpretati come indicazione degli intenti del Congresso.\nItalia.\nLa Legge Invenzioni italiana e la sua interpretazione sono armonizzate con la CBE (Convenzione sul Brevetto Europeo), alla quale l'Italia aderisce, e con l'orientamento dell'Ufficio Brevetti Europeo. In conformit\u00e0 all'art. 52 della CBE che afferma che\"I brevetti europei sono concessi per le invenzioni in ogni campo tecnologico, a condizione che siano nuove, implichino un'attivit\u00e0 inventiva e siano atte ad avere un'applicazione industriale\"L'art. 45 Codice della Propriet\u00e0 Industriale stabilisce che i programmi per elaboratori, considerati come tali, non sono ritenuti come invenzioni. A seguito dell'Accordo TRIPS, che non esclude la brevettabilit\u00e0 del software, ed i recenti sviluppi internazionali (principalmente attuati in Giappone e negli Stati Uniti), che consentono la brevettabilit\u00e0 del software, si sta attualmente affermando una nuova interpretazione dell'art. 52 della CBE che risulta in un restringimento del divieto di brevetto e nel considerare brevettabili quei software di natura tecnica, ovvero invenzioni di software che risolvano problemi tecnici con soluzioni tecnico-operative.\nPertanto, qualora una invenzione di software rappresenti un contributo tecnico allo stato dell'arte, tale invenzione di software \u00e8 brevettabile all'Ufficio Brevetti Europeo ed anche in Italia. Questo \u00e8 il caso, ad esempio, di un software inventivo che implementi un procedimento per far funzionare un elaboratore ottimizzandone la gestione delle risorse o che controlli un procedimento di produzione o che attui un procedimento di automazione o che realizzi un metodo di elaborazione di dati che rappresentano entit\u00e0 fisiche.Un Brevetto di Invenzione protegge gli algoritmi e/o la logica soggiacenti al software, indipendentemente dalla sua specifica implementazione.\nIn conclusione, in Italia, per depositare una domanda di brevetto bisogna:\nRegno Unito.\nLa legge sui brevetti nel Regno Unito viene interpretata per avere lo stesso effetto della European Patent Convention in modo tale che \"i programmi per elaboratori\" siano esclusi dalla brevettabilit\u00e0 nella misura in cui una domanda di brevetto si riferisce a un programma per elaboratore \"in quanto tale\". La giurisprudenza corrente nel Regno Unito dichiara che una (presunta) invenzione sar\u00e0 solo effettivamente considerata come un'invenzione se fornisce un contributo che non \u00e8 escluso e che \u00e8 anche tecnico. Un programma per elaboratore che implementa un processo di business non \u00e8 dunque un'invenzione, ma un programma per computer che implementa un processo industriale potrebbe esserlo.\nGiappone.\nLe invenzioni in forma di software sono brevettabili. Per qualificarle come invenzioni, per\u00f2, esse devono implementare \"una creazione di idee tecniche utilizzando una legge naturale\" anche se questo requisito \u00e8 solitamente soddisfatto dal \"realizzare concretamente il processamento dell'informazione da parte del software usando risorse hardware\". Le invenzioni riguardanti il software possono essere considerate ovvie se includono: l'applicazione di un'operazione gi\u00e0 conosciuta in altri campi; l'aggiunta di elementi comunemente conosciuti o la sostituzione di questi con elementi equivalenti; l'implementazione in software di funzioni gi\u00e0 offerte dall'hardware; la sistematicizzazione delle gi\u00e0 conosciute interazioni umane.\nGermania.\nIn Germania nasce nel 1999 la \"Foundation for a Free Information Infrastructure\" (FFII) che \u00e8 un'organizzazione no-profit con sede a Monaco di Baviera, dedicata alla creazione di un libero mercato nella tecnologia dell'informazione, dalla rimozione degli ostacoli alla concorrenza. La FFII ha giocato un ruolo chiave organizzativo e fu molto attiva nella campagna che ha provocato il rifiuto della direttiva sui brevetti software dell'Unione europea nel luglio 2005.\nDopo la vittoria di luglio 2005, la FFII ha continuato a difendere un mercato di software libero e competitivo, lavorando verso adeguati sistemi di brevetti e standard aperti. Attualmente la FFII combatte contro le lobbies di brevetti software, non solo in Europa ma anche in altre parti del mondo.\nNell'aprile 2013 il parlamento tedesco ha adottato una mozione \"contro la tendenza degli uffici brevetti ad elargire brevetti sui software\".\nSpagna.\nNell'aprile 2005 vi fu in Spagna un'organizzazione di movimenti universitari per richiedere il rifiuto della direttiva sul brevetto software e una raccolta di pi\u00f9 di 400.00 firme su Internet mediante Eurolinux. In seguito a una votazione nel luglio 2005, il Parlamento Europeo rifiut\u00f2 la direttiva con 648 voti contrari, 14 a favore e 18 astensioni.\nNel novembre 2014 il Consiglio dei Ministri approva il progetto di Legge sul Brevetto (proyecto de Ley de Patentes) con il quale si proponeva la riforma della Legge Spagnola sul Brevetto, secondo le nuove direttive dell'EPO.\nCina.\nInnanzitutto, le \"Linee guida per esame dei brevetti\" esprimono una chiara distinzione tra il concetto di un programma di computer stesso della presente invenzione riguarda un programma per computer sia: un programma informatico si riferisce a s\u00e9 stesso per ottenere un determinato risultato e pu\u00f2 avere un dispositivo per eseguire la capacit\u00e0 di elaborazione delle informazioni del codice dal computer, ecc. sequenza di istruzioni, o pu\u00f2 essere convertita automaticamente in sequenza di istruzioni codificate sequenza di istruzioni simbolico o sequenza di istruzioni simbolica, e l'invenzione si riferisce a un programma per elaboratore si riferisce al problema proposto dall'invenzione, tutta o parte di una base flusso di elaborazione programma per computer, l'esecuzione di un programma per elaboratore preparato dai processi di cui sopra tramite il computer, computer oggetto esterno o un oggetto o di soluzioni di controllo di processo interno.\nIn secondo luogo, le \"Linee guida per l'esame dei brevetti\" dal punto di vista sia recensione positiva e negativa dei principi generali della invenzione riguarda un programma per computer sono descritte domande di brevetto. Tra questi, il principio positivo: Se lo scopo riferisce a una soluzione programma informatico domanda di brevetto per l'esecuzione di un programma per computer per risolvere il problema tecnico, un programma per elaboratore in esecuzione sul computer in modo che gli oggetti esterni o interni di controllo e di elaborazione riflette seguire il naturale legge la tecnologia, e, quindi, ottenere un risultato tecnico, in linea con le leggi della natura, tali soluzioni sono soluzioni tecniche, \u00e8 l'oggetto della tutela brevettuale. principio negativo: In caso di richiesta di brevetto si riferisce solo un programma per computer algoritmo o regole matematiche, o per s\u00e9 o semplicemente registrare in un vettore (come nastri magnetici, dischi magnetici, dischi ottici, dischi magneto-ottici, ROM, PROM, VCD, DVD o altro il programma per computer mezzi leggibili da computer), o le regole del gioco e le modalit\u00e0, regole e metodi appartengono alla attivit\u00e0 intellettuale del reclamo non appartiene all'oggetto della tutela brevettuale.\nAnche in questo caso, \"Linee guida per brevetti esame\" a titolo di esempio sotto forma di domande di brevetto citati quattro specifico tipo di invenzione \u00e8 brevettabile si riferisce a un programma per computer, vale a dire: un programma informatico di applicazioni di controllo di processo industriale per brevetti di invenzione, si riferisce al miglioramento dei sistemi informatici domande di brevetto invenzione prestazione interna di un programma per elaboratore, che coinvolge l'elaborazione dei dati del programma di computer invenzioni tecniche esterne e domande di brevetto coinvolgono misurazioni o prove brevetto programma per computer di controllo di processo per l'invenzione.\nInfine, coinvolgendo carattere cinese metodo e applicazione metodo di brevetto di input dei caratteri cinesi di computer per un'invenzione \"orientamenti di esame dei brevetti\" che si riferisce solo metodo di codifica dei caratteri cinesi del presente Regolamento domanda di brevetto invenzione e metodi appartenenti alla attivit\u00e0 intellettuale di codifica, l'oggetto non appartiene alla protezione dei brevetti. Tuttavia, se un particolare metodo di codifica dei caratteri della tastiera e il metodo di codifica possono essere usati in combinazione, il cinese metodo di input dei caratteri quali computer o metodo di elaborazione delle informazioni cinese di computer che costituiscono soluzioni tecniche, regole e metodi per attivit\u00e0 mentali non appartiene pi\u00f9 a noi, ma alla tutela brevettuale oggetto.\nAltri Stati.\nIn India, una clausola per introdurre i brevetti software fu soppressa dal parlamento indiano nell'aprile del 2005.\nIn Australia, tecniche di business pure o astratte non sono brevettabili, ma se il metodo \u00e8 stato implementato usando un computer prescinde da tale esclusione.\nIn Nuova Zelanda i programmi per computer non sono brevettabili secondo la proposta di legge sui brevetti del 2010, ma le linee guida che permettono l'inclusione del software dovranno essere abbozzate dopo l'approvazione di tale legge.\nNelle Filippine, \"schemi, regole e metodi per l'esecuzione di azioni mentali, per giocare o commerciare, e i programmi per computer\" non sono invenzioni brevettabili secondo il \"Codice sulla Propriet\u00e0 Intellettuale delle Filippine\".\nIn Corea del Sud, il software \u00e8 considerato brevettabile e molti brevetti riguardanti \"programmi per computer\" sono gi\u00e0 stati pubblicati.\nIn Africa meridionale i \"programmi per computer\" non sono riconosciuti come invenzioni brevettabili secondo la sezione 25 della legge sudafricana sui brevetti, Art. 57 del 1978\". n ogni caso questa restrizione \u00e8 applicabile solo al software \"puro\" e non implica la non brevettabilit\u00e0 di un metodo, algoritmo, prodotto o processo implementato su un computer, purch\u00e9 esso, oltre ad essere inventivo, sia anche innovativo e originale.\nIn Canada, i tribunali hanno ritenuto che l'uso di un computer solo non d\u00e0 e nemmeno riduce la brevettabilit\u00e0 di un'invenzione. Tuttavia, secondo la posizione dell'Ufficio brevetti canadese (CIPO), quando un computer \u00e8 un \"elemento essenziale\" delle rivendicazioni di un brevetto, l'invenzione rivendicata \u00e8 generalmente materia brevettabile.\nNella Federazione Russa, ai sensi dell'articolo 1350 del codice civile, non sono brevettabili:2. le teorie scientifiche e i metodi matematici;4. le regole dei giochi e dei metodi di gioco, attivit\u00e0 intellettuali ed economiche;5. software per i computer.\nIl primo brevetto software.\nIl 21 maggio 1962, nel Regno Unito, \u00e8 stata depositata una domanda di brevetto per un \"computer predisposto alla soluzione automatica di problemi di programmazione lineare\". L'invenzione riguardava una gestione efficiente della memoria tramite l'algoritmo del simplesso. Il brevetto fu concesso il 17 agosto 1966 e fu uno dei primi brevetti software.\nBrevettabilit\u00e0 del software o Diritto d'autore?\nFin dalle origini i programmi per computer sono stati sottoposti alla normativa sul diritto d'autore in quanto ritenuti \"opera dell'ingegno a carattere creativo\" al pari di opere letterarie, musica, eccetera.\nDiversi enti esercitano forti pressioni affinch\u00e9 il software venga invece considerato alla pari delle invenzioni in quanto \"procedura o tecnica con carattere di originalit\u00e0,\" rispondente dunque alla definizione di \"invenzioni implementate tramite computer\".\nTra i due approcci ci sono enormi differenze ai fini pratici.\nUn'associazione di due milioni di aziende europee ritiene che l'eventualit\u00e0 di ammettere la brevettabilit\u00e0 del software rappresenti un grave rischio per l'innovazione, la produttivit\u00e0 e l'occupazione in Europa.\nArgomentazioni a favore del brevetto software.\nIntorno al brevetto software si \u00e8 creato un vero e proprio dibattito. Tra le argomentazioni a favore troviamo:\nLimiti del copyright.\nPer provare l'infrazione del copyright \u00e8 necessario inoltre dimostrare che la copia sia effettivamente avvenuta, cosa non sempre facile. Per i brevetti questo ulteriore passaggio non \u00e8 necessario.\nArgomentazioni contrarie al brevetto software.\nColoro che si oppongono al software sostengono che:\n\"Il software \u00e8 matematica\".\nIl software \u00e8 un algoritmo trascritto in un linguaggio di programmazione, in virt\u00f9 della tesi di Church-Turing, esso \u00e8 esprimibile tramite una funzione matematica. Siccome la matematica non \u00e8 brevettabile, nemmeno il software dovrebbe esserlo.\n\"Il brevetto software incoraggia le \"patent ticket\"\".\nLe \"patent ticket\" (letteralmente \"selve di brevetti\") sono delle dense reti di brevetti che un'azienda deve sbrogliare per poter sviluppare una nuova tecnologia. Ad esempio quando i brevetti di una singola innovazione sono detenuti da pi\u00f9 proprietari o quando un prodotto \u00e8 protetto da numerosi brevetti. Questi sono iter cos\u00ec intricati da attraversare che rallentano l'innovazione e scoraggiano le piccole aziende o i singoli a entrare nell'industria del software.\n\"Svantaggia l'open source\".\nLa comunit\u00e0 open source osteggia l'imposizione di brevetti perch\u00e9 essi impediscono o rallentano la circolazione del free software. Infatti sostengono che i brevetti siano volti a minare la circolazione del F/OSS, ignorando le innovazioni derivate da collaborazioni F/OSS.\n\"L'utilit\u00e0 dei brevetti software \u00e8 limitata\".\nAlcuni brevetti software pubblicati sono definiti come difficili da leggere da alcuni programmatori, perci\u00f2 i brevetti sono raramente utilizzati come risorsa tecnica.\n\"Il processo d'esaminazione dei brevetti \u00e8 troppo lento\".\nChiaramente queste tempistiche sono troppo lente per il mondo software che muta costantemente."}
{"id": "934264", "revid": "1728", "url": "https://it.wikipedia.org/wiki?curid=934264", "title": "Parco Regionale di Veio", "text": ""}
{"id": "934271", "revid": "228587", "url": "https://it.wikipedia.org/wiki?curid=934271", "title": "Gonzalo Javier Rodr\u00edguez", "text": "\u00c8 soprannominato \"El Mariscal\".\nBiografia.\nPossiede il passaporto spagnolo.\nCaratteristiche tecniche.\n\u00c8 un difensore centrale, abile nel gioco aereo, dotato di ottima tecnica, buona dinamicit\u00e0 e abilit\u00e0 nel contrasto. Bravo nell'impostare l'azione come regista difensivo e pericoloso negli inserimenti su calci da fermo. \u00c8 inoltre un abile rigorista.\nCarriera.\nClub.\nSan Lorenzo.\nInizia la sua carriera professionistica nel 2002, con il San Lorenzo: militer\u00e0 in questo club per due stagioni, totalizzando 57 presenze e 4 reti nella Primera Divisi\u00f3n argentina.\nVillarreal.\nAll'inizio della stagione 2004-2005 si trasferisce al Villarreal, squadra della Primera Divisi\u00f3n spagnola, dove subito fa il suo esordio in Intertoto, contribuendo con 5 presenze e una rete in maniera determinante alla vittoria del trofeo per il sottomarino giallo, che permetteva l'accesso al tabellone principale della Coppa Uefa, gioca il ritorno del Secondo Turno, l'esordio per il Villarreal contro l'Odense; andata (0-3) e ritorno (2-0), poi entrambe le partite di Semifinale; il doppio 1-0 all'Amburgo, infine le due gare di Finale, andata Villarreal - Atletico de Madrid 2-0, dove va in rete marcando il secondo gol e il ritorno (0-2),che mander\u00e0 la partita ai supplementari e poi ai rigori, dove il Villarreal la spunter\u00e0 per 3 a 1.\nIn Coppa UEFA, la squadra arriver\u00e0 ai Quarti di Finale eliminata dall'AZ Alkmaar (1-2) (1-1).Sulle 12 partite dal Primo Turno fino ai Quarti di Finale, Gonzalo salter\u00e0 solamente 2 partite; contro il Partizan Belgrado (1-1), nella Fase a Gruppi e contro lo Steaua Bucarest (0-0), andata degli Ottavi di Finale.Collezionando 10 presenze con una rete, la prima della competizione, al Primo Turno di andata contro l'Hammarby IF (1-2).\nIl 16 aprile 2006 si infortuna ai legamenti del ginocchio sinistro, ed \u00e8 costretto a restare inattivo per otto settimane. Il 19 agosto 2006 subisce un altro infortunio, al ginocchio destro, che lo obbliga a restare fuori per sette mesi, fino al 15 aprile 2007, data del ritorno in campo. Il 14 giugno 2007 subisce infine un terzo infortunio, al legamento del ginocchio: operato, rimane lontano dai campi per altri sei mesi. In otto anni giocati con il \"Submarino Amarillo\" raccoglie globalmente 253 presenze segnando anche 9 reti.\nFiorentina.\nIl 3 agosto 2012 passa alla Fiorentina. per 1,5 milioni di euro, ritrovando Giuseppe Rossi, compagno al Villareal. Esordisce in Serie A il 25 agosto in Fiorentina-Udinese 2-1. Segna il suo primo gol in maglia viola il 21 ottobre nella gara di campionato Chievo-Fiorentina 1-1. Contro il Cagliari segna la sua seconda rete, sempre di testa su calcio d'angolo battuto da Borja Valero. Il suo terzo gol in maglia viola arriva contro l'Atalanta. Si dimostra anche abile rigorista andando a segno per la quarta volta nel corso della stagione contro il Torino e si ripete sempre dal dischetto il 22 dicembre in casa del Palermo nella partita vinta 0-3 dalla squadra viola. Sigla il sesto gol stagionale di petto su assist di Pasqual nella vittoria in trasferta a (0-1), mentre saranno 35 le presenze in campionato. Il 30 settembre 2013 va in gol per la prima volta nel campionato 2013-2014, mettendo a segno la rete del provvisorio 1-1 nel pareggio casalingo 2-2 contro il . In Europa League va in gol nelle prime due partite del girone Fiorentina-Pa\u00e7os Ferreira (3-0) e Dnipro-Fiorentina (1-2), in quest'ultima su rigore. Il 5 gennaio 2014 segna di testa su calcio d'angolo battuto da Borja Valero il gol decisivo nel derby toscano contro il Livorno finito 1-0 per i viola. Viene scelto dalla UEFA tra i migliori giocatori di tutta l'Europa League.\nPer la stagione 2014-2015 l'allenatore Montella gli affida il ruolo di vice-capitano, dietro a Manuel Pasqual, e alla sesta giornata nella gara giocata e vinta 3-0 in casa contro l'Inter indossa per la prima volta con la maglia dei \"viola\" la fascia da capitano. Il 23 novembre 2014 segna il primo gol stagionale nella partita vinta 2-1 sul campo del Verona. Il secondo gol stagionale arriva il 14 dicembre nella gara vinta per 4-1 sul campo del Cesena. Successivamente segna altri 3 gol tutti decisivi nelle gare Chievo-Fiorentina (1-2), Genoa-Fiorentina (1-1) e Fiorentina-Milan (2-1). Il 19 marzo 2015 segna il primo gol stagionale in Europa League su rigore per il gol del momentaneo 1-0 all'Olimpico contro i rivali italiani della Roma. La partita si concluder\u00e0 con il punteggio di 3-0 per la Fiorentina. Il 29 aprile 2015, nella gara contro la Juventus allo Stadium di Torino, apre le marcature al 33' con un tiro dal dischetto che batte Gianluigi Buffon, ma sbaglia il successivo rigore concesso per fallo del difensore Giorgio Chiellini al 67', che avrebbe portato al 2-2 (il match terminer\u00e0 3-2 in favore dei bianconeri).\nNell'annata 2015-2016, anche con l'arrivo del nuovo allenatore Paulo Sousa, si conferma come perno della difesa viola. Protagonista di un cartellino rosso in Europa League contro il Basilea che apre alla rimonta degli svizzeri, inizia a inanellare una serie di buone prestazioni assieme al resto dei compagni e al feeling con il mister. Il primo gol della stagione arriva alla 10\u00aa giornata in occasione della partita vinta dalla Fiorentina (4-1) contro il Frosinone. Il nuovo tecnico gli d\u00e0 la fascia di capitano al posto di Pasqual, decisione che appare chiara nella gara contro la Sampdoria in cui entrambi i giocatori erano in campo. Il secondo gol giunge contro l'Udinese, il 6 dicembre 2015, chiudendo il risultato sul 3-0.\nNella stagione 2016/2017 segna un solo gol, realizzato nella partita in trasferta contro la Sampdoria, terminata 2-2.\nA fine stagione non gli viene rinnovato il contratto dalla societ\u00e0 viola, lascia dunque la Fiorentina, totalizzando globalmente tra tutte le competizioni 203 incontri segnando anche 25 reti.\nRitorno al San Lorenzo e ritiro dall'attivit\u00e0 agonistica.\nIl 10 luglio 2017 viene ingaggiato a parametro zero dal San Lorenzo, facendo cos\u00ec ritorno nel club dopo tredici anni. Il 23 giugno 2020 annuncia il proprio ritiro dal calcio giocato.\nNazionale.\nCon la Nazionale argentina Under-17 ha disputato il campionato del mondo 2001 di categoria, mentre con quella Under-20 ha disputato il campionato del mondo 2003. In entrambe le occasioni, la \"Selecci\u00f3n\" si \u00e8 fermata alle semifinali.\nHa fatto il proprio esordio con la Nazionale maggiore nel gennaio del 2003, in una gara contro l'Honduras, prendendo in seguito parte alla Confederations Cup 2005. Salta il Mondiale 2006 a causa dell'infortunio patito nell'aprile 2006. Dopo molti anni dall'ultima apparizione, il 30 agosto 2015 viene convocato in nazionale per le partite amichevoli contro Bolivia e Messico.\nStatistiche.\nPresenze e reti nei club.\n\"Statistiche aggiornate al 1\u00ba marzo 2020.\""}
{"id": "934274", "revid": "287204", "url": "https://it.wikipedia.org/wiki?curid=934274", "title": "Gonzalo Rodr\u00edguez (pilota automobilistico)", "text": "Carriera.\nProtagonista nella Formula 3000 Internazionale (nel 1999 vincitore della prova disputata a Monte Carlo), disputava nel corso della stessa stagione un paio di gare nella CART col team Penske. Dopo avere conquistato subito un punto all'esordio sul tracciato di Detroit, venne iscritto nella gara sul percorso di Laguna Seca. Durante le prove libere del venerd\u00ec, Gonzalo arriv\u00f2 troppo forte a causa di un guasto all\u2019acceleratore che rimase bloccato, all'entrata della nota curva \"CorkScrew\" (la curva del Cavatappi) dove la macchina, nonostante una vistosa frenata, and\u00f2 dritta finendo, a oltre 140 miglia orarie (225\u00a0km/h), contro un muro di protezione scarsamente protetto da una pila di gomme. La macchina, con una piroetta, ricadde nel boschetto retrostante. La scocca della macchina rimase integra ma il pilota uruguaiano mor\u00ec sul colpo per le conseguenze della violentissima decelerazione subita nell'urto e la conseguente immediata frattura dell'osso alla base del collo.\nDopo l'incidente il Team Penske ritir\u00f2 la vettura di Al Unser jr. dalla competizione in segno di lutto, e il Team Astromega che lo schierava in Formula 3000 non iscrisse la sua monoposto all'ultima gara di campionato al N\u00fcrburgring.\nDa quel momento, e in seguito al successivo incidente occorso a Greg Moore nel California Speedway, la CART decise di rendere obbligatorio il Sistema HANS, un dispositivo di protezione che impedisce alla testa del pilota di subire le forze d'inerzia delle violente decelerazioni connesse agli urti, in grado di produrre gravi danni alle vertebre e dell'osso del collo.\nSuccessivamente, le stesse misure precauzionali sono state adottate anche in Formula 1."}
{"id": "934275", "revid": "287204", "url": "https://it.wikipedia.org/wiki?curid=934275", "title": "Gonzalo Javier Rodriguez", "text": ""}
{"id": "934276", "revid": "767487", "url": "https://it.wikipedia.org/wiki?curid=934276", "title": "Ismael Bullialdus", "text": "Biografia.\nEra figlio di genitori di fede calvinista e suo padre, di professione notaio, era un astronomo dilettante che lo inizi\u00f2 alla passione per il cielo stellato.\nAll'et\u00e0 di 21 anni si convert\u00ec alla religione cattolica e all'et\u00e0 di 26 anni venne ordinato sacerdote. Nel 1632 si trasfer\u00ec a Parigi dove si avvi\u00f2 all'attivit\u00e0 di bibliotecario presso la Biblioth\u00e8que du Roi al servizio dei fratelli Pierre e Jacques Dupuy. Ben presto li accompagn\u00f2 nei loro frequenti viaggi in Italia, Paesi Bassi e Germania alla ricerca di nuovi libri.\nNel 1657 divenne segretario dell'ambasciatore francese in Olanda, il quale era a sua volta anch'egli un appassionato di libri, e ancora nel 1666 si trasfer\u00ec presso il College de Laon.\nDurante gli ultimi cinque anni della sua esistenza torn\u00f2 a Parigi, dove prest\u00f2 servizio come sacerdote presso l'abbazia di San Vittore, dove mor\u00ec nel 1694.\nAttivit\u00e0 di astronomo.\nIn qualit\u00e0 di fervente studioso Bullialdus fu a stretto contatto con le pi\u00f9 grandi autorit\u00e0 scientifiche dell'epoca, con le quali strinse spesso anche solide amicizie, fra questi sono da annoverare Pierre Gassendi, Christiaan Huygens, Marin Mersenne, e Blaise Pascal.\nIn qualit\u00e0 di scienziato fu un acceso sostenitore delle cause di Galileo Galilei e Niccol\u00f2 Copernico.\nNel 1645 pubblic\u00f2 l'opera \"Astronomia philolaica\", nella quale propose che la forza di gravit\u00e0 seguisse la legge del quadrato inverso. Isaac Newton constat\u00f2 che questa ipotesi era giusta e nella sua celebre opera \"Philosophiae Naturalis Principia Mathematica\" ringrazi\u00f2 pubblicamente Bullialdus, del quale cit\u00f2 la teoria, facendo uso delle sue accurate tabelle di osservazione.\nNel 1667 pubblic\u00f2 l'opera \"Ad astronomos monita\", nella quale tra l'altro annunci\u00f2 la scoperta che le variazioni di luminosit\u00e0 della stella Mira Ceti erano, oltre che regolari come gi\u00e0 precedentemente noto, anche irregolari, scoperta fatta alcuni anni prima da Johannes Hevelius. Fece egli stesso una serie di osservazioni di tale stella, giungendo alla conclusione che, analogamente al Sole, la stella doveva avere delle macchie, e che le variazioni regolari erano dovute alla rotazione sul suo asse, mentre quelle irregolari erano dovute ad alterazioni delle sue regioni oscure. Tale ipotesi sulle stelle variabili era errata, ma al momento fu accettata e resistette fino all'Ottocento inoltrato.\nBullialdus fu anche uno dei primissimi membri della Royal Society nella quale venne nominato il 16 aprile 1664, sette anni dopo la fondazione di questa celebre istituzione scientifica.\nIl cratere lunare Bullialdus \u00e8 dedicato in suo onore."}
{"id": "934277", "revid": "78273", "url": "https://it.wikipedia.org/wiki?curid=934277", "title": "Giovanna Plantageneto", "text": ""}
{"id": "934281", "revid": "486946", "url": "https://it.wikipedia.org/wiki?curid=934281", "title": "Parco Regionale di Bracciano - Martignano", "text": ""}
{"id": "934282", "revid": "86599", "url": "https://it.wikipedia.org/wiki?curid=934282", "title": "Cratere Bullialdus", "text": "Bullialdus \u00e8 un cratere lunare di 60,72 km situato nella parte sud-occidentale della faccia visibile della Luna nella parte occidentale del Mare Nubium.\nLa collocazione relativamente isolata di questo cratere ne rende agevole l'individuazione nell'osservazione, facilitata anche dalla conformazione apparentemente poligonale.\nIl cratere \u00e8 dedicato all'astronomo e sacerdote francese Ismael Bullialdus.\nCrateri correlati.\nAlcuni crateri minori situati in prossimit\u00e0 di Bullialdus sono convenzionalmente identificati, sulle mappe lunari, attraverso una lettera associata al nome."}
{"id": "934284", "revid": "287204", "url": "https://it.wikipedia.org/wiki?curid=934284", "title": "Richard Mastracchio", "text": "Carriera.\nMastracchio \u00e8 nato in Connecticut, nel 1982 ha conseguito un bachelor of science in ingegneria elettronica/informatica all'Universit\u00e0 del Connecticut presso Storrs, nel 1987 ha preso un master in ingegneria elettronica al Rensselaer Polytechnic Institute di Troy ed uno in fisica all'Universit\u00e0 di Houston \"Clear Lake\" nel 1991.\nNel 1987 Mastracchio si \u00e8 trasferito a Houston ed ha lavorato per la \"Rockwell Shuttle Operations Company\" presso il Johnson Space Center. Nel 1990 \u00e8 entrato nella NASA ed ha lavorato ai software di volo dello Shuttle.\nNell'aprile del 1996 \u00e8 stato selezionato come candidato astronauta e ad agosto ha iniziato l'addestramento, durato due anni, al termine del quale \u00e8 stato qualificato come specialista di missione. Nel settembre del 2000 ha volato con lo Shuttle nella missione STS-106.Ha fatto parte dell'equipaggio della STS-118 la cui partenza \u00e8 avvenuta il 28 giugno 2007.\n\u00c8 tornato nello spazio con la missione STS-131 in cui ha compiuto 3 attivit\u00e0 extraveicolari allo scopo di sostituire un contenitore di ammoniaca sulla stazione spaziale.\nNel 2013 ha preso parte dell'Expedition 38/39 come ingegnere di volo, arrivando alla stazione spaziale a bordo della Sojuz TMA-11M. Durante la sua permanenza a bordo ha anche svolto tre passeggiate spaziali, due con Michael Hopkins nel dicembre 2013 e una con Steven Swanson nell'aprile 2014, per riparare e sostituire delle componenti danneggiate della stazione spaziale. Mastracchio ha accumulato 53 ore e 4 minuti nello spazio aperto, diventando la quinta persona ad aver trascorso pi\u00f9 tempo nello spazio aperto durante le passeggiate spaziali. \u00c8 atterrato nelle terre del Kazakistan nel maggio 2014, insieme ai compagni Mikhail Tyurin e Koichi Wakata."}
{"id": "934285", "revid": "320578", "url": "https://it.wikipedia.org/wiki?curid=934285", "title": "Ribulosio-1,5-bifosfato carbossilasi/ossigenasi", "text": ""}
{"id": "934287", "revid": "6392", "url": "https://it.wikipedia.org/wiki?curid=934287", "title": "Brevetti software", "text": ""}
{"id": "934290", "revid": "1272592", "url": "https://it.wikipedia.org/wiki?curid=934290", "title": "Appio-Latino", "text": "Appio-Latino \u00e8 il nono quartiere di Roma, indicato con Q. IX.\nPrende il nome dalle vie Appia Antica e Latina.\nGeografia fisica.\nTerritorio.\nSi trova nell'area sud-est della citt\u00e0, a ridosso delle Mura aureliane.\nIl quartiere confina:\nStoria.\nGli albori del territorio Appio-Latino sono da ricercare gi\u00e0 prima dell'et\u00e0 romana. La via Latina, infatti, cui si lega il nome del quartiere, costituisce un asse di collegamento con il \"Latium Vetus\" e la \"Campania\" frequentato in et\u00e0 protostorica e per certo dagli Etruschi. L'Appia Antica, invece, che il poeta Stazio per primo nelle \"Silvae\" definisce \"longarum Regina viarum \"(sul finire del I secolo d.C.), viene decretata \"solo\" nel 312 a.C. dal censore che ne commission\u00f2 la realizzazione: Appio Claudio Cieco. Provenienti, entrambe, dalla Porta Capena (lato sinistro del Circo Massimo) delle Mura \"Serviane\", conducevano l'una a Capua (\"Casilinum\"), attraversando le valli del Sacco e del Liri, l'altra in prima battuta a Capua, poi, a Brindisi. Segnano l'infrastrutturazione del territorio, in secondo luogo, cinque imponenti acquedotti lungo la dorsale rappresentata da via del Mandrione, costruiti tra il 144 a.C. e il 212 d.C.: l\"Aqua Marcia\", l\"Aqua Tepula\" e l\"Aqua Iulia\" - raggruppate in un'unica struttura - l\"Aqua Claudia\" e l\"Anio Novus\" - riunite in una seconda teoria d'arcate - nonch\u00e9 l\"Aqua Antoniniana\", diramazione verso sud-ovest della \"Marcia\".\nContraddistinguono l'et\u00e0 romana, per cenni, una rete di fastose ville patrizie, cisterne ipogee, canali per l'irrigazione delle aree coltivate, opifici e imponenti strutture difensive, quali le Mura aureliane. Con le guerre greco-gotiche (535-553 d.C.) l'assetto del paesaggio si infrange e, al via vai di trasporti commerciali e militari, cos\u00ec come di contadini intenti a far fruttare le terre cui erano stati assegnati o di facoltosi retori e filosofi a passeggio per i luoghi ameni dei loro possedimenti, si sostituisce l'abbandono.\nBench\u00e9 non se ne conosca con precisione la data di realizzazione, si colloca \"a posteriori\" del VI secolo la via Tuscolana, che con ogni probabilit\u00e0 sostituisce la via Latina, in abbandono, nel collegamento con Tuscolo e i Castelli Romani. Grazie al \"Liber Pontificalis\", invece, \u00e8 noto l'anno di costruzione dell'Acqua Mariana: il 1122. La commission\u00f2 papa Callisto II per consentire l'irrigazione dell'Agro Lateranense, ma anche per garantire la vita di tutto quell'ecosistema che dalle sorgenti, \"Tepula\" e \"Iulia\" (Grottaferrata Squarciarelli), si estendeva fino a Roma.\nStemma.\nD'argento alla porta turrita di rosso, al capo di azzurro caricato di un bucranio d'argento coronato d'oro.\nMonumenti e luoghi d'interesse.\nSiti archeologici.\nIl complesso massenziano.\nIl complesso massenziano, costruito nel IV secolo dall'imperatore Massenzio su preesistente villa del I secolo a.C., si estende al III miglio della via Appia Antica.\nPorte nelle Mura aureliane.\nNel lungo tratto delle mura aureliane che delimitano il quartiere, si trovano ben 5 porte: porta San Giovanni, porta Asinaria, porta Metronia, porta Latina e porta San Sebastiano.\nGeografia antropica.\nUrbanistica.\nNel territorio di Appio-Latino si estendono le zone urbanistiche 9D Appio, 9E Latino e parte della zona 11X Appia Antica Nord.\nSuddivisioni tradizionali.\nL'Alberone.\nIl quartiere include la zona dell'Alberone, che si sviluppa sul lato destro (sud-ovest) di via Appia Nuova, fra il vallo della ferrovia (ponte Lungo), villa Lazzaroni e via Latina.\nFu uno dei primi quartieri operai della citt\u00e0, sorto tra i primi del Novecento e gli anni quaranta.\nIl toponimo deriva da un secolare leccio, detto l'\"Alberone\" per il suo aspetto davvero monumentale e la sua altezza di pi\u00f9 di venti metri; cresceva lungo via Appia Nuova, nei pressi dell'incrocio con via Gino Capponi. L'Alberone identificava la zona anche molto prima della costruzione degli edifici circostanti e da esso prese nome l'abitato circostante e la piazza situata nelle sue adiacenze. La popolare linea del \"tranvetto azzurro\" lambiva le chiome dell'albero; esso collegava la stazione Termini a Cinecitt\u00e0 e compare in numerosi film.\nIl leccio secolare, aggredito da parassiti, sostenuto da un muretto di mattoni, mor\u00ec nell'inverno 1980-81 e il suo abbattimento avvenne alla presenza degli abitanti del quartiere, che, considerando l'albero un segno di identit\u00e0 della loro zona, vollero presenziare al triste momento.\nLa sostituzione del grande albero, ritenuta doverosa anche per il valore simbolico che l'albero aveva sempre avuto, si \u00e8 rivelata assai difficoltosa. Nel 1986, al suo posto fu piantato un leccio centenario. Anche questo esemplare ha avuto una triste sorte: dopo ventotto anni fu danneggiato da un forte temporale il 7 novembre 2014, e fu abbattuto. Il 21 novembre successivo, in occasione della Giornata Nazionale degli Alberi, \u00e8 stato impiantato, al posto dell'albero abbattuto, un altro leccio, alto dieci metri, con un'et\u00e0 di un secolo e mezzo. Forse per scarsa manutenzione, anche questo esemplare si \u00e8 seccato nel giro di pochi mesi, nell'ottobre del 2015, non avendo attecchito al terreno. Essendo ancora in garanzia, il vivaio provvide alla sostituzione, ma nel momento dell'impianto il nuovo esemplare fu danneggiato cos\u00ec gravemente che il Comune si rivolse a un altro vivaio, che cur\u00f2 l'impianto dell'attuale albero, il quarto della storia: un giovane leccio di venti anni, alto sei metri, piantato all'inizio del novembre 2015.\nIl nuovo esemplare ha il compito di testimoniare che l'Alberone, sin da quando sorsero i primi palazzi intorno a esso, \u00e8 sentito dagli abitanti come un simbolo comunitario che identifica la zona, differenziandola dalla restante area del quartiere Appio-Latino.\nBorghetto Latino.\nLa via Latina, a fianco della Valle della Caffarella, ospitava fino a pochi decenni fa la baraccopoli chiamata \"Borghetto Latino\". Gli abitanti, desiderosi di condizioni abitative pi\u00f9 dignitose, nel 1969 occuparono alcuni edifici nella zona dell'Esquilino, di propriet\u00e0 di una grande societ\u00e0 immobiliare. Furono poi protagonisti di un atto che richiam\u00f2 l'attenzione persino del New York Times: diedero fuoco alle loro vecchie dimore, atto che venne considerato simbolico: la gente di borgata voleva chiudere con il passato e lottare per un migliore futuro.\nOdonimia.\nL'odonomastica \u00e8 a tema storico. Con la piazza dedicata ai Re di Roma, si trovano nomi di citt\u00e0 e regioni dell'impero romano e della Grecia e di storici italiani.\nStrade dedicate a citt\u00e0 italiane moderne di media grandezza (la tipologia \u00e8 pi\u00f9 comune nel vicino quartiere Tuscolano):\nAltri personaggi\nSport.\nImpianti sportivi.\nNel quartiere \u00e8 presente la sede e il campo della storica societ\u00e0 di calcio Romulea, fondata nel 1921.\nMotto.\nIl motto del quartiere \u00e8 la citazione latina \"Nec recisus recedit\" (\"nemmeno ferito retrocede\"). Questa frase venne adottata, nella forma \"Nec recisa recedit\", dal poeta Gabriele D'Annunzio e dedicata alla Guardia di Finanza per il valore dimostrato durante l'Impresa di Fiume."}
{"id": "934292", "revid": "1824028", "url": "https://it.wikipedia.org/wiki?curid=934292", "title": "Voodoo (King Diamond)", "text": "Voodoo \u00e8 un concept album heavy metal della band di King Diamond, pubblicato il 24 febbraio 1998. Il concept narra la storia di una famiglia che si stabilisce in una casa che funge da santuario Voodoo e la loro fuga da l\u00ec. "}
{"id": "934294", "revid": "466539", "url": "https://it.wikipedia.org/wiki?curid=934294", "title": "Fran\u00e7ois P\u00e9rier", "text": "Biografia.\nCresciuto in una famiglia borghese, appassionato di recitazione fin dalla giovane et\u00e0, nel 1933 entr\u00f2 in contatto con l'attore Louis Jouvet che lo aiut\u00f2 ad iscriversi al Conservatoire national sup\u00e9rieur d'art dramatique di Parigi. Esponente del vaudeville, nel 1938 debutt\u00f2 nel cinema con \"Le tre mogli di pap\u00e0\", diretto da Jean Boyer. Nella sua lunga carriera interpret\u00f2 oltre 80 film, alternando l'attivit\u00e0 cinematografica con quella teatrale.\nMolte le sue collaborazioni in film europei, diretto da maestri riconosciuti della cinematografia, come Ren\u00e9 Clair in \"Il silenzio \u00e8 d'oro\" (1947), Jean Cocteau in \"Orfeo\" (1950), Federico Fellini in \"Le notti di Cabiria\" (1957), Luigi Zampa in \"Il magistrato\" (1959), Costa-Gavras in \"Il 13\u00ba uomo\" (1967), e soprattutto Jean-Pierre Melville, con cui lavorer\u00e0 in due film considerati tra i migliori del cinema francese e mondiale, \"Frank Costello faccia d'angelo\" (1967), dove interpret\u00f2 il ruolo del commissario, e \"I senza nome\" (1970), nel ruolo dell'informatore Santi. In Italia \u00e8 conosciuto per aver interpretato il malvagio avvocato Terrasini nella serie televisiva \"La piovra\".\nAffetto dal 1991 dalla malattia di Alzheimer, mor\u00ec nel 2002 in conseguenza di un infarto. \u00c8 sepolto a Parigi nel cimitero di Passy, accanto alla prima moglie Jacqueline Porel, alla nonna di quest'ultima (R\u00e9jane) e all'attore Marc Porel (figlio di Jacqueline).\nPremi.\nNel 1957 conquist\u00f2 il BAFTA come miglior attore per il film \"Gervaise\"."}
{"id": "934300", "revid": "287204", "url": "https://it.wikipedia.org/wiki?curid=934300", "title": "Francois Perier", "text": ""}
{"id": "934304", "revid": "1305772", "url": "https://it.wikipedia.org/wiki?curid=934304", "title": "Christine Keeler", "text": "La sua relazione con il ministro del governo britannico John Profumo gett\u00f2 discredito sul governo conservatore di Harold Macmillan nel 1963 e fu la causa dello scandalo noto come Affare Profumo.\nBiografia.\nNata a Uxbridge, nel Middlesex, in Inghilterra, fu cresciuta da sua madre e da un padre adottivo in due vagoni ferroviari riadattati nel villaggio di Wraysbury, nel Berkshire. All'et\u00e0 di 15 anni, trov\u00f2 lavoro come modella in un negozio di vestiti nel quartiere di Soho, a Londra. A 17 anni, diede alla luce un figlio dopo una relazione con 'Jim', un sergente afroamericano della base aerea di Laleham. Scopr\u00ec di essere rimasta incinta solo dopo che lui fece ritorno negli Stati Uniti, e prov\u00f2 ad abortire da sola con un ferro da calza, ma fall\u00ec. Il bambino nacque prematuro il 17 aprile 1959, e sopravvisse solo sei giorni.\nQuell'estate, la Keeler lasci\u00f2 Wraysbury, soggiornando brevemente a Slough, con un amico prima di dirigersi verso Londra. Inizialmente trov\u00f2 lavoro come cameriera in un ristorante in Baker street e l\u00ec conobbe Maureen O'Connor, una ragazza che lavorava al Murray's Cabaret Club, a Soho. Fu lei a presentarla al proprietario, Percy Murray, che la assunse praticamente subito come showgirl in topless. In questo periodo, conobbe il dottor Stephen Ward. Presto i due cominciarono a vivere insieme dando l'apparenza di essere una coppia, ma secondo lei, questa fu una relazione platonica.\nLo scandalo Profumo.\nNel luglio del 1961, Ward le present\u00f2 John Profumo, il Segretario di Stato per la Guerra inglese, a un party in piscina a Cliveden. Profumo entr\u00f2 in relazione con lei non sospettando che lei avesse gi\u00e0 avuto una relazione con Yevgeny Ivanov, un militare di alto livello facente parte dell'ambasciata sovietica.\nLa relazione fu terminata dal Segretario di gabinetto del governo, Sir Norman Brooke. Brooke parl\u00f2 a Profumo su consiglio di Roger Hollis, il capo del MI5. Il 9 agosto 1961 Profumo scrisse alla Keeler, avvertendola che non avrebbe pi\u00f9 potuto vederla.\nNel 2001, gi\u00e0 autrice di diversi libri sul caso, la Keeler lavor\u00f2 con l'editore Douglas Thompson per scrivere la sua autobiografia intitolata \"La verit\u00e0 alla fine: la mia storia\".\nLe fotografie.\nAll'epoca dello scandalo Profumo nel 1963, la Keeler pos\u00f2 per un servizio fotografico che divenne famoso. Le foto, fatte con Lewis Morley, servivano per promuovere un film, \"Christine Keeler\" (\"The Keeler Affair\"), che venne distribuito solamente fuori dalla Gran Bretagna. La Keeler firm\u00f2 alla leggera un contratto che richiedeva di posare nuda per foto pubblicitarie. La Keeler era restia a continuare, ma il produttore del film insistette, cos\u00ec Morley la persuase a sedersi dietro una sedia in modo che tecnicamente fosse nuda, ma lo schienale della sedia nascondesse la gran parte del suo corpo.\nIn seguito molte imitazioni e satirizzazioni vennero fatte su quella foto e sono decine le attrici di Hollywood che si sono fatte ritrarre in quella posa."}
{"id": "934305", "revid": "339392", "url": "https://it.wikipedia.org/wiki?curid=934305", "title": "Baldini Castoldi", "text": ""}
{"id": "934309", "revid": "113944291", "url": "https://it.wikipedia.org/wiki?curid=934309", "title": "Ignazio Ciaia", "text": "Fu membro della Repubblica partenopea del 1799\nBiografia.\nNato nella cittadina pugliese di Fasano da Michele e Camilla Pepe, comp\u00ec i primi studi nella vicina Monopoli, per poi tornare presso la cittadina natale dove prosegu\u00ec la sua formazione con la filosofia e la retorica.\nAttirato dalla poesia, scrisse alcune liriche per la donna amata, la cantante livornese Celeste Coltellini, alla quale dedic\u00f2 \"Partendo da Napoli per Vienna\" e \"Alla Luna\".\nNel 1792, entrato in contatto con i circoli illuministici a Napoli e abbandonata l'idea di diventare avvocato (gli studi giuridici gli fecero per\u00f2 ottenere un posto in una Segreteria di Stato che si occupava di cose ecclesiastiche), conobbe l'intellettuale Carlo Lauberg che, nella capitale, aveva fondato una istituzione accademica di chimica nella quale propugnava le sue idee giacobine; il sodalizio con Lauberg si cement\u00f2 vieppi\u00f9 con la fondazione della \"Societ\u00e0 Patriottica Napoletana\", di derivazione massonica.\nCon l'avvio delle repressioni borboniche sfugg\u00ec in un primo momento all'arresto nel 1793, dopo che era stato denunciato da uno studente, e aiut\u00f2 l'amico Lauberg a prendere la fuga; ma, il 26 luglio 1795, la polizia borbonica lo prelev\u00f2 nella sua casa paterna di Fasano e lo arrest\u00f2.\nDopo alcuni periodi di detenzione nel Castel Sant'Elmo di Napoli ed a Bisceglie, torn\u00f2 in libert\u00e0 e, con la proclamazione della Repubblica (21 gennaio 1799), venne chiamato dal generale francese Jean \u00c9tienne Championnet quale membro della rappresentanza nazionale nel primo governo provvisorio, carica che manterr\u00e0 per oltre un mese prima di entrare nella Commissione esecutiva della difesa.\nCon la restaurazione armata imposta dai Borboni ed ottenuta grazie all'intervento delle truppe sanfediste del cardinale Ruffo e la caduta della Repubblica, fu nuovamente incarcerato, nonostante una falsa promessa di espatrio in Francia\nFu giustiziato il 29 ottobre 1799, assieme a Mario Pagano, Vincenzio Russo e Giorgio Pigliacelli.\nA lui sono state intitolate la principale piazza di Fasano, dove si trova il Municipio, e la biblioteca comunale, situata in largo Seggio 11."}
{"id": "934310", "revid": "834", "url": "https://it.wikipedia.org/wiki?curid=934310", "title": "Rifiuti apparecchiature elettriche ed elettroniche", "text": ""}
{"id": "934312", "revid": "277947", "url": "https://it.wikipedia.org/wiki?curid=934312", "title": "Ferdinand Guillaume", "text": "Ferdinand Guillaume fu uno dei primi grandi artisti del periodo d'oro del cinema muto italiano dei primi anni del XX secolo, ed in particolare uno dei primi protagonisti delle comiche poi denominate \"slapstick\", precursore insieme al francese Andr\u00e9 Deed, della commedia comica statunitense, riferimento e probabilmente anche ispiratore per i grandi del genere quali Charlie Chaplin, Buster Keaton e Fatty Arbuckle.\nBiografia.\nFerdinand Guillaume discendeva da una famiglia di artisti circensi, i Guillaume, le cui origini riconducono alla nobilt\u00e0 francese fuggita in Italia per evitare la rivoluzione del 1789 e che casualmente trov\u00f2 nel mondo circense il proprio ambito d'espressione e di sostentamento. Figlio di Onorato, che fu famoso acrobata e giocoliere, e di Itala Truzzi, artista circense italiana originaria di Brescia, gli zii, Cesare (\"Beb\u00e8\") e Umberto (\"Antonet\"), furono grandi clown di fama internazionale,\nDal circo Ferdinand ed il fratello Natale appresero l'arte dello spettacolo nelle sue varie sfumature: acrobati, giocolieri, cavallerizzi, clowns. I due fratelli Guillaume si specializzarono in un numero di acrobazia che porteranno in giro anche sulle piazze e nei teatri europei. Nel 1908 durante un'esibizione romana furono notati da produttori cinematografici che proposero loro di entrare a far parte della famiglia della nuova forma artistica nascente.\nDue anni dopo (1910) Ferdinand, il fratello e le rispettive consorti compirono il balzo definitivo nel cinema accettando la proposta della casa di produzione cinematografica romana Cines. Ferdinand Guillaume assunse il nome d'arte \"Tontolini\" e realizz\u00f2 in poco pi\u00f9 di un anno oltre un centinaio di comiche a un ritmo ossessivo; positiva l'accoglienza del pubblico che gi\u00e0 aveva il beniamino del genere in Cretinetti (Andr\u00e9 Deed) e che impar\u00f2 subito ad apprezzare la comicit\u00e0 di Tontolini, i suoi funambolismi e la grande espressivit\u00e0 facciale, i suoi occhi vivaci e la buffa fisicit\u00e0. Sempre nel 1911 fu protagonista del \"Pinocchio\", primo lungometraggio di Giulio Antamoro.\nDal 1912 al 1914 Ferdinand Guillaume, con la collaborazione della famiglia, realizz\u00f2 un centinaio di comiche con la torinese Pasquali Film inventandosi il nuovo personaggio \"Polidor\" (mutuato da un cavallino delle sue prime esperienze circensi) e con questo appellativo conosce anche la notoriet\u00e0 internazionale: i suoi film sono distribuiti anche in Gran Bretagna, Francia, Spagna, Germania, Austria, Paesi Bassi, America.\nI primi segnali di difficolt\u00e0 delle produzioni nazionali (1914) e le mutate condizioni economiche generali prebelliche, convinsero Polidor a produrre da s\u00e9 le proprie comiche collaborando con diverse case cinematografiche e realizzando una cinquantina di pellicole fino al 1916. Negli anni a seguire le produzioni si stabilizzarono in tre-cinque annue; dal 1918 Polidor si indirizz\u00f2 verso il lungometraggio; il 1920 vide la perdita del fratello Natale, perito in incidente aereo durante la realizzazione di un film e la fine della produzione cinematografica del periodo muto di Polidor.\nGli anni venti videro il ritorno di Polidor nei teatri di vaudeville perfezionando uno spettacolo di variet\u00e0 che ripropose in tourn\u00e9e itineranti per la Penisola che lo vide direttore e protagonista \"guastatore\" di numeri altrui di comici, acrobati, danzatori, musicisti. Nel 1937 riapparve sullo schermo ne \"Il corsaro nero\", una manciata di apparizioni negli anni quaranta e nel 1950 la partecipazione alla rivista di Nino Taranto.\n\u00c8 stato protagonista di quasi trecento pellicole. Federico Fellini, memore delle sue comiche giovanili, affid\u00f2 a Polidor il ruolo del monaco ne \"Le notti di Cabiria\" (1957), sar\u00e0 anche il clown de \"La dolce vita\" (1960) e di \"8 e 1/2\" (1963), Pier Paolo Pasolini lo chiam\u00f2 per interpretare il ruolo del becchino in \"Accattone\" (1961).\nGuillaume \u00e8 morto il 3 dicembre del 1977 a Viareggio, citt\u00e0 nella quale risiedeva dal 1946, all'et\u00e0 di 90 anni."}
{"id": "934313", "revid": "57342", "url": "https://it.wikipedia.org/wiki?curid=934313", "title": "Z, l'orgia del potere", "text": ""}
{"id": "934316", "revid": "767487", "url": "https://it.wikipedia.org/wiki?curid=934316", "title": "La 12\u00aa notte (film 1996)", "text": "La 12\u00aa notte (o La dodicesima notte) (\"Twelfth Night: Or What You Will\") \u00e8 un film del 1996 diretto da Trevor Nunn.\nTrama.\nViola e Sebastian, fratelli gemelli, si trovano su una nave che naufraga. Entrambi credono che l'altro sia perito nel naufragio, cos\u00ec, dopo essere approdata in una terra straniera, Viola indossa gli abiti del fratello e prende le sembianze di Cesario, per essere ammessa al servizio di Orsino, duca d'Illiria, innamorato della contessa Olivia, che per\u00f2 non lo ricambia.\nOlivia ha perduto di recente un fratello e il lutto \u00e8 una \"scusa\" per evitare l'assidua presenza di Orsino. Orsino manda cos\u00ec Cesario dalla contessa, che si innamora a prima vista del giovane. Le cose si complicano quando sir Toby, cugino di Olivia, fa credere a sir Andrew e a Malvolio, maggiordomo della donna, che ella \u00e8 innamorata di uno di loro.\nProduzione.\nProdotto dalle societ\u00e0 BBC Films, Circus Films, Fine Line Features, Renaissance Films e Summit Entertainment.\nDistribuzione.\nData di uscita.\nIl film venne distribuito in varie nazioni, fra cui:\nAccoglienza.\nCritica.\nPellicola deliziosa la cui ricostruzione cinematografica lascia respiro all'eleganza dei personaggi\"."}
{"id": "934318", "revid": "339392", "url": "https://it.wikipedia.org/wiki?curid=934318", "title": "Polidor", "text": ""}
{"id": "934319", "revid": "287204", "url": "https://it.wikipedia.org/wiki?curid=934319", "title": "Medusa (collana)", "text": "Medusa \u00e8 una storica collana editoriale della Arnoldo Mondadori Editore nata nel 1933.\nStoria editoriale.\nFino agli anni venti la casa editrice aveva privilegiato gli autori italiani. La nuova collana, costituita interamente da traduzioni di opere straniere, rappresent\u00f2 quindi una svolta fondamentale nella sua storia.\nLa Mondadori si avvalse dei suoi consulenti e traduttori principali. I volumi furono contraddistinti da una grafica elegante: fondo bianco con cornice verde e bordatura nera, con al centro il logo della collana, rappresentato dalla testa di una delle tre gorgoni (progetto grafico di Bruno Angoletta). Il riquadro verde continuava sul dorso e sul retro. In copertina, sopra il riquadro con autore e titolo vi era la scritta \"I grandi narratori d'ogni paese\" e, parallelamente, sotto \"A. Mondadori - Milano\". Il formato era di 14 x 22\u00a0cm in brossura cucita con copertina in cartoncino morbido.\nLa collana diede un importante contributo alla diffusione di diversi autori d'importanza mondiale in Italia. Il primo volume fu il romanzo \"Il grande amico\" di Alain-Fournier, \"finito di stampare il 1\u00ba marzo 1933 - anno XI\": costava lire 9. Nel 1934 venne stampato un volume celebrativo \"Almanacco della Medusa\", con 88 illustrazioni e \"una allegoria\". Nel 1935 venne inaugurata la sottocollana Quaderni della Medusa (1935-1967), caratterizzata graficamente dalla prevalenza del colore rosso-arancio nella copertina. Nel 1945, con lo slogan \"All'insegna della Medusa\", venne lanciata una rivista, chiamata \"Poesia. Quaderni internazionali\" e diretta da Enrico Falqui. Ne uscirono 9 numeri fino al 1948. Nel 1947 nacque una seconda sottocollana, La Medusa degli italiani (1947-1961).\nAll'inizio degli anni 1980 si \u00e8 infine lanciata una nuova serie con grafica simile alla collana storica. Ma anche precedentemente si fecero delle serie Capolavori della Medusa.\nTitoli.\nI capolavori della Medusa (1970-71) prima serie.\nCollana di ristampe scelte dalla serie principale.\nI capolavori della Medusa (1974) seconda serie.\nCollana di ristampe scelte dalla serie principale.\nMedusa serie '80 (1979-1986).\nSerie mista con ristampe e nuovi titoli, corredati da nuove introduzioni.\nI capolavori della Medusa (1980) terza serie.\nUlteriore scelta dalla serie principale."}
{"id": "934320", "revid": "287204", "url": "https://it.wikipedia.org/wiki?curid=934320", "title": "Francini", "text": ""}
{"id": "934321", "revid": "122870397", "url": "https://it.wikipedia.org/wiki?curid=934321", "title": "Total Guitar", "text": "Total Guitar \u00e8 una rivista mensile inglese per chitarristi, la pi\u00f9 venduta in Europa.\nL'attuale presidente della rivista \u00e8 Stephen Lawson. Total Guitar fornisce ai lettori tablature di genere metal, rock, folk, country, blues e jazz, recensioni di equipaggiamenti e interviste con vari artisti. Il magazine include anche un disco che contiene brani dimostrativi o DVD con la stessa funzione."}
{"id": "934323", "revid": "599013", "url": "https://it.wikipedia.org/wiki?curid=934323", "title": "Fran\u00e7ois Perier", "text": ""}
{"id": "934324", "revid": "438678", "url": "https://it.wikipedia.org/wiki?curid=934324", "title": "Pene d'amor perdute (film)", "text": "Pene d'amor perdute (\"Love's Labour's Lost\") \u00e8 un film del 2000 diretto da Kenneth Branagh.\nIl soggetto \u00e8 basato sulla commedia \"Pene d'amor perdute\" di William Shakespeare, con protagonisti oltre allo stesso Branagh, Alessandro Nivola, Adrian Lester e Matthew Lillard.\nTrama.\nIl Re di Navarra invita i suoi tre amici pi\u00f9 cari a sostenere un giuramento molto duro: per tre anni non dovranno pensare ad altro che allo studio, senza frequentare donne, con un solo giorno libero a settimana e non pi\u00f9 di tre ore di sonno a notte. Longaville e Dumaine accettano subito, Berowne fa sapere invece che quei compiti sono troppo ardui, ma poi si allinea agli altri. Intanto arriva a corte la principessa di Francia accompagnata da tre avvenenti damigelle. Quando viene informata che non potr\u00e0 essere ospitata presso la tenuta ma dovr\u00e0 alloggiare in un accampamento fuori dai cancelli della corte, la principessa prende bonariamente in giro il Re a proposito del giuramento e gli porge una lettera in cui suo padre, il Re di Francia, fa presente la necessit\u00e0 di raggiungere un accordo tra i due regni su vecchie questioni economiche. Il Re e i suoi amici sono subito colpiti dalla bellezza delle fanciulle: da un lato non vogliono spezzare il giuramento, dall'altro non riescono a negare i propri sentimenti. Berowne scrive poesie a Rosalina, cos\u00ec ognuno scopre i sentimenti dell'altro. Il Re riconosce che il voto \u00e8 stato infranto e decide che \u00e8 giunta l'ora di corteggiare apertamente le ragazze. Arriva improvvisa la notizia della morte del Re. La principessa e il suo seguito devono rientrare subito in Francia. Dopo molte tenerezze, le ragazze fissano un appuntamento: un anno di attesa per mettere alla prova l'amore degli uomini. Scoppia la seconda guerra mondiale, e tutti in qualche modo sono coinvolti. Si ritrovano alla fine, riuniti nella pace e nell'amore."}
{"id": "934326", "revid": "1573940", "url": "https://it.wikipedia.org/wiki?curid=934326", "title": "Myriapora truncata", "text": "Myriapora truncata \u00e8 un briozoo della famiglia Myriaporidae, detto anche falso corallo per la sua somiglianza con il corallo rosso (\"Corallium rubrum\").\nDescrizione.\nLa colonia, larga fino a 10\u00a0cm, ha ramificazioni dicotomiche, corte e tozze, porose, di colore rosso-arancio intenso, a sezione cilindrica, che appaiono troncate alle estremit\u00e0. A differenza dei \"polipi\" del vero corallo, che sono bianchi, i \"polipoidi\" di questa specie hanno lo stesso colore delle ramificazioni.\nLo studio del diametro dei rami e della dimensione dei polipoidi, variabili a seconda delle condizioni ambientali, ha portato a considerare \"M. truncata\" come un indicatore ambientale dei cambiamenti intercorsi tra il Cenozoico all'era moderna nel Mar Mediterraneo.\nBiologia.\nLa riproduzione avviene fra febbraio e marzo.\nDistribuzione e habitat.\nReperibile nel Mar Mediterraneo. Le colonie si ancorano a substrati rocciosi, spesso caratterizzati da coralligeno, in zone ombreggiate a partire da 1-2 metri e fino a 100 di profondit\u00e0."}
{"id": "934328", "revid": "767487", "url": "https://it.wikipedia.org/wiki?curid=934328", "title": "Tontolini (film)", "text": "Tontolini \u00e8 un film muto italiano del 1910 diretto dal regista Giulio Antamoro. Fu il primo film della serie comica \"Tontolini\", personaggio creato e interpretato dall'attore franco-italiano Ferdinand Guillaume.\nTontolini \u00e8 un popolano italiano, sciocco e maldestro, capace per\u00f2 di suscitare grande stupore grazie alle sue capacit\u00e0 di funambolo e arrampicatore, ma anche per il suo viso buffo e capace di mutare espressione. Nella comica lo si vede impegnato a salvare una ragazza dalle grinfie di un bruto.\nAnalogie con Ridolini.\nIl personaggio di Polidor (Guillaume) \u00e8 assai simile a quello di Ridolini ideato nel 1916 dall'attore e regista Larry Semon. Le caratteristiche sono quelle di un clown assolutamente buffo per il suo viso candido e bianco, sopracciglia lunghe e sottili, un nasone dantesco ricurvo, sorriso stampato sul viso, bombetta e pantaloni grandi e ascellari sorretti da due bretelle. Ci\u00f2 rende immortale il pagliaccio di Semon che, come Tontolini, si cimenta in tante avventure e specialmente nella ricerca disperata della ragazza da salvare o da sposare. Come intreccio delle storie entrambi i personaggi usano come carta vincente l'equivoco e la macchinazione, spesso con una spalla, di vari pasticci e guai sia ai danni loro che degli interlocutori e rivali, fino a sfiorare l'esagerazione. Altra caratteristica che collega Ridolini e Tontolini \u00e8 la divisione in sequenze delle comiche."}
{"id": "934329", "revid": "767487", "url": "https://it.wikipedia.org/wiki?curid=934329", "title": "Riccardo III (film 1995)", "text": "Riccardo III (\"Richard III\") \u00e8 un film del 1995 diretto da Richard Loncraine, che ambienta l'omonima tragedia di Shakespeare negli anni venti del Novecento, in un'immaginaria Inghilterra sotto una dittatura di stampo fascista, caratterizzata dalle camicie nere e l'architettura Stile Novecento.\nTrama.\nInghilterra, agli inizi del 1930, una sanguinosa guerra civile culmina con l'uccisione del re Enrico. Il suo successore Edoardo (marito della regina Elisabetta e padre di due maschietti e una bambina) ha due fratelli: Clarence e lo storpio Riccardo. Quest'ultimo ha messo a punto un piano per eliminare il re e i suoi legittimi eredi. Dopo avere eliminato Clarence, ne comunica la morte a Edoardo che, sconvolto per l'assassinio e gi\u00e0 malato, muore d'infarto. Riccardo, che mira inizialmente alla reggenza e poi al trono, ha creato un piccolo gruppo di cospiratori (tra cui il Primo Ministro Hastings e lo spregevole duca di Buckingham) che gli consentono d'uccidere il conte Rivers, fratello d'Elisabetta e il giovane principe Enrico. Ora l'erede legittimo \u00e8 il principe di Galles, che Riccardo fa venire a Londra insieme al fratellino. I due vengono relegati nella torre del castello e poi, su ordine di Riccardo, vengono strangolati dal suo sicario di fiducia, il terribile James Tyrell. Il giovane principe Richmond, insieme a un gruppo di militari, si riunisce per ostacolare Riccardo ormai senza controllo, con il sostegno di Lord Stanley, del duca di Buckingam e della duchessa di York, madre di Riccardo, che venuta a conoscenza dei terribili crimini del figlio lascia l'Inghilterra per la Francia. Intanto Riccardo, dopo avere provato senza successo a sposare la cognata Elisabetta, spera di sposarne la figlia adolescente. Una notte, il re riceve la visita dei fantasmi delle persone che ha ucciso e che gli predicono l'imminente morte. Il giorno dopo, infatti, Richmond, insieme a duemila uomini, si scontra con gli uomini di Riccardo. Quest'ultimo, rimasto solo, tenta invano di fuggire inseguito da Henry. L'inseguimento si sposta in cima al tetto d'un edificio, intorno al quale gli uomini di Richmond stanno facendo piazza pulita dei nemici e sotto di esso v'\u00e8 un incendio. Riccardo, pur di non cadere nelle mani di Richmond, preferisce suicidarsi gettandosi dal tetto. Richmond cerca inutilmente di sparargli, ma ormai \u00e8 troppo tardi. L'ultima scena mostra Riccardo III che cade ridendo dal tetto sulle note di \"I'm sitting on the top of the World\" di Al Jolson, per poi essere inghiottito simbolicamente dalle fiamme sottostanti."}
{"id": "934335", "revid": "17351", "url": "https://it.wikipedia.org/wiki?curid=934335", "title": "Ki-36", "text": ""}
{"id": "934336", "revid": "287204", "url": "https://it.wikipedia.org/wiki?curid=934336", "title": "Euristene", "text": "Nella mitologia greca, era uno degli eraclidi di terza generazione, figlio di Aristodemo e nipote di Aristomaco.\nAssieme al fratello gemello Procle (\"\u03a0\u03c1\u03bf\u03ba\u03bb\u1fc6\u03c2\") ricevette in eredit\u00e0 da Aristodemo il trono di Sparta (secondo altre versioni del mito i due gemelli lo avrebbero strappato a Tisameno).\n\u00c8 considerato il fondatore della casa regnante di Sparta degli Agiadi. Gli succeder\u00e0 il figlio Agide I, re eponimo della dinastia."}
{"id": "934337", "revid": "17351", "url": "https://it.wikipedia.org/wiki?curid=934337", "title": "Ki-55", "text": ""}
{"id": "934338", "revid": "4327", "url": "https://it.wikipedia.org/wiki?curid=934338", "title": "Tachikawa Ki-55", "text": ""}
{"id": "934341", "revid": "92494692", "url": "https://it.wikipedia.org/wiki?curid=934341", "title": "Combinazione convessa", "text": "In matematica, una combinazione convessa \u00e8 una combinazione lineare di elementi (vettori, numeri, o pi\u00f9 in generale punti di uno spazio affine) fatta con coefficienti non negativi a somma 1, cio\u00e8 una somma\ndove\nIn altre parole \u00e8 una combinazione lineare positiva e affine.\nIl nome \"convessa\" viene dal fatto che l'insieme di tutte le combinazioni convesse di un certo insieme di punti, al variare dei coefficienti, coincide con l'inviluppo convesso di quell'insieme.\nQuando l'insieme \u00e8 costituito da soli due punti, allora la combinazione convessa, espressa nella forma formula_4, esprime tutti i punti contenuti nel segmento compreso tra formula_5 e formula_6.\nCombinazioni convesse sono ad esempio la media ponderata o il valore atteso."}
{"id": "934344", "revid": "78273", "url": "https://it.wikipedia.org/wiki?curid=934344", "title": "Giovanna Plantageneta", "text": ""}
{"id": "934346", "revid": "1992900", "url": "https://it.wikipedia.org/wiki?curid=934346", "title": "Colosseum II", "text": "I Colosseum II sono un gruppo di matrice Progressive rock originario dell'Inghilterra, nato nel 1975 dalla volont\u00e0 del batterista inglese Jon Hiseman, fondatore del gruppo Colosseum nel 1968.\nStoria.\nDopo l\u2019avvenuto scioglimento dei Tempest, nel novembre del 1974 Hiseman annunci\u00f2 che avrebbe formato una nuova band con il chitarrista Gary Moore (ex Thin Lizzy), senza poterne ancora anticipare il nome. Problemi con la costituzione della line-up li costringeranno per\u00f2 a rimandare l\u2019ingresso in studio di quasi sei mesi. La formazione inizialmente progettata prevedeva infatti Graham Bell, il tastierista Duncan Mackay e l\u2019ex bassista di Colosseum e Tempest Mark Clarke, laddove la line-up definitiva conter\u00e0 invece il cantante Mike Starrs, il tastierista Don Airey e il bassista Neil Murray (entrambi ex Cozy\u2019s Powell Hammer). La band scelse inizialmente di chiamarsi Ghosts, finch\u00e9 le pressioni della loro prima casa discografica (e la benedizione degli ex complici di Hiseman nei Colosseum) non li indusse a optare per Colosseum II. La band si orient\u00f2 a quel punto verso una forma di jazz fusion poggiante sulla chitarra elettrica di Moore, con sonorit\u00e0 molto pi\u00f9 hard di quelle dei Colosseum originali e quindi distanti dal gusto dell\u2019allora prevalente Scena di Canterbury.\nLe vendite del primo album, \"Strange New Flesh\" (1976, un titolo suggerito da Murray, citazione della loro cover di \u201cDown to You\u201d della Mitchell) furono per\u00f2 deludenti, il che indusse la Bronze Records a suggerire l\u2019allontanamento di Starrs (che si unir\u00e0 ai Lucifer's Friend), quindi a scaricare la band. Murray allora di accettare l\u2019offerta dei National Health, che si riveler\u00e0 propedeutica al suo ingresso nei Whitesnake di David Coverdale. Con un nuovo bassista, John Mole, i Colosseum II realizzano altri due album prevalentemente strumentali per la MCA, \"Electric Savage\" (1976) e \"War Dance\" (1977), esaltanti le qualit\u00e0 dei singoli.\nLa band fu allora coinvolta da Andrew Lloyd Webber nella realizzazione della sua \"Variations\", un\u2019opera rock che conquister\u00e0 nel 1978 la seconda piazza nelle classifiche di vendita inglesi, segnando l\u2019inizio di una lunga collaborazione di Webber con Mole e Hiseman.\nMoore, a quel punto, sceglier\u00e0 di lasciare il gruppo per raggiungere nuovamente i Thin Lizzy. Sar\u00e0 prontamente sostituito da Keith Airey, fratello di Don, ma lo scioglimento definitivo sopraggiunge comunque quando, pochi mesi dopo, il tastierista accetta l\u2019offerta dei Rainbow di Ritchie Blackmore."}
{"id": "934348", "revid": "287204", "url": "https://it.wikipedia.org/wiki?curid=934348", "title": "L'amante dell'Orsa Maggiore", "text": "L'amante dell'Orsa Maggiore \u00e8 un romanzo scritto da Sergiusz Piasecki negli anni di prigionia a partire dal 1934.\n\u00c8 un romanzo che ha elementi di autobiografia e di \"documentario\".\n\u00c8 la storia di un contrabbandiere polacco scritta dallo stesso contrabbandiere mentre si trovava in prigione. La storia avventurosa e poetica ma realistica ebbe un notevole successo tanto da riuscire quasi a contribuire alla sua scarcerazione quando nel 1939 scoppi\u00f2 la guerra contro la Germania.\nFu pubblicato in Italia dall'Arnoldo Mondadori Editore nel 1942. Nel 1948 appare nel numero 134 della collana Medusa.\nNel 1971 ne fu tratto un film di poco successo con la regia di Valentino Orsini e l'interpretazione, fra gli altri, di Senta Berger.\nNel 1983 Anton Giulio Majano ricav\u00f2 dal romanzo di Piasecki uno sceneggiato omonimo in sette puntate per la Rai; tra i molti interpreti ricordiamo: Ray Lovelock, Giancarlo Prete,Sandra Collodel, Alberto Lupo, Emilio Marchesini, Renato Baldini, Elio Zamuto, Giacomo Rossi Stuart e Ida Di Benedetto; le musiche furono composte da Fiorenzo Carpi.\nTrama.\nVladek, il protagonista e narratore, inizia la sua \"carriera\" come contrabbandiere poco dopo il 1920, nella zona di frontiera tra Rak\u00f3w, Polonia sudorientale, e Minsk, allora in Unione Sovietica, oggi in Bielorussia. Inizia a conoscere i pericoli del mestiere: orientarsi nella notte, evitare le guardie confinarie, in particolare i soldati sovietici, resistere alla fatica del lungo cammino, prevenire le possibili trappole dei soldati nelle \"tampe\", le fattorie in cui viene portata la merce contrabbandata, proteggersi dagli informatori e dai gruppi di contrabbandieri rivali, scegliere la merce pi\u00f9 conveniente per le \"missioni\", gestire una \"raspa\" cio\u00e8 fingere uno scontro con i soldati per tenersi di nascosto un carico di merce contrabbandata.\nA Vladek piace questa vita avventurosa, fare bisboccia all'osteria con i compagni, godersi la natura e il cielo stellato (per l'Orsa Maggiore ha una predilezione: \u00e8 la costellazione che guida il contrabbandiere ad un ritorno sicuro verso casa). Un giorno salva dall'arresto Sascka Veblin, il pi\u00f9 famoso contrabbandiere del confine e conosce la sua affascinante e misteriosa sorella, Fela. La ragazza \u00e8 oggetto delle attenzioni di Alfredo Alinciuk, un altro contrabbandiere, attaccabrighe e malevolo, che una notte cerca di uccidere Vladek a tradimento. \nIl primo amore di Vladek \u00e8 per\u00f2 Bombina, la donna russa della fattoria che riceve la merce dei contrabbandieri, che gli propone anche di andare a vivere con lei.\nDurante una spedizione invernale, Vladek viene catturato, proprio a casa di Bombina; viene arrestato insieme alla donna e imprigionato per alcuni mesi a Minsk. Durante il viaggio in treno verso il confino, Vladek riesce per\u00f2 a scappare e a tornare in Polonia. Dopo poco riprende la sua vita di sempre, aggregandosi a diversi gruppi di contrabbandieri. \nUna notte, durante una lite, ferisce Alfredo ad una gamba e viene da questo denunciato; inizia cos\u00ec a nascondersi ma continua a contrabbandare insieme a Sascka. Una notte per\u00f2 questo viene ucciso dai soldati (o forse \u00e8 stato un colpo errato di Vladek) e il giorno dopo anche l'amico Resina si uccide. Vladek viene arrestato per il ferimento di Alfredo ma ancora una volta sfugge alla giustizia saltando gi\u00f9 dalla slitta che lo porta in prigione. Un amico gli trova protezione presso la cascina di una famiglia di contrabbandieri, alternando il lavoro agricolo a qualche spedizione notturna. Durante una di queste Vladek riesce a salvare il resto del gruppo (tre fratelli) ma il padre della famiglia decide di cessare con il contrabbando accortosi della pericolosit\u00e0 delle missioni. Ma Vladek ha nostalgia della sua vecchia vita e decide di cambiare nascondiglio. Incontra Corvino, un altro contrabbandiere con cui inizia anche a fare delle missioni particolari: scortare i russi che vogliono scappare di nascosto dall'Unione Sovietica. \nIniziano per\u00f2 anche gli scontri con altri gruppi di contrabbandieri \"per interesse\" e Corvino viene ucciso; Vladek alterna spedizioni con merci destinate al mercato nero con rapine agli altri contrabbandieri \"ribelli\". \nPer andare a trovare un amico si reca un giorno nella grande citt\u00e0, Wilno, ma \u00e8 una brutta esperienza: \"si contrabbandava attraverso molte barriere la verit\u00e0\"; tutto \u00e8 \"artificiale, scintillante e molto complicato\", ma sotto si nascondono \"le solite brutture e il vuoto\", la gente \u00e8 ipocrita.\nTornato a Rak\u00f3w, Vladek riprende la vita di sempre, insieme al \"Topo\" e al \"Becchino\": l'attivit\u00e0 principale sono ora le imboscate ai nuovi gruppi di contrabbandieri; \u00e8 una sorta di vendetta per la morte e la cattura dei vecchi amici contrabbandieri.\nFela si fidanza con Alfredo e Vladek e i suoi compari intervengono alla festa, rovinandola. \n\u00c8 ormai la fine. Dopo qualche tempo il Becchino \u00e8 ucciso in uno scontro e il Topo \u00e8 ormai sempre pi\u00f9 spericolato e folle e decide di abbandonare la vita del contrabbandiere e di tornare dalla sua famiglia. Anche Vladek, dopo un ultimo grande colpo, capisce che il tempo \u00e8 compiuto e decide di abbandonare la frontiera."}
{"id": "934352", "revid": "767487", "url": "https://it.wikipedia.org/wiki?curid=934352", "title": "Aggravante", "text": "Per circostanza aggravante o semplicemente aggravante, in diritto, si intende un elemento di fatto o una situazione che pu\u00f2 accompagnare l'azione o l'omissione illecita prevista come reato e che il legislatore ha preso in considerazione quale motivo di aumento della pena.\nIn caso di circostanze aggravanti si ha un aumento di pena o l'applicazione di una pena diversa e comunque pi\u00f9 grave.\nTipologia.\nAggravanti comuni.\nSono circostanze aggravanti comuni quelle previste per un numero indefinito di reati, salvo che con questi siano incompatibili.\nQueste vengono elencate dall'Art. 61 del Codice penale italiano:\n1) l'avere agito per motivi abietti o futili;\n2) l'aver commesso il reato per eseguirne od occultarne un altro, ovvero per conseguire o assicurare a s\u00e9 o ad altri il prodotto o il profitto o il prezzo ovvero la impunit\u00e0 di un altro reato;\n3) l'avere, nei delitti colposi, agito nonostante la previsione dell'evento;\n4) l'avere adoperato sevizie, o l'aver agito con crudelt\u00e0 verso le persone;\n5) l'avere profittato di circostanze di tempo, di luogo o di persona, anche in riferimento all'et\u00e0, tali da ostacolare la pubblica o privata difesa;\n6) l'avere il colpevole commesso il reato durante il tempo, in cui si \u00e8 sottratto volontariamente alla esecuzione di un mandato o di un ordine di arresto o di cattura o di carcerazione, spedito per un precedente reato;\n7) l'avere, nei delitti contro il patrimonio o che comunque offendono il patrimonio, ovvero nei delitti determinati da motivi di lucro, cagionato alla persona offesa dal reato un danno patrimoniale di rilevante gravit\u00e0;\n8) l'avere aggravato o tentato di aggravare le conseguenze del delitto commesso;\n9) l'avere commesso il fatto con abuso dei poteri, o con violazione dei doveri inerenti a una pubblica funzione o a un pubblico servizio, ovvero alla qualit\u00e0 di ministro di un culto;\n10) l'avere commesso il fatto contro un pubblico ufficiale o una persona incaricata di un pubblico servizio, o rivestita della qualit\u00e0 di ministro del culto cattolico o di un culto ammesso nello Stato, ovvero contro un agente diplomatico o consolare di uno Stato estero, nell'atto o a causa dell'adempimento delle funzioni o del servizio;\n11) l'avere commesso il fatto con abuso di autorit\u00e0 o di relazioni domestiche, ovvero con abuso di relazioni di ufficio, di prestazione d'opera, di coabitazione, o di ospitalit\u00e0;\n11-bis) l'avere il colpevole commesso il fatto mentre si trova illegalmente sul territorio nazionale;\n11-ter) l'aver commesso un delitto contro la persona ai danni di un soggetto minore all'interno o nelle adiacenze di istituti di istruzione o di formazione.\nAggravanti specifiche.\nSono circostanze aggravanti specifiche, o speciali, quelle previste per singole figure di reato. Possono indicarsi quali esempi quelle previste per i delitti contro la vita e la incolumit\u00e0, ecc. La misura dell'aumento della pena \u00e8 di norma indicata dalla legge.\nApplicazione dell'aumento di pena.\nL'aumento si opera sulla quantit\u00e0 di pena che il giudice applicherebbe al colpevole qualora non concorresse la circostanza da applicare.\nSe concorrono pi\u00f9 circostanze aggravanti, si verifica un concorso omogeneo di circostanze: l'aumento di pena si opera quindi sulla quantit\u00e0 di essa risultante dall'aumento precedente."}
{"id": "934354", "revid": "1573940", "url": "https://it.wikipedia.org/wiki?curid=934354", "title": "Myriapora", "text": "Myriapora \u00e8 un genere di briozoi appartenente alla famiglia Myriaporidae.\nTassonomia.\nComprende le seguenti specie:"}
{"id": "934359", "revid": "1403596", "url": "https://it.wikipedia.org/wiki?curid=934359", "title": "Serie di Neumann", "text": "In matematica una serie di Neumann \u00e8 una serie della forma:\ndove formula_2 \u00e8 un operatore. Questa \u00e8 una generalizzazione della serie geometrica.\nLa serie prende il nome del matematico Carl Gottfried Neumann, che la us\u00f2 nel 1877 nel contesto della teoria del potenziale. La serie di Neumann \u00e8 usata in analisi funzionale. Forma le basi per la serie di Liouville-Neumann, che serve a risolvere le equazioni integrali di Fredholm. \u00c8 anche importante per lo studio dello spettro degli operatori limitati.\nPropriet\u00e0.\nSia formula_2 un operatore limitato su uno spazio normato formula_4. Se la serie di Neumann converge nella norma operatoriale, allora formula_5 \u00e8 invertibile e la sua inversa \u00e8 la somma della serie:\nUn caso in cui la convergenza \u00e8 garantita \u00e8 quando formula_4 \u00e8 uno spazio di Banach e formula_8 nella norma operatoriale. Tuttavia, ci sono risultati che danno condizioni pi\u00f9 deboli sotto le quali la serie converge.\nUn corollario \u00e8 che l'insieme degli operatori invertibili tra due spazi di Banach formula_9 e formula_10 \u00e8 aperto nella topologia indotta dall'operatore norma. Quindi, sia formula_11 un operatore invertibile e sia formula_12 un altro operatore. Se formula_13, allora anche formula_2 \u00e8 invertibile. Questo segue da scrivere formula_2 come:\ne applicando il risultato della sezione precedente al secondo fattore. La norma di formula_17 pu\u00f2 essere limitata da:"}
{"id": "934366", "revid": "110157", "url": "https://it.wikipedia.org/wiki?curid=934366", "title": "Ocean Songs", "text": "Ocean Songs \u00e8 il quarto album del gruppo australiano Dirty Three, pubblicato nel 1998.\nCome si pu\u00f2 intuire dal titolo e dai nomi delle canzoni, \u00e8 un concept album interamente strumentale dedicato al paesaggio marino. L'atmosfera, poetica e meditativa, in alcune parti ricorda le composizioni di John Fahey.\nL'album \u00e8 stato prodotto e registrato da Steve Albini all'Electric Studios di Chicago.\nMusicisti.\nDavid Grubbs suona il piano nelle tracce 4,5,7"}
{"id": "934367", "revid": "90705", "url": "https://it.wikipedia.org/wiki?curid=934367", "title": "Colpevole", "text": ""}
{"id": "934369", "revid": "767487", "url": "https://it.wikipedia.org/wiki?curid=934369", "title": "All About Anna", "text": "All About Anna \u00e8 un film del 2005 diretto da Jessica Nilsson.\nLa pellicola, che ha per protagonisti Gry Bay e Mark Stevens, \u00e8 esplicita nella sua esplorazione dei rapporti sessuali. Il film \u00e8 una co-produzione tra la Innocent Pictures e la Zentropa Productions di Lars von Trier, ed \u00e8 il terzo film erotico per donne prodotto dalla Zentropa, dopo \"Constance\" (1998) e \"Pink Prison\" (1999). Tutti e tre i film sono basati sul Manifesto del Puzzy Power redatto dalla Zentropa nel 1997. Lars von Trier \u00e8 il produttore esecutivo del film.\nTrama.\nAnna \u00e8 una donna single che cerca di mantenere una vita sessuale attiva senza imbattersi in relazioni sentimentali. Ma quando reincontra una ex-fiamma, inizia a chiedersi per quanto a lungo potr\u00e0 andare avanti con la sua indipendenza dai sentimenti, e se in fondo \u00e8 quello che vuole veramente. Nello stesso periodo, le viene offerto un lavoro come costumista teatrale in Francia, dove gli attori locali Pierre e Sophie le offrono nuove tentazioni.\nRiconoscimenti.\n\"All About Anna\" \u00e8 stato presentato ufficialmente al festival di Zurigo (Z\u00fcrich Film Festival) e all'Io, Isabella International film week.\nNel 2006 il film ha ricevuto due candidature agli EroticLine Awards nelle categorie Miglior Debutto Internazionale (Gry Bay) e Miglior Attore Internazionale (Mark Stevens).\nNel 2007 ha vinto tre Scandinavian Adult Awards, tra cui Miglior Film Scandinavo a Coppie, Miglior Attore Scandinavo (Thomas Raft) e Star Scandinava pi\u00f9 venduta del 2006 (Gry Bay).\n\u00c8 stato programmato nella rassegna \"Cinematic Sexualities in the 21st Century\", organizzata da Doc Films in collaborazione con il Film Studies Center dell'Universit\u00e0 di Chicago\nVersioni.\nEsistono almeno tre versioni del film. Il DVD uscito originariamente in Scandinavia contiene sia il Producer's Cut che il Director's Cut, ma esiste anche una versione softcore nella quale \u00e8 stata tagliata una scena di fellatio dell'attrice Eileen Daly (presente in entrambe le altre versioni).\nLa prima proiezione americana del film si \u00e8 tenuta con grande successo il 18 gennaio 2007 a Chicago.\nL'uscita del DVD negli Stati Uniti, in edizione doppio disco, \u00e8 avvenuta nella primavera del 2007."}
{"id": "934371", "revid": "90705", "url": "https://it.wikipedia.org/wiki?curid=934371", "title": "Delitti", "text": ""}
{"id": "934372", "revid": "1655", "url": "https://it.wikipedia.org/wiki?curid=934372", "title": "Zona Fantasma", "text": ""}
{"id": "934374", "revid": "150683", "url": "https://it.wikipedia.org/wiki?curid=934374", "title": "Dirty three", "text": ""}
{"id": "934377", "revid": "1711941", "url": "https://it.wikipedia.org/wiki?curid=934377", "title": "Campi del Pelennor", "text": ""}
{"id": "934385", "revid": "90705", "url": "https://it.wikipedia.org/wiki?curid=934385", "title": "Circostanze aggravanti", "text": ""}
{"id": "934386", "revid": "90705", "url": "https://it.wikipedia.org/wiki?curid=934386", "title": "Circostanze attenuanti", "text": ""}
{"id": "934388", "revid": "287204", "url": "https://it.wikipedia.org/wiki?curid=934388", "title": "Cratere Douglass (Luna)", "text": "Douglass \u00e8 un cratere lunare di 50,95 km situato nella parte nord-orientale della faccia nascosta della Luna, a sud-ovest del cratere Frost e a sud-sud-ovest del grande cratere Landau.\nIl bordo occidentale \u00e8 stato profondamente modificato da numerosi impatti situati all'interno, il maggiore dei quali taglia il bordo nordoccidentale del cratere principale, mentre i resti del margine del cratere minore sono ridotti a basse alture che si estendono nel pianoro centrale di Douglass. Un altro impatto lungo il bordo meridionale ha prodotto un rigonfiamento verso l'esterno, mentre il suo bordo settentrionale raggiunge il pianoro interno. Il resto del bordo \u00e8 corroso ed arrotondato, mentre il pianoro interno non presenta altre strutture degne di nota.\nIl cratere \u00e8 dedicato all'astronomo statunitense Andrew Ellicott Douglass. \nCrateri correlati.\nAlcuni crateri minori situati in prossimit\u00e0 di Douglass sono convenzionalmente identificati, sulle mappe lunari, attraverso una lettera associata al nome."}
{"id": "934389", "revid": "110157", "url": "https://it.wikipedia.org/wiki?curid=934389", "title": "Horse Stories", "text": "Horse Stories \u00e8 il terzo album del gruppo rock Dirty Three, trio strumentale australiano."}
{"id": "934393", "revid": "834", "url": "https://it.wikipedia.org/wiki?curid=934393", "title": "Zod", "text": ""}
{"id": "934396", "revid": "547034", "url": "https://it.wikipedia.org/wiki?curid=934396", "title": "Modello REDDITI", "text": "Il modello REDDITI \u00e8 uno dei modelli utilizzati in Italia tramite il quale \u00e8 possibile presentare diverse dichiarazioni fiscali. Dal 2017 ha sostituito il modello di dichiarazione unificato compensativo, meglio conosciuto come Modello Uni.Co.\nSoggetti tenuti alla presentazione.\nSono coloro che percepiscono redditi di: terreni, fabbricati, partecipazione, lavoro dipendente, lavoro autonomo occasionale o continuativo, impresa, pensione ed altri redditi cui siano riservati quadri di riferimento.\nI contribuenti che, pur potendo utilizzare il modello 730, si avvalgono del modello REDDITI, sono tenuti a trasmetterlo telematicamente, ossia non possono presentarlo in formato cartaceo.\nCasi di utilizzo.\nLa persona fisica deve utilizzare il modello REDDITI qualora:\nNon pu\u00f2 essere presentato in forma congiunta.\nTipologie.\nEsistono i seguenti 4 tipologie di Modello REDDITI:\nCollegamenti esterni.\nAgenzia delle Entrate - Modelli di dichiarazioni fiscali 2012"}
{"id": "934397", "revid": "339392", "url": "https://it.wikipedia.org/wiki?curid=934397", "title": "Modello Unico", "text": ""}
{"id": "934398", "revid": "1745361", "url": "https://it.wikipedia.org/wiki?curid=934398", "title": "Euritione", "text": "Euritione () o Eurizione \u00e8 un personaggio della mitologia greca. Fu il re dei Centauri.\nGenealogia.\nEra figlio di Issione e Nefele e fratellastro di Piritoo.\nAspetto.\nDalla testa al ventre aveva le sembianze di uomo e al posto delle gambe il corpo era quello di un cavallo.\nMitologia.\nFu invitato dal fratellastro e re dei Lapiti Piritoo al suo matrimonio e dove, non reggendo il vino offertogli, incominci\u00f2 ad avere comportamenti indecenti e tentando perfino di violentare la sposa del suo fratellastro Ippodamia.\nLui e i centauri al suo seguito furono cacciati dal ricevimento da Piritoo e Teseo e gli furono tagliati il naso e le orecchie.\nDopo questa vicenda ebbe inizio la guerra tra i due fratellastri che prese il nome di Centauromachia."}
{"id": "934400", "revid": "287204", "url": "https://it.wikipedia.org/wiki?curid=934400", "title": "Attenuante", "text": "Per circostanza attenuante (o pi\u00f9 brevemente attenuante) in diritto si considera un elemento di fatto non essenziale per la configurazione del reato e del quale il giudice pu\u00f2 tener conto per diminuire la pena o per irrogare una pena di specie meno grave.\nNell'ordinamento italiano.\nGli articoli 62 e 62 bis del codice penale italiano stabiliscono un elenco di \"attenuanti comuni\" e la possibilit\u00e0 per i giudici di determinare \"attenuanti generiche\" al di fuori dell'elenco.\nPer le varie tipologie di reato esistono, inoltre, delle \"attenuanti speciali\".\nLe attenuanti comuni sono:\nL'applicazione \u00e8 determinata dalla legge. Se l'attenuante non ha effetto speciale (ovvero non diminuisce la pena di oltre un terzo), la diminuzione della pena pu\u00f2 essere cumulata (ovvero ogni attenuante si applica alla misura della pena determinata da quelle precedenti). Altrimenti si applica solo la diminuzione di pena di maggior entit\u00e0, con la possibilit\u00e0 di una diminuzione ulteriore.\nPer quanto riguarda la prescrizione di un reato in seguito al riconoscimento di circostanze attenuanti, la Corte di Cassazione ha affermato:"}
{"id": "934426", "revid": "247222", "url": "https://it.wikipedia.org/wiki?curid=934426", "title": "Warren Ellis (musicista)", "text": "Biografia.\nNato nel 1965 a Ballarat, in Australia, si trasfer\u00ec a Melbourne dove intraprese studi classici di violino, e dove si diplom\u00f2 come maestro elementare, professione che esercit\u00f2 per qualche tempo.\nNel 1993 fond\u00f2, insieme al chitarrista Mick Turner e al batterista Jim White, i Dirty Three, band di rock strumentale, con la quale pubblic\u00f2, nel corso degli anni, diversi album, tra cui \"Ocean Songs\" nel 1998, e \"Whatever You Love, You Are\" nel 2000.\nNel 1995, collabor\u00f2 alla registrazione dell'album \"Murder Ballads\" dei Nick Cave and the Bad Seeds, entrando, poi, ufficialmente nella band.\nNel 2007 pubblic\u00f2 un album coi Grinderman, nuova band di Nick Cave.\nSempre con Cave, inoltre, lavor\u00f2 alla scrittura di colonne sonore per film, tra cui \"L'assassinio di Jesse James per mano del codardo Robert Ford\" di Andrew Dominik, \"The Road\" di John Hillcoat e \"I segreti di Wind River\" di Taylor Sheridan."}
{"id": "934432", "revid": "729019", "url": "https://it.wikipedia.org/wiki?curid=934432", "title": "Sergiusz Piasecki", "text": "Combatt\u00e9 contro i bolscevichi e successivamente contro i Nazisti durante l'occupazione della Polonia.\nVisse come contrabbandiere e nel 1929, arrestato, ne fu chiesta la condanna a morte ma, grazie alla sua collaborazione con i servizi segreti, riusc\u00ec ad ottenere la riduzione della condanna a 15 anni di carcere.\nNel 1934, durante la prigionia, inizia a scrivere il suo romanzo pi\u00f9 famoso L'amante dell'Orsa Maggiore, grazie al quale stava per essere graziato quando, nel 1939, scoppia la guerra contro la Polonia. Fu uno degli animatori della rivolta di Varsavia. Fra gli altri suoi romanzi si ricorda: \"Nessuno ci salva\", \"La spia\", \"Peggio che al fronte\" e \"La Torre di Babele\"."}
{"id": "934439", "revid": "487015", "url": "https://it.wikipedia.org/wiki?curid=934439", "title": "Marca d'Ivrea", "text": "La Marca d'Ivrea, nota anche come Marca anscarica, era una marca di et\u00e0 carolingia, costituita nel IX secolo con capitale Ivrea, nell'Italia settentrionale, tra il Regno di Borgogna e il \"Regnum Italicorum\", venne retta dagli Anscarici. Essa venne costituita nell'888 da Guidone da Spoleto che aveva diviso in due parti il ducato di Neustria rispettivamente in Marca di Langobardia e appunto Marca d'Italia. Al momento dell'istituzione comprendeva le Contee di Acqui, Alba, Asti, Torino, Vercelli, Pombia (Novara), Burgaria (nel Vigevanese) e naturalmente Ivrea. Nel loro complesso tutti questi territori corrispondevano grosso modo all'attuale Piemonte, pi\u00f9 alcuni lembi della Lombardia e della Liguria.\nNel 951 Berengario II d'Ivrea, re d'Italia, suddivise la marca d'Ivrea, donando ampi territori ad Arduino il Glabro, che divenne marchese della marca arduinica o Marca di Torino e ad Aleramo, da cui discendono i marchesi del Monferrato e tutti gli altri Aleramici."}
{"id": "934450", "revid": "183666", "url": "https://it.wikipedia.org/wiki?curid=934450", "title": "Cito longe tarde", "text": "Cito longe tarde \u00e8 la locuzione latina per \"Cito, longe fugeas et tarde redeas\" (presto, fuggi lontano e torna tardi) che, specialmente nel medioevo, divenne una sorta di motto ad esortare la popolazione, nei comuni casi di epidemie virulenti (come la peste nera) ad evitare i grandi agglomerati urbani e a fuggire, appunto \"velocemente, lontano e stare alla larga dai luoghi infetti il pi\u00f9 possibile\". \nQuesto perch\u00e9 la medicina di allora era pi\u00f9 che altro puro empirismo che si esprimeva in concezioni popolari e poco efficaci alla cura della malattia."}
{"id": "934452", "revid": "110157", "url": "https://it.wikipedia.org/wiki?curid=934452", "title": "Whatever You Love, You Are", "text": "\"Whatever You Love, You are\" \u00e8 il quinto album del gruppo \"Dirty Three\", trio strumentale australiano."}
{"id": "934453", "revid": "1745361", "url": "https://it.wikipedia.org/wiki?curid=934453", "title": "Riffa (ordinamento penale italiano)", "text": "Per riffa si intende il reato previsto dall'art. 18 legge italiana sul lotto pubblico (L. 2 agosto 1982, n. 528).\nConsiste nell'offrire premi al pubblico mediante sorteggio di uno o pi\u00f9 numeri o con il riferimento alle estrazioni del lotto pubblico.\nIl colpevole \u00e8 punito con l'ammenda da 51 a 516 euro. La pena \u00e8 raddoppiata, in caso di valore rilevante o se l'offerta \u00e8 clandestina."}
{"id": "934458", "revid": "599013", "url": "https://it.wikipedia.org/wiki?curid=934458", "title": "Spe", "text": ""}
{"id": "934459", "revid": "256896", "url": "https://it.wikipedia.org/wiki?curid=934459", "title": "Polisportiva Giovanile Salesiana", "text": ""}
{"id": "934465", "revid": "15756", "url": "https://it.wikipedia.org/wiki?curid=934465", "title": "Fotosistema", "text": "Con il termine fotosistema si \u00e8 soliti indicare un certo complesso molecolare incluso nella membrana dei tilacoidi e attivo nella fase luminosa della fotosintesi. Nei cloroplasti le molecole di clorofilla e gli altri pigmenti sono organizzati in due differenti tipologie di fotosistemi, chiamate I e II, e sono disposti uno accanto all'altro nella membrana dei tilacoidi. In ogni fotosistema c'\u00e8 inoltre un particolare sistema antenna che cattura la luce e la convoglia in un centro di reazione, il quale centro contiene una molecola di clorofilla a. I fotosistemi sono costituiti da, differenti per numero, ammassi di molecole (200-300), che a loro volta contengono differenti pigmenti fotosintetici, cio\u00e8 clorofille e carotenoidi (pigmenti verdi), che hanno il compito di assorbire l'energia luminosa: quando un certo tipo di pigmento viene colpito da un fotone e ne assorbe l'energia, uno dei suoi elettroni viene eccitato e salta su un livello elettronico a energia maggiore. Dopo un brevissimo lasso di tempo l'elettrone torna al livello di energia originario (nel frattempo si trovava allo stato \"eccitato\" e quindi in un superiore livello energetico) e, durante questo processo, l'energia in pi\u00f9 che aveva acquistato viene liberata, e passa da una molecola di pigmento all'altra, finch\u00e9 arriva a una coppia di particolari molecole di clorofilla che funzionano da trappola per l'energia. Se prendiamo, per esempio in esame, il fotosistema numero II, notiamo che la sua molecola P680 si eccita, e che grazie all'energia che riceve perde alcuni elettroni, che vengono trasferiti alla catena di trasporto degli elettroni. Mentre nel fotosistema I la molecola che svolge la funziona analoga del II, prende il nome di molecola P700. L'energia cos\u00ec intrappolata provoca il trasferimento di un elettrone da una di queste molecole a una molecola che funge da accettore. Da un punto di vista biochimico, i fotosistemi sono delle ossidoreduttasi luce-dipendenti.\nNei batteri fotosintetici, si trova un solo tipo di fotosistema, mentre nei cianobatteri e in tutti i vegetali eucarioti fotosintetici se ne trovano due tipi che lavorano in serie e sono denominati I (primo) e II (secondo).\nStruttura generale di un fotosistema.\nIl cuore del fotosistema \u00e8 costituito da un \"centro di reazione\", responsabile delle reazioni attivate dalla luce (fotochimiche). Il centro di reazione ospita clorofille e carotenoidi. Una sola clorofilla \"a\" del centro di reazione \u00e8 in grado di attuare le reazioni fotochimiche, che consistono nel privare di un elettrone una molecola donatrice grazie all'energia derivata dalla luce e trasferirlo ad una molecola accettrice. Tale processo prende il nome di \"separazione di carica\". Oltre a tale molecola, quindi, il centro di reazione conterr\u00e0 altri pigmenti capaci di trasferire alla clorofilla \"attiva\" l'energia necessaria alla fotochimica o capaci di dissipare l'energia in eccesso (carotenoidi), ma anche molecole/ioni che agiscono come trasportatori elettronici.\nIl centro di reazione \u00e8 circondato da complessi antenna \"intrinseci\", che funzionano assorbendo i fotoni e trasferendo l'energia fino al centro di reazione. Le \"antenne intrinseche\" contengono esclusivamente clorofille \"a\", oltre a carotenoidi, e sono deputate alla cattura della luce. Pi\u00f9 esternamente si trovano le \"antenne periferiche\", che oltre alla clorofilla \"a\", possono contenere clorofille con funzione accessoria, in particolare la \"b\" nelle alghe verdi e nelle spermatofite. Contengono anche carotenoidi (xantofille), che permettono sia una migliore cattura della luce, sia la protezione contro l'eccesso di luce. Nelle alghe rosse e nei cianobatteri tra i pigmenti accessori vi sono anche le ficobiline.\nEsistono due tipi di fotosistemi: le antenne infatti raccolgono e convogliano l'energia luminosa verso il fotosistema II (o fotosistema secondo). Quest'ultimo, a cui \u00e8 anche legato un complesso proteico chiamato oxygen evolving complex, \u00e8 in grado di scindere la molecola dell'acqua per ricavarne elettroni, protoni ed ossigeno. I primi entrano in una serie di reazioni a catena che li porta verso il fotosistema I (o fotosistema primo) con lo scopo di formare ATP e NADPH, molecole energetiche necessarie per la sopravvivenza dell'organismo (vedi anche fotosintesi).\nLa numerazione data ai fotosistemi (I e II) non deriva da una loro diversa importanza, n\u00e9 tanto meno dall'ordine secondo cui avvengono le reazioni all'interno degli organismi capaci di fare la fotosintesi ma ha solo una ragione storica: il fotosistema uno \u00e8 stato il primo ad essere scoperto. Esso, infatti, \u00e8 stato sviluppato da alcuni organismi fotosintetici incapaci di scindere la molecola dell'acqua (in quanto mancanti del fotosistema due) che attuavano una fotosintesi primitiva."}
{"id": "934468", "revid": "17454", "url": "https://it.wikipedia.org/wiki?curid=934468", "title": "Techno Thrash metal", "text": ""}
{"id": "934469", "revid": "78273", "url": "https://it.wikipedia.org/wiki?curid=934469", "title": "Technical Thrash metal", "text": ""}
{"id": "934470", "revid": "767487", "url": "https://it.wikipedia.org/wiki?curid=934470", "title": "Rob Harper", "text": "\u00c8 noto ai fan dei Clash per aver suonato la batteria con la celebre band inglese durante il controverso \"Anarchy Tour\", nel dicembre 1976. Tuttavia, dopo un concerto nel capodanno 1977, Rob Harper venne allontanato dalla band, la quale lo rimpiazz\u00f2 prima con Terry Chimes e successivamente con Topper Headon. &lt;br&gt;\nPare che a causare l'allontanamento di Harper dai Clash sia stato il suo maggior numero di anni rispetto agli altri componenti del gruppo e la sua difficolt\u00e0 ad adattarsi alla disciplina imposta ai Clash dal loro manager, Bernie Rhodes."}
{"id": "934471", "revid": "1384825", "url": "https://it.wikipedia.org/wiki?curid=934471", "title": "I quattro giusti", "text": "I quattro giusti (\"The Four Just Men\") \u00e8 il romanzo d'esordio di Edgar Wallace, pubblicato nel 1905 .\nIl thriller racconta le imprese di quattro vendicatori che si impegnano a catturare e punire vari malfattori. Nel romanzo orientano la propria attenzione verso il Ministro degli Esteri del Governo Britannico. Questi \u00e8 Sir Philip Ramon, un politico caparbio: si batte per introdurre una legge che rispedisca nei paesi d'origine rifugiati nel Regno Unito. I giustizieri hanno annunciato l'intenzione di ucciderlo per ritorsione contro la legge liberticida."}
{"id": "934475", "revid": "287204", "url": "https://it.wikipedia.org/wiki?curid=934475", "title": "Le argentee teste d'uovo", "text": "Le argentee teste d'uovo (\"The Silver Eggheads\") \u00e8 un romanzo di fantascienza pubblicato da Fritz Leiber nel 1961 e uscito in Italia nel 1963 nella traduzione di Roberta Rambelli e con un'introduzione di Enzo Tortora.\nTrama.\nIn uno scenario culturale futuro gli scrittori firmano opere composte da mulini-a-parole e recitano in pubblico i ruoli descritti per loro nelle controcopertine. Solo i robot sanno scrivere sul serio, ma i loro lettori sono robot.\nUn giorno per\u00f2 gli scrittori si ribellano e distruggono i mulini-a-parole: la crisi creativa \u00e8 inevitabile. L'Editrice Pazzi non si agita, perch\u00e9 custodisce un segreto del secolo precedente: le argentee teste d'uovo."}
{"id": "934488", "revid": "729019", "url": "https://it.wikipedia.org/wiki?curid=934488", "title": "Charles Auguste Frossard", "text": "Biografia.\nEntr\u00f2 nell'esercito dall'\u00c9cole polytechnique nel 1827, assegnato al corpo del Genio. Prese parte all'assedio di Roma nel 1849 e a quello di Sebastopoli nel 1855, dopo il quale fu promosso a generale di brigata.\nQuattro anni dopo, come generale di divisione e capo del Genio nella Seconda guerra di indipendenza italiana, attrasse l'attenzione di Napoleone III, che lo pose a capo della propria guardia e lo nomin\u00f2 precettore militare del principe.\nFu una delle principali autorit\u00e0 militari che nel periodo 1866-1870 si dedicarono ad analizzare e a preparare l'inevitabile guerra con la Germania imperiale, e allo scoppio della Guerra franco-prussiana gli fu offerta dal sovrano la scelta fra il comando di un corpo d'armata e il posto di comandante del Genio al quartier generale. Scelse il comando del II Corpo d'armata.\nIl 6 agosto 1870 tenne le posizioni nel corso della battaglia di Spicheren sino a che l'arrivo dei rinforzi tedeschi e viceversa il ritardo delle altre forze francesi lo costrinsero alla ritirata. Prese poi parte alle battaglie svoltesi nei pressi di Metz, e fu coinvolto col proprio corpo d'armata nella resa dell'armata di Bazaine.\nDiede alle stampe nel 1872 un \"Rapport sur les operations du 2 corps\"."}
{"id": "934494", "revid": "137185", "url": "https://it.wikipedia.org/wiki?curid=934494", "title": "Orso bruno marsicano", "text": ""}
{"id": "934528", "revid": "609169", "url": "https://it.wikipedia.org/wiki?curid=934528", "title": "Fondo culto", "text": ""}
{"id": "934529", "revid": "599013", "url": "https://it.wikipedia.org/wiki?curid=934529", "title": "Gabriele Paoletti", "text": "Carriera.\nCresciuto nelle giovanili del Torino, vince un Torneo di Viareggio e ne perde in finale un altro.\nHa giocato con i granata per due stagioni (1996-1997 e 1997-1998, senza presenze in campionato) in Serie B per poi passare al in Serie C1 per altre due stagioni conquistando i play-off alla sua prima stagione da titolare, per poi trasferirsi, sempre in Serie C1, al L'Aquila. La stagione successiva (2001-2002) ritorna al Torino come terzo portiere, senza mai scendere in campo in campionato e giocando soltanto una partita in Coppa Italia.\nNel 2002 viene acquistato dalla in compartecipazione, che poco dopo lo manda in prestito al Lanciano in Serie C1. Rimane in categoria per altre due stagioni con le maglie di Viterbese, conquistando la finale play-off contro il Crotone, e arrivando alla semifinale poi persa sul neutro di Cremona contro l'.\nNell'estate del 2005 approda nell'Udinese ed esordisce con la maglia bianconera in Serie A il 6 novembre 2005 a San Siro contro il nella sconfitta per 5-1. Colleziona in Friuli 6 presenze in campionato e 7 in Coppa Italia.\nIl 18 gennaio 2007 si trasferisce al (in compartecipazione) per sostituire Marco Storari, accasatosi al , collezionando 11 presenze nella massima serie. In queste partite disputate subisce un solo gol.\nNella stagione successiva (2007-2008), scelto come titolare, dopo la gara d'esordio a Trieste, pareggiata 1-1, e nei giorni conclusivi del mercato, viene messo fuori rosa e sostituito dal neo acquisto Emanuele Manitta e dal suo secondo Petrocco.\nAnche se in ritardo, la sua nuova stagione comincia l'11 novembre 2008 quando viene ufficializzato dall' il suo approdo in maglia amaranto, poi cinque giorni dopo esordisce nella gara interna contro il finita 1-1. Paoletti \u00e8 confermato titolare anche nella partita successiva, vinta dall'Arezzo per 4-1. Alla fine della stagione, dopo aver accumulato 15 presenze, lascia il calcio."}
{"id": "934534", "revid": "277947", "url": "https://it.wikipedia.org/wiki?curid=934534", "title": "Oberon (opera)", "text": "Oberon o Oberon, or The Elf King's Oath J.306/WEV.C.10 \u00e8 un'opera romantica in 1 prologo, 3 atti, 8 scene e 21 numeri di Carl Maria von Weber e libretto in lingua inglese del drammaturgo inglese James Planch\u00e9, ispirata al poema omonimo di Christoph Martin Wieland, a sua volta basato sulla canzone di gesta francese Huon de Bordeaux. Ha avuto la prima assoluta il 12 aprile 1826 al Royal Opera House, Covent Garden di Londra con Lucia Elizabeth Bartolozzi e John Braham.\nNel periodo di composizione dell'opera, Weber, nonostante fosse gi\u00e0 gravemente malato della tubercolosi che lo port\u00f2 alla morte, studi\u00f2 intensamente la lingua inglese per rendere il testo pi\u00f9 soddisfacente, ed ebbe uno scambio di corrispondenza con il librettista, per cercare di modificare la natura del testo, molto diverso dalla tipologia dell'opera tedesca da lui utilizzato fino a quel momento. Se la morte non avesse stroncato il compositore la notte tra il 4 e il 5 giugno 1826, Weber avrebbe certamente apportato una profonda revisione all'opera, con l'aggiunta dei recitativi.\nLa prima rappresentazione ebbe esito trionfale: il pubblico chiese il bis dell'Ouverture e di vari altri numeri e chiam\u00f2 a gran voce in scena il compositore. Tuttavia, Weber fu definitivamente minato nella salute dal grande impegno richiestogli dall'Oberon e mor\u00ec proprio alla vigilia del giorno previsto per il rientro in patria.\nNonostante le condizioni in cui fu composta e la struttura poco soddisfacente, l'Oberon contiene alcuni tra le pagine pi\u00f9 belle di Weber, che ne hanno fatto un'opera di repertorio, seppure non eseguita di frequente.\nNel 1860, Planch\u00e9 produsse una revisione in lingua italiana, con i recitativi di un allievo di Weber, Julius Benedict, e con l'interpolazione di alcuni brani musicali tratti dall'\"Euryanthe\". Oltre a questa, seguirono diverse altre elaborazioni della partitura, tra le quali una con i recitativi di Franz W\u00fcllner ed un'altra con recitativi di Gustav Brecher e inserzioni di musica strumentale per accompagnare i dialoghi scritta da Gustav Mahler basandosi sul materiale tematico della partitura di Weber."}
{"id": "934543", "revid": "1305772", "url": "https://it.wikipedia.org/wiki?curid=934543", "title": "A5M", "text": ""}
{"id": "934544", "revid": "17351", "url": "https://it.wikipedia.org/wiki?curid=934544", "title": "A5M Claude", "text": ""}
{"id": "934545", "revid": "767487", "url": "https://it.wikipedia.org/wiki?curid=934545", "title": "Tempest (gruppo musicale britannico)", "text": "I Tempest nascono a Londra nel 1972 sulle ceneri dei Colosseum; storico gruppo che riusc\u00ec a compiere una tourn\u00e9e mondiale che dur\u00f2 tre anni e che tocc\u00f2 anche il territorio italiano nel '73.\nStoria dei Tempest.\nQuesta band costituisce una parentesi hard della carriera di Jon Hiseman sempre affiancato dal fedele bassista Mark Clarke che nel '72 danno inizio a una fortunata avventura che sconfina nell'hard rock contaminato da elementi di progressive rock e primissimi esempi di fusion dettati dall'avanguardia compositiva del chitarrista Allan Holdsworth (genitore della attuale fusion).\nHoldsworth partecipa alla realizzazione del primo album (titolo omonimo) del '73 e del secondo \"Live in London\", una chicca che mette in evidenza uno storico duello fra Allan Holdsworth e Ollie Halsall (chitarrista aggiunto), altro grosso calibro della sei corde inglese.\nLa prima formazione presenta il cantante Paul Williams, proveniente dal celebre gruppo britannico Juicy Lucy, un cantante dotato di voce baritonale decisamente impetuosa.\nNell'autunno del '74 esce il terzo album \"Living in Fear\", Ollie Halsall sostituisce Holdsworth che intraprende una brillante carriera solistica, e Mark Clarke prende il posto di Paul Williams alla voce.\nDegni di nota sono gli spunti progressivi che la band esegue in tutti gli album, con brani di consistente durata, entro i quali il bassista mostra apprezzabili qualit\u00e0 tastieristiche col Moog.\nNon vengono meno le impressionanti evoluzioni di Hiseman che dimostra ancora una volta di essere uno dei pi\u00f9 grandi percussionisti del genere.\nNel 1975 il gruppo termina la sua storia, che nel 1990 ripropone un triplo Cd che raccoglie le precedenti produzioni."}
{"id": "934546", "revid": "17351", "url": "https://it.wikipedia.org/wiki?curid=934546", "title": "Mitsubishi A5M Claude", "text": ""}
{"id": "934547", "revid": "1543377", "url": "https://it.wikipedia.org/wiki?curid=934547", "title": "Contea di Franklin (Maine)", "text": "La contea di Franklin, in inglese Franklin County, \u00e8 una contea dello Stato del Maine, negli Stati Uniti. La popolazione al censimento del 2000 era di 29.467 abitanti. Il capoluogo di contea \u00e8 Farmington. Il nome le \u00e8 stato dato in onore a Benjamin Franklin, famoso giornalista, diplomatico e inventore statunitense.\nGeografia fisica.\nLa contea si trova nella parte occidentale del Maine. L'U.S. Census Bureau certifica che l'estensione della contea \u00e8 di 4.518\u00a0km\u00b2, di cui 4.397\u00a0km\u00b2 composti da terra e i rimanenti 121\u00a0km\u00b2 composti di acqua.\nStoria.\nLa Contea di Franklin venne costituita nel 1760."}
{"id": "934555", "revid": "125629688", "url": "https://it.wikipedia.org/wiki?curid=934555", "title": "Lorenzo Crespi", "text": "Biografia.\nA 16 anni e mezzo si trasferisce da Messina a Milano, dove inizia prima a fare i lavori pi\u00f9 svariati, come cameriere e buttafuori nelle discoteche.\nNel frattempo muove i primi passi come attore.\nNel 2005, durante le riprese di una miniserie in Calabria va in aiuto di una collega aggredita da due camionisti e viene coinvolto in una rissa. Condannato in primo grado a tre mesi, passa agli arresti domiciliari. Presenta appello ed infine la Corte di Appello di Reggio Calabria dichiara l'improcedibilit\u00e0 per mancanza di querela, essendo venuti a cadere i \"futili motivi\" che avevano portato alla condanna nel procedimento d'ufficio in primo grado.\nCarriera.\nNel 1995 esordisce nel film \"I buchi neri\" di Pappi Corsicato: nel cast c'\u00e8 anche Manuela Arcuri con cui Crespi vive una storia d'amore di un anno.\nNel 1996 recita ne \"La sindrome di Stendhal\", regia di Dario Argento; inoltre interpreta il ruolo di \"Andr\u00e9 de Gomera\" nella miniserie tv \"Il ritorno di Sandokan\", diretta da Enzo G. Castellari.\nNel 1997 \u00e8 protagonista, con il ruolo di \"Geko\", del film \"Porz\u00fbs\" regia di Renzo Martinelli, e grazie alla sua interpretazione riceve il \"Globo d'Oro\" della Stampa Estera, come migliore attore esordiente; nello stesso anno interpreta il ruolo di \"Saro\" in \"Marianna Ucr\u00eca\", regia di Roberto Faenza, per cui riceve l\"'Oscar dei Giovani\". Nel 2001 \u00e8 tra i protagonisti del film \"Tra i due mondi\", diretto da Fabio Conversi, nel ruolo di \"Grifone\".\nDopo esser stato protagonista di alcune miniserie, nel 2002 \u00e8 nel cast della serie tv \"Carabinieri\", regia di Raffaele Mertes, in cui \u00e8 protagonista nel ruolo di \"Tommaso Palermo\". E dalla quale viene allontanato per problemi di varia natura. Verr\u00e0 sostituito da Ettore Bassi. Nel 2005 \u00e8 protagonista della serie in tredici puntate, \"Gente di mare\", regia di Stefano Peyretti e Vittorio De Sisti, e nel 2007 della miniserie \"Pompei\", diretta da Giulio Base.\nNel 2007, inoltre, inizia a girare \"Gente di mare 2\", ma a maggio entra in forte disaccordo con la produzione e lascia la serie, apparendo solo nelle prime puntate. Al suo posto entra Fabio Fulco. Sempre nello stesso anno, entra nel cast della miniserie tv \"Mogli a pezzi\", regia di Alessandro Benvenuti e Vincenzo Terracciano, e nel film tv \"Vita da paparazzo\", regia di Pier Francesco Pingitore.\nNel 2010 partecipa alla 6\u00aa edizione di \"Ballando con le stelle\", insieme alla ballerina Natalia Titova. Dopo alcune puntate entra in conflitto con i giurati, poi con gli autori e i colleghi partecipanti, accusando anche la produzione di poca chiarezza nel televoto, scorrettezza professionale e disonest\u00e0. Dopo queste polemiche, abbandona senza preavviso la trasmissione durante l'ottava puntata, rendendosi irreperibile e provocando automaticamente la propria squalifica dalla competizione. Nel 2010 lavora per un periodo come cantante a Domenica In dove canta una canzone di Gino Paoli con Lorella Cuccarini.\nNel 2012 \u00e8 protagonista del videoclip \"\u00c8 Natale per noi\" della rock band Controtempo.\nNel 2014, durante una partecipazione a Domenica Live rivela di essere gravemente ammalato ai polmoni. In seguito, dopo un apparente miglioramento, la malattia ha avuto una sensibile recrudescenza. Per qualche mese ha lavorato come opinionista a Domenica Live fino a settembre 2018. Per alcune divergenze di opinioni con la conduttrice Barbara D'Urso lascia il programma."}
{"id": "934559", "revid": "125693360", "url": "https://it.wikipedia.org/wiki?curid=934559", "title": "Organizzazione mondiale del movimento scout", "text": "L'Organizzazione mondiale del movimento scout (chiamata nelle due lingue ufficiali WOSM, World Organization of the Scout Movement o OMMS, Organisation mondiale du mouvement scout) \u00e8 una organizzazione internazionale che coordina la maggior parte delle associazioni scout nazionali. Conta circa 36 milioni di membri appartenenti a 155 nazioni diverse, ha come corrispondente femminile l'Associazione mondiale guide ed esploratrici (AMGE o WAGGGS).\nIn Italia le associazioni scout riconosciute dall'OMMS sono l'AGESCI, il CNGEI e l'ASSORAIDER, riunite nella FIS.\nL'OMMS si occupa, fra le altre cose, anche dell'organizzazione del Jamboree mondiale, il raduno di tutti gli scout del mondo che si svolge ogni quattro anni.\nOrgani.\nConferenza scout mondiale.\nLa Conferenza scout mondiale \u00e8 l'organo di governo dell'OMMS. Si riunisce ogni tre anni dopo il World Scout Youth Forum. \u00c8 composta da sei delegati di ogni organizzazione nazionale; se una nazione ha pi\u00f9 di una associazione riconosciuta allora sono i delegati della federazione che le riunisce a partecipare all'assemblea. I criteri su cui si basa il riconoscimento da parte dell'OMMS di una organizzazione nazionale sono l'adesione agli scopi e ai principi dell'OMMS e l'indipendenza da partiti e movimenti politici. Dall'assemblea emergono dei progetti di sviluppo condiviso e di supporto reciproco tra associazioni.\nLe ultime conferenze si sono tenute nel \nComitato scout mondiale.\nIl Comitato scout mondiale \u00e8 l'organo esecutivo dell'OMMS ed \u00e8 composto da volontari eletti dalla Conferenza scout mondiale, agendo come rappresentante dell'assemblea stessa nei periodi intermedi agli incontri triennali. L'incarico dei membri del WSC ha la durata di sei anni, i membri vengono eletti senza considerare la loro nazionalit\u00e0. Dal 1935 il Comitato assegna l'unica onorificenza del movimento scout mondiale: il Lupo di Bronzo (In inglese \"Bronze Wolf\") per \"servigi eccezionali\" (il primo fu assegnato a Baden-Powell).\nWorld Scout Bureau.\nIl World Scout Bureau (precedentemente noto come Boy Scouts International Bureau) \u00e8 l'organo di segretariato dell'OMMS, \u00e8 guidato da un segretario generale coadiuvato da un piccolo staff di collaboratori. Ha lo scopo di supportare la associazioni nazionali aiutandole nella formazione dei capi, nello sviluppo di una efficace gestione delle finanze, nella creazione o nel miglioramento di infrastrutture dedicate allo scautismo.\nLa sede del Bureau \u00e8 a Ginevra (Svizzera) ed ha degli uffici distaccati in sei regioni del mondo:\nEmblema.\nL'emblema dell'OMMS \u00e8 un giglio bianco su fondo viola circondato da una corda chiusa con un nodo piano. Il giglio \u00e8 un segno molto antico, fu scelto da Baden-Powell (fondatore del movimento). Il giglio indicava il nord nelle antiche bussole, quindi rappresenta la \"retta via\"; le sue tre punte rappresentano i tre punti della Promessa scout, le due stelle rappresentano verit\u00e0 e conoscenza, le loro dieci punte ricordano i dieci articoli della Legge scout. Il laccio alla base del giglio indica la fratellanza, cos\u00ec come anche la corda. Il distintivo viene indossato da tutti gli scout iscritti all'organizzazione. Alcune associazioni appartengono sia all'OMMS che all'AMGE, in questo caso i soci maschi sono iscritti presso l'OMMS, di cui usano il distintivo, mentre le donne sono iscritte con l'AMGE che ha come distintivo un trifoglio."}
{"id": "934564", "revid": "74801", "url": "https://it.wikipedia.org/wiki?curid=934564", "title": "Trollh\u00e4ttan (comune)", "text": "Trollh\u00e4ttan \u00e8 un comune svedese di abitanti, situato nella contea di V\u00e4stra G\u00f6taland. Il suo capoluogo \u00e8 la citt\u00e0 omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "934568", "revid": "1573940", "url": "https://it.wikipedia.org/wiki?curid=934568", "title": "Contea di Franklin (Mississippi)", "text": "La contea di Franklin, in inglese Franklin County, \u00e8 una contea dello Stato del Mississippi, negli Stati Uniti. La popolazione al censimento del 2000 era di 8.448 abitanti. Il capoluogo di contea \u00e8 Meadville. Il nome le \u00e8 stato dato in onore a Benjamin Franklin, famoso giornalista, diplomatico e inventore statunitense.\nGeografia fisica.\nLa contea si trova nella parte sud-occidentale del Mississippi. L'U.S. Census Bureau certifica che l'estensione della contea \u00e8 di 1.468\u00a0km\u00b2, di cui 1.462\u00a0km\u00b2 composti da terra e i rimanenti 6\u00a0km\u00b2 composti di acqua.\nStoria.\nLa Contea di Franklin venne costituita il 21 dicembre 1809."}
{"id": "934570", "revid": "767487", "url": "https://it.wikipedia.org/wiki?curid=934570", "title": "The Queers", "text": "I The Queers sono una band pop punk Americana fondata nel 1981 da Joe King (aka Joe Queer).\nStoria.\nIl gruppo si separa brevemente nel 1984 ma nel 1986 Joe Queer riappare sulla scena con una nuova formazione. Nel 1990 il gruppo firma con l'etichetta Shakin' Street Records che produce il loro primo album \"Grow Up\" con il quale la band inizia a farsi conoscere sulla scena punk, ma \u00e8 con il secondo disco \"Love Songs For The Retarded\" uscito per Lookout Records che acquistano pi\u00f9 popolarit\u00e0.\nNel 2006 dopo sei album su etichetta Lookout! la band ha rescisso il contratto per firmare pi\u00f9 tardi con Asian Man Records."}
{"id": "934572", "revid": "1714743", "url": "https://it.wikipedia.org/wiki?curid=934572", "title": "Caterina di Valois", "text": "Il breve matrimonio.\nFiglia del re Carlo VI e di Isabella di Baviera, nacque a Parigi il 27 ottobre 1401 presso il Palazzo Saint-Pol. Gi\u00e0 poco dopo la sua nascita fu deciso di darla in sposa al giovane Enrico, figlio di Enrico IV d'Inghilterra, ma questi mor\u00ec prima che le trattative fossero giunte a compimento. Enrico V riprese quindi i negoziati, chiedendo a Carlo una dote assai cospicua; in conseguenza della battaglia egli aveva ottenuto la rivendicazione della Normandia e nel maggio 1420 venne stipulato il Trattato di Troyes. In base all'accordo Enrico ebbe il controllo di Normandia, Aquitania, la mano di Caterina e la promessa che, alla morte di Carlo, egli avrebbe ereditato la corona di Francia. Nell'attesa di avere una risposta Enrico mosse guerra contro la Francia e, dopo la grande vittoria ottenuta con la Battaglia di Azincourt, riprese le trattative matrimoniali. Il 2 giugno 1420 Enrico e Caterina si sposarono nella chiesa di San Giovanni a Troyes; i due tornarono poi in Inghilterra e Caterina venne incoronata regina d'Inghilterra nell'Abbazia di Westminster nel febbraio del 1421. Nel giugno dello stesso anno Enrico torn\u00f2 in Francia per continuare la sua campagna militare e il 6 dicembre 1421 Caterina partor\u00ec il principe Enrico. Ma lui non avrebbe mai conosciuto suo padre, che, durante l'assedio di Meaux, si ammal\u00f2 e mor\u00ec il 31 agosto 1422.\nLa \"moglie\" del guardarobiere.\nA soli ventuno anni Caterina si ritrov\u00f2 vedova con un figlio in fasce che aveva ereditato il trono d'Inghilterra, e il 21 ottobre anche suo padre Carlo mor\u00ec, lasciando al giovane Enrico anche la parte settentrionale della Francia che era stata occupata militarmente dagli inglesi. L'et\u00e0 di Caterina la rendeva ancora appetibile per un matrimonio, cosa che preoccupava il Lord protettore Humphrey di Lancaster, fratello di Enrico V; vi furono parecchi pettegolezzi sul fatto che lei pensasse di sposarsi con Edmund Beaufort, II duca di Somerset, che del marito era cugino. Humphrey era fortemente contrario a quelle nozze e fra il 1427 e il 1428 il parlamento eman\u00f2 una serie di leggi circa i futuri matrimoni di Caterina: venne stabilito che, se si fosse sposata senza il consenso del re, il marito avrebbe perso ogni titolo e propriet\u00e0, mentre i figli non avrebbero sofferto ritorsioni, giacch\u00e9 sarebbero stati comunque membri della famiglia reale. Fu aggiunto che l'autorizzazione del re poteva ritenersi valida solo dopo il compimento della sua maggiore et\u00e0: nel 1428 Enrico aveva solo sei anni.\nCaterina venne formalmente assegnata alla dimora di Wallingford Castle, ma di fatto era esiliata dalla corte inglese a causa della sua nazionalit\u00e0. Nonostante le limitazioni sofferte, riusc\u00ec ad avere una relazione con Owen Tudor, un cortigiano di origini gallesi, che sarebbe poi diventato uno dei fondatori della dinastia dei Tudor. Owen era nato intorno al 1400, ed era probabile che avesse servito Enrico V mentre si trovava in Francia al servizio dell'intendente del re Walter Hungerford, I barone Hungerford nel 1421. Tornato in patria, Owen fu nominato guardarobiere della regina e questo dovette favorire la loro relazione. Nel 1428 il Parlamento inglese, venuto a conoscenza della relazione della regina, le impose di troncarla e le viet\u00f2 di contrarre matrimonio con Owen Tudor. Ci\u00f2 non imped\u00ec loro di continuare a frequentarsi, tanto che Caterina partor\u00ec il loro primo figlio attorno al 1429. Non \u00e8 storicamente accertato se i due si fossero sposati in segreto; in ogni caso lei ebbe da questa relazione sei figli. Di un'eventuale celebrazione del matrimonio non \u00e8 rimasta traccia e, anche se si fossero sposati, le leggi del 1428 probabilmente avrebbero reso illecita la loro unione.\nLa morte.\nCaterina mor\u00ec il 3 gennaio 1437 a Londra poco dopo aver partorito un'ultima figlia e venne seppellita nell'Abbazia di Westminster. Poco dopo la morte di Caterina, Owen venne arrestato per accuse non ben specificate, ma venne presto rilasciato. Egli visse fino al 1461 quando venne giustiziato dai seguaci del Casato di York dopo la battaglia di Mortimer's Cross, un episodio della Guerra delle Due Rose.\nI figli.\nCaterina ebbe da Enrico V:\nDa Owen Tudor invece nacquero:"}
{"id": "934575", "revid": "92723", "url": "https://it.wikipedia.org/wiki?curid=934575", "title": "Morynci", "text": "Morynci (in ) \u00e8 un villaggio (\"selo\") dell'Ucraina centrale. Situato nel distretto di Zvenyhorodka, nell'oblast' di \u010cerkasy, dista 35\u00a0km dal capoluogo Zvenyhorodka.\nIl grande poeta ucraino Taras \u0160ev\u010denko nacque a Morynci nel 1814. La sua casa natale \u00e8 stata restaurata e trasformata in un museo a lui dedicato.\nStoria.\nResti archeologici appartenenti alla cultura di \u010cernjachov sono stati rinvenuti nell'area circostante al villaggio. La prima menzione scritta di Morynci risale invece al 1648."}
{"id": "934577", "revid": "767487", "url": "https://it.wikipedia.org/wiki?curid=934577", "title": "Trimarano", "text": "Il trimarano \u00e8 un'imbarcazione costituita da tre scafi. Insieme ai catamarani e ai \"proa\" appartiene alla classe dei \"multiscafi\".\nI tre scafi possono essere collegati tra loro tramite appositi \"bracci\" di collegamento ovvero mediante una configurazione della coperta interamente pontata.\nUsualmente lo scafo centrale \u00e8 di maggiori dimensioni rispetto ai due laterali - detti \"galleggianti laterali\" - la cui funzione \u00e8 di assicurare la stabilit\u00e0 trasversale del mezzo.\nSeppure la propulsione possa essere sia a vela che a motore, sono forse i primi i trimarani pi\u00f9 noti grazie all'elevate prestazioni che li caratterizzano rispetto alle barche a vela convenzionali, dovute all'assenza di zavorra (non necessaria essendo, come gi\u00e0 detto, la stabilit\u00e0 trasversale - anche sotto vela - assicurata dai galleggianti laterali) e alle linee di carena pi\u00f9 sottili.\nGli esempi (per la verit\u00e0 non frequenti) di trimarani a motore sono invece in massima parte costituiti da proposte - quasi tutte solo progettuali - di versioni \"Fast-Ferry\" in cui il vantaggio di tale configurazione consista nella possibilit\u00e0 di ottenere basse resistenze specifiche anche alle pi\u00f9 alte velocit\u00e0, in alternativa all'impiego di pi\u00f9 usuali carene semidislocanti ovvero di carene plananti. \nFra le realizzazioni peculiari di trimarani figurano gli Acquavision, nome commerciale di una soluzione a scafo parzialmente trasparente per la visualizzazione dei fondali marini diffusa a scopo turistico o di ricerca."}
{"id": "934587", "revid": "97205055", "url": "https://it.wikipedia.org/wiki?curid=934587", "title": "Estremo (rugby)", "text": "L'estremo (ing. \"Fullback\") \u00e8 un ruolo del rugby. Ha il compito di rimanere in posizione arretrata per difendere gli attacchi che superano la prima linea di difesa. Come ultimo giocatore di difesa, l'estremo, deve avere buone capacit\u00e0 di placcaggio.\nGli estremi devono anche prendere i palloni che vengono calciati e che vengono denominati \"up and under\", \"garryowen\" o \"bombe\". Una volta presi questi palloni, l'estremo pu\u00f2 anche calciare a sua volta, motivo per cui sono necessarie buone capacit\u00e0 di visione del gioco e nei calci.\nSempre pi\u00f9 spesso gli estremi vengono chiamati in causa in azioni di contrattacco che partono da dietro la linea di difesa. Per questo gli estremi devono anche possedere buone capacit\u00e0 di attacco, velocit\u00e0 ed esplosivit\u00e0 nella corsa in campo aperto. Nelle azioni di attacco, l'estremo pu\u00f2 anche raggiungere velocemente la linea di difesa, sia per aumentare il numero di giocatori schierati nella prima linea difensiva, sia per agire da esca per gli avversari, sia per permettere, grazie alla superiorit\u00e0 numerica, la formazione di un varco per portare l'attacco. Quindi l'estremo deve possedere tutte le qualit\u00e0 di un buon trequarti: un esempio \u00e8 offerto da Percy Montgomery, estremo della nazionale sudafricana che era abile in tutti i fondamentali, specialmente nel gioco al piede che utilizzava per calciare punizioni di chirurgica precisione che hanno portato il Sud Africa alla conquista della sesta coppa del mondo di rugby svoltasi in Francia nell'autunno 2007.\nAlcuni estremi annoverati nella International Rugby Hall of Fame sono: Don Clarke (Nuova Zelanda), George Nepia (Nuova Zelanda), JPR Williams (Galles e Lions), Gavin Hastings (Scozia e Lions), Serge Blanco (Francia) e Andy Irvine (Scozia e Lions)."}
{"id": "934589", "revid": "57342", "url": "https://it.wikipedia.org/wiki?curid=934589", "title": "Nastro d'argento alla migliore attrice non protagonista", "text": "Il Nastro d'argento alla migliore attrice non protagonista \u00e8 un riconoscimento cinematografico italiano assegnato annualmente dal Sindacato nazionale giornalisti cinematografici italiani a partire dal 1946.\nLe attrici che hanno ricevuto questo premio il maggior numero di volte (quattro) sono Virna Lisi e Stefania Sandrelli.\nAlbo d'oro.\nLe vincitrici sono indicate in grassetto, a seguire le altre candidate."}
{"id": "934591", "revid": "599013", "url": "https://it.wikipedia.org/wiki?curid=934591", "title": "Michael Rensing", "text": "Carriera.\nClub.\nBayern Monaco.\nRensing fu ingaggiato nel 2002 dal , che lo acquist\u00f2 dal club della sua citt\u00e0 natale, il Tus Lingen. Nella stagione 2004-2005 pass\u00f2 in Regionalliga (terza divisione), con la squadra riserve del Bayern.\nInizi\u00f2 a far parte della prima squadra dal 2004, e la sua prima apparizione in Bundesliga arriv\u00f2 a 19 anni, il 21 febbraio 2004, nella partita tra Bayern Monaco e , vinta per 1-0. Durante la stagione 2005-2006 totalizz\u00f2 4 presenze, comprese le vittorie contro il (4-0) e contro il Magonza (4-2).\nScese in campo in sei partite di Bundesliga nella stagione 2006-2007. Sempre in quella stagione registr\u00f2 la sua prima presenza in Champions League il 21 febbraio 2006 contro il Milan, rimpiazzando Kahn che si era infortunato. Sub\u00ec due gol nel 2-2 finale, di cui uno su rigore.\nDopo tanti anni da secondo portiere, dalla stagione 2008-2009, complice il ritiro dall'attivit\u00e0 di Oliver Kahn, \u00e8 diventato il portiere titolare del Bayern Monaco. Dalla stagione successiva perde il posto di titolare assegnato a Hans-J\u00f6rg Butt. A fine stagione non rinnova il contratto con il restando svincolato.\nColonia.\nIl 21 dicembre 2010 viene ingaggiato dal Colonia, con il quale ha firmato un contratto fino al termine della stagione, con opzione per un rinnovo annuale. Le sue buone prestazioni gli permisero di essere nominato terzo miglior portiere di Germania dalla rivista sportiva tedesca Kicker. Il suo contratto fu pertanto esteso fino al 2013. Tuttavia, al termine della stagione 2011-2012, giocata da titolare ma terminata con la retrocessione della squadra, si svincol\u00f2.\nBayer Leverkusen.\nIn agosto ha firmato con il , squadra rivale del Colonia, in cui sarebbe stato il secondo di Bernd Leno.\nNazionale.\nDopo aver giocato per le nazionali giovanili, \u00e8 stato convocato all'Europeo U-21 2004. \u00c8 stato poi il portiere titolare della Nazionale Under-21 tedesca dal 2004 al 2006, e ha partecipato da protagonista all'Europeo Under-21 2006.\nStatistiche.\nPresenze e reti nei club.\n\"Statistiche aggiornate al 4 marzo 2016.\""}
{"id": "934593", "revid": "367445", "url": "https://it.wikipedia.org/wiki?curid=934593", "title": "Servizi e-government", "text": "I Servizi e-government che l'Amministrazione Pubblica Centrale (PAC) fornisce alle Amministrazioni Pubbliche locali (PAL), si concretizzano nell'accesso, tramite le nuove tecnologie informatiche, a particolari banche dati, in possesso agli uffici centrali e periferici dello Stato, utili all'espletamento dei fini istituzionali dell'ente locale.\nLa consultazione \u00e8 consentita dopo la stipula di apposite convenzioni ed attuata attraverso il collegamento a specifici portali che permettono agli enti di reperire dati ed informazioni fondamentali o utili per l'emissione di alcuni provvedimenti di carattere amministrativo come tributario. Questi accessi sono controllati con la procedura di autenticazione del dipendente dell'ente tramite login e password ed autorizzati per l'espletamento dei soli fini istituzionali.\nI servizi di SISTER.\nGrazie al SISTER, con i servizi visura catastale e visura ipotecaria, gli enti locali, possono oggi accedere alla banca dati dell'Agenzia del Territorio e controllare la base imponibile denunciate dai cittadini ai fini del pagamento dell'Imposta Comunale sugli Immobili o della Tassa smaltimento rifiuti solidi urbani, conoscere il proprietario di un bene immobile( fabbricati e terreni) sito sul loro territorio.La ricerca pu\u00f2 avvenire sia immettendo i dati catastali dell'immobile da controllare sia digitando il nominativo o il codice fiscale del titolare di diritto reale o nuda propriet\u00e0.\nI servizi di SIATEL.\nCollegandosi con il sito dall'Agenzia delle Entrate, denominato SIATEL gli enti pubblici possono conoscere il domicilio fiscale dei contribuenti (necessario alla notifica di qualsiasi provvedimento dell'ente), visionare la dichiarazione dei redditi dei cittadini al fine di verificare la veridicit\u00e0 delle dichiarazioni ISEE presentate al fine di ottenere particolari riduzioni di tasse locali, verificare i contratti stipulati e registrati.La possibilit\u00e0 di collegarsi ad un sito e di verificare in pochi minuti un grand numero di informazioni ha molto velocizzato l'azione di controllo degli uffici pubblici ed eliminato l'uso della carta nella richiesta di informative ad altri enti. Anche in questo caso la ricerca pu\u00f2 essere nominativa o tramite codice fiscale.\nIl Portale Acquisti in rete della PA (MePA e Convenzioni).\nCon il fine di razionalizzare la spesa della pubblica amministrazione, il Ministero dell'Economia e delle Finanze ha realizzato tramite la Consip, la piattaforma \u201cAcquisti in rete della PA\u201d. Questo portale rende disponibili alle PA il Mercato Elettron\u00ecco della Pubblica Amministrazione (MePA) e le Convenzioni, strumenti di acquisto studiati per contenere la spesa nella pubblica amministrazione e per garantire la semplificazione e la trasparenza dei processi d'acquisto. Il contenimento della spesa \u00e8 ottenuto perch\u00e9 la Consip gestisce vari strumenti di acquisto, rispetto ai quali gli Enti hanno diversi profili di obbligo-facolt\u00e0\nI servizi di Telemaco.\nUn altro servizio on line a disposizione degli Enti pubblici \u00e8 Telemaco.\n\u00c8 stato realizzato da InfoCamere per consentire l'accesso al patrimonio informativo delle Camere di commercio di tutta Italia. I dati pi\u00f9 significativi di InfoCamere appartengono al registro delle imprese: gli enti possono realizzare delle visure on line per verificare l'iscrizione di ditte, societ\u00e0 e ditte individuali ai vari registri.\nINPS on line.\nAl fine di informatizzare la trasmissione di dati relativi all'assunzione e al versamento dei contributi dei dipendenti a tempo determinato, gli enti pubblici devono utilizzare la trasmissione informatica attraverso il sito dell'Inps on line che ha eliminato ogni comunicazione cartacea."}
{"id": "934610", "revid": "17351", "url": "https://it.wikipedia.org/wiki?curid=934610", "title": "Horizontal situation indicator", "text": ""}
{"id": "934612", "revid": "17351", "url": "https://it.wikipedia.org/wiki?curid=934612", "title": "Horizontal Situation Indicator", "text": ""}
{"id": "934613", "revid": "1318658", "url": "https://it.wikipedia.org/wiki?curid=934613", "title": "Nastro d'argento europeo", "text": "Il Nastro d'argento europeo \u00e8 stato un riconoscimento cinematografico italiano assegnato annualmente dal Sindacato Nazionale Giornalisti Cinematografici Italiani dal 1989 al 2020."}
{"id": "934615", "revid": "439724", "url": "https://it.wikipedia.org/wiki?curid=934615", "title": "Peter Murphy", "text": "Carriera.\nNoto soprattutto per la sua militanza nel gruppo goth rock dei Bauhaus, dopo lo scioglimento del gruppo nel 1983, ha brevemente collaborato con Mick Karn, ex bassista dei Japan, per un solo progetto discografico, \"The Waking Hour\" (1984), accreditato come Dali's Car. La carriera di Murphy da solista prende avvio nel 1985 con una serie di singoli e poi, pi\u00f9 concretamente, con l'album \"Should The World Fail To Fall Apart\" del 1986.\nNel 1998 e nel 2006 \u00e8 tornato a vestire i panni di carismatico cantante dei Bauhaus nel corso di due fortunate tourn\u00e9e mondiali.\nNel 2000 \u00e8 stata pubblicata l'antologia \"Wild Bird 1985-1995\", seguita l'anno dopo dal live \"Alive Justforlove\", e nel 2002 l'album \"Dust\" (Metropolis, 2002).\nNel 2009 partecipa come ospite in concerti negli States al seguito di Trent Reznor e in tre date con i Nine Inch Nails.\nNel 2010 appare in un cameo nel film \"\", terzo capitolo della saga Twilight, che lo vede vestire i panni di un antico vampiro. Il 16 marzo 2013 viene arrestato a Glendale, in California, dopo aver causato un incidente con la sua auto ed essere poi fuggito in evidente stato alterato da stupefacenti e alcool. Murphy, vegano e musulmano, abita a Istanbul, in Turchia."}
{"id": "934645", "revid": "766079", "url": "https://it.wikipedia.org/wiki?curid=934645", "title": "Battaglia di Mortimer's Cross", "text": "La battaglia di Mortimer's Cross venne combattuta il 2 febbraio 1461 nei pressi di Wigmore, nell'Herefordshire durante la Guerra delle Due Rose.\nSecondo alcuni storici tra cui Andy Lamkowski da quanto ha scritto in \"Hobilar, the Journal of the Lance and Longbow Society\" ed Andrew Boardman prendendo spunto da William Gregory nella sua \"Gregory's Chronicle\" ritengono sia tatticamente che strategicamente una posizione diversa del campo di battaglia e che si aggira a Kingsland tra Leominster e Leintwardine sul fiume Lugg vicino al confine gallese.\nAntefatto.\nAlla morte di Riccardo Plantageneto, III duca di York, a Wakefield nel dicembre precedente, la casata degli York venne guidata da Edoardo, appena diciottenne, che in seguito sarebbe stato incoronato con il titolo di Edoardo IV.\nIl suo primo obiettivo fu di cercare di impedire che i rinforzi guidati da Owen Tudor e da suo figlio Gaspare Tudor, provenienti dal Galles, si unissero al grosso delle forze dei partigiani dei Lancaster formati da soldati provenienti da Carmarthenshire e Pembrokshire oltre a mercenari bretoni e francesi comandati da James Butler, conte di Wiltshire e Ormond.\nA questo scopo Enrico aveva raccolto truppe lungo tutto il confine con il Galles, potendo inoltre contare su diversi sostenitori gallesi alla sua causa, primo tra i quali Sir William Herbert e poi Sir Walter Devereux, Lord Audley, Lord Grey di Wilton e Humphrey Stafford. \nDopo aver trascorso il Natale a Gloucester, inizi\u00f2 a prepararsi per tornare a Londra. Tuttavia, l'esercito di Gaspare Tudor si stava avvicinando e ha cambiato il suo piano; per impedire a Tudor di unirsi alla principale forza Lancaster che si stava avvicinando alla capitale, Edoardo si spost\u00f2 a nord con un esercito di circa 5000 uomini a Mortimer's Cross. \nLa battaglia.\nUno dei consiglieri di York, Sir Richard Croft, un lord locale del castello di Croft, raccomand\u00f2 di posizionare gli arcieri all'incrocio (adesso si tratta dello svincolo A4110 e B4362) per fermare l'avanzata dei Lancaster. L'esercito di Pembroke era di circa un migliaio di uomini pi\u00f9 piccolo di quello di York e, non essendo stato messo alla prova in battaglia a quel punto, potrebbe non aver inizialmente pianificato di combattere, ma a mezzogiorno era chiaro che avrebbero dovuto farlo per attraversare il Lugg. I Lancaster iniziarono l'attacco: La \"battaglia\" (divisione) di Butler guid\u00f2 il primo assalto costringendo l'ala destra di Edoardo a ritirarsi dall'altra parte della strada, dove questo fianco si dissolse. Pembroke affront\u00f2 la divisione centrale di Edoardo e fu trattenuto ma, in modo pi\u00f9 decisivo, Owen Tudor tent\u00f2 di accerchiare l'ala sinistra yorkista; la sua \"battaglia\" fu sconfitta e inizi\u00f2 una disfatta. Anche il centro di Pembroke si ruppe e la battaglia fu vinta. Gli uomini di Owen Tudor erano ora in piena fuga: Alcuni di loro furono seguiti fino a Hereford, a circa diciassette miglia, e dove lo stesso Owen fu catturato e decapitato. \nLa leggenda del parelio.\nAll'alba prima della battaglia si verific\u00f2 il fenomeno meteorologico noto come \"parelio\": Si videro sorgere tre soli. L'apparizione di questo atto in anticipo rispetto al combattimento sembra aver spaventato le truppe di Edoardo ma nonostante questo sembra essere riuscito a convincere i suoi uomini che rappresentava la Santissima Trinit\u00e0 e che quindi Dio era dalla loro parte. In seguito prese questa immagine come suo emblema, il \"Sole nel suo splendore\". L'evento \u00e8 stato drammatizzato da William Shakespeare in \"Enrico VI, parte III\" e in \"The Sunne in Splendour\" di Sharon Kay Penman.\nConseguenze.\nPoich\u00e9 la battaglia si era intromessa nei piani di York di marciare verso le Midlands, Richard Neville, conte di Warwick, con il prigioniero Re Enrico al suo seguito, fu nel frattempo costretto a trasferirsi per bloccare da solo la rotta dell'esercito di Margherita verso Londra. Prese posizione a nord di St Albans e cavallo della strada principale da nord (l'antica strada romana conosciuta come Watling Street). Sebbene avesse perso la battaglia che segu\u00ec e Margherita d'Angi\u00f2 e il suo esercito potessero ora marciare incontrastati sulla capitale, alla fine non lo fecero. La reputazione di saccheggio dell'esercito dei Lancaster indusse i londinesi a sbarrare i cancelli. Ci\u00f2 a sua volta fece esitare Margherita, cos\u00ec come la notizia della vittoria degli York a Mortimer's Cross. I Lancaster si ritirarono attraverso Dunstable, perdendo molti scozzesi e confinanti che disertarono e tornarono a casa con il bottino che avevano gi\u00e0 raccolto. Edoardo di March e Warwick entrarono a Londra il 2 marzo ed Edoardo fu rapidamente proclamato Re con il nome di Edoardo IV d'Inghilterra. Nel giro di poche settimane avrebbe confermato la sua presa del trono con una vittoria decisiva nella battaglia di Towton."}
{"id": "934652", "revid": "729019", "url": "https://it.wikipedia.org/wiki?curid=934652", "title": "Zetor", "text": "La Zetor Tractors a.s. \u00e8 un produttore di trattori della Repubblica Ceca. La sede della ditta \u00e8 a Brno, nella vecchia Moravia, dove nel 1864 si installa un'importante fonderia. Il nome \"Zetor\" creato da R.Sap\u00e1k deriva dall'unione di \"\"Zet\" (pronuncia ceca della lettera z, iniziale del marchio di Zbrojovka Brno) e di \"or\"\" dalla parola tractor.\nStoria.\nNel 1864 la fonderia faceva parte della \u010cesk\u00e1 Zbrojovka che produceva munizioni, motori e componenti per aerei.\nNel 1944 la fonderia venne distrutta dai bombardamenti alleati; finita la seconda guerra mondiale, sotto l'impulso della ristrutturazione comunista, la fabbrica collabora con il costruttore di aratri Laurin &amp; Klement, e decide di produrre dei trattori. Nasce cos\u00ec il marchio Zetor e il 14 novembre 1945 viene presentato il primo prototipo: lo \"Zetor 25\". Il 17 settembre 1946 inizia la produzione di serie.\nSin dai primi modelli i trattori Zetor sono cos\u00ec ben studiati e realizzati da competere con i migliori trattori occidentali, per questo motivo gli Zetor saranno poco diffusi nei paesi del Comecon sovietico. Quindi la maggior parte della produzione veniva esportata in tutto il Mondo, dall'Europa, agli Stati Uniti passando per India e Cuba.\nNel 1955 l'azienda decide di lanciare dei trattori pi\u00f9 potenti. Per fare questo accoppia due motori bicilindrici dello Zetor 25 e crea il \"Zetor Super 35\" a 4 cilindri.\nNel 1960 lo Zetor Super 35 viene sostituito da un modello molto simile, lo \"Zetor Super 50\", che in Europa viene diffuso con il nome di Zetor Super 550. Trattore rustico e semplice dotato di un motore a 4 cilindri diesel da 4156 cm3 sviluppante 50cv a 1500 giri al minuto. Grazie alle sue caratteristiche, ai suoi equipaggiamenti e al costo inferiore ai trattori simili di altri marchi, questo trattore rimase in produzione fino al 1968 vendendo pi\u00f9 di 150.000 esemplari.\nNel 1969 il Super 50 venne sostituito dal nuovo \"Zetor 4511\" e dal 1974 dal \"Zetor 2011\" con un motore diesel bicilindrico a iniezione diretta sviluppante 25cv.\nLa Zetor, alla fine degli anni sessanta, possedeva una quota di mercato del 60%, e acquis\u00ec un incredibile successo anche all'estero, grazie ai suoi trattori di eccellente qualit\u00e0 e prezzi di vendita straordinariamente competitivi.\nNel 1971 viene prodotto il nuovo modello \"Zetor 5748 Allrad\" a trazione integrale.\nHa prodotto fino al 2001 circa 1,1 milioni di trattori, molti dei quali sono stati esportati (in Asia 134.084) e oltre ai trattori produce anche diversi motori.\nTra i modelli da ricordare vi sono:\nIn produzione.\nAttualmente la societ\u00e0 produce i trattori \"Proxima\", \"Proxima Plus\" e \"Forterra\".\nI motori delle tre serie vengono realizzati dalla stessa fabbrica e sono costituiti da 4 cilindri sviluppanti da 70 a 120cv ed equipaggiati con cambio powershift con diversi rapporti e retromarce a seconda del modello.\nOltre ai trattori e ai loro componenti, vengono prodotti anche i motori fissi della \"Serie I\" (fino a 58 Kw) e della \"Serie III\" (fino a 77 Kw), oltre a componenti automobilistici."}
{"id": "934653", "revid": "339392", "url": "https://it.wikipedia.org/wiki?curid=934653", "title": "Neopaganesimo slavo", "text": ""}
{"id": "934656", "revid": "52953", "url": "https://it.wikipedia.org/wiki?curid=934656", "title": "Gioiello", "text": ""}
{"id": "934658", "revid": "2014155", "url": "https://it.wikipedia.org/wiki?curid=934658", "title": "Baltasar Carlos di Spagna", "text": "Biografia.\nQuinto figlio, unico maschio, nato dal primo matrimonio di Filippo, era nipote per linea paterna di re Filippo III e Margherita d'Austria e per linea materna di Enrico IV di Francia e Maria de' Medici, ed era il fratello maggiore di Maria Teresa di Spagna, andata poi in moglie a Luigi XIV di Francia.\nIl 7 marzo 1632, all'et\u00e0 di 3 anni, fu investito del titolo di Principe delle Asturie, onorificenza tradizionalmente conferita all'erede al trono di Spagna, di fronte alle Cortes di Castiglia.\nNel 1644 furono avviati i primi contatti diplomatici volti a trovargli una consorte e si pens\u00f2 a un matrimonio con l'arciduchessa Marianna d'Austria, sua cugina. Nel 1645 giur\u00f2 come erede della corona davanti alle Cortes di Aragona a Saragozza.\nQuindi, nel 1646, accompagnato da suo padre, si mise in viaggio verso la Navarra, dove effettu\u00f2 il giuramento di fronte alle Cortes il 25 maggio. Ma, durante la sua permanenza a Pamplona, cadde gravemente ammalato; la famiglia reale si trasfer\u00ec a Saragozza e in questa citt\u00e0 il principe mor\u00ec, a soli 17 anni. I medici indicarono come causa della morte il vaiolo, ma all'epoca si ipotizz\u00f2 anche una malattia venerea: oggi si ritiene che Baltasar Carlos sia morto di appendicite. Il giovane fu sepolto nel monastero dell'Escorial, che tradizionalmente accoglieva le salme dei membri della famiglia reale.\nLa morte del principe lasci\u00f2 Filippo IV senza un erede diretto: nel 1644, inoltre, sua moglie Elisabetta era morta di parto. Come mostra la corrispondenza privata autografa del re di questo periodo con persone di sua confidenza, la perdita improvvisa e inaspettata di questo figlio dotato, intelligente e popolare lo lasci\u00f2 prostrato per parecchio tempo. Il re dovette quindi risposarsi, e la scelta cadde proprio su quella che era stata la promessa di Baltasar Carlos, la giovane Marianna d'Asburgo, che aveva appena 15 anni. Da questo secondo matrimonio nacque Carlo, futuro re di Spagna.\nLa figura del giovane principe Baltasar Carlos \u00e8 oggi soprattutto nota perch\u00e9 egli \u00e8 il soggetto di svariati dipinti del celebre pittore spagnolo Diego Vel\u00e1zquez: tali ritratti, caratterizzati da tenerezza e sensibilit\u00e0, sono alcuni tra le pi\u00f9 belle rappresentazioni dell'infanzia nell'arte barocca."}
{"id": "934659", "revid": "984922", "url": "https://it.wikipedia.org/wiki?curid=934659", "title": "Jan Schr\u00f6der", "text": "Professionista dal 1961 al 1968, tra i dilettanti colse due vittorie e partecip\u00f2 a una edizione dei campionati del mondo."}
{"id": "934660", "revid": "767487", "url": "https://it.wikipedia.org/wiki?curid=934660", "title": "Daniel Ash", "text": "Biografia.\nHa fatto parte del gruppo goth-rock dei Bauhaus. Dopo lo scioglimento dei Bauhaus nel 1983, Daniel Ash si \u00e8 concentrato sul suo progetto parallelo, Tones On Tail, peraltro avviato gi\u00e0 nel 1982, dopodich\u00e9 ha fondato i Love and Rockets nel 1985 con altri due ex membri dei Bauhaus, David J e Kevin Haskins. Il trio ha poi fatto un album a nome The Bubblemen nel 1988, mentre assieme a Kevin Haskins e Diva Dompe, nel 2007 i Poptone.\nSciolti i Love And Rockets dal 2003, Ash ha proseguito la sua carriera come artista solista."}
{"id": "934662", "revid": "154639", "url": "https://it.wikipedia.org/wiki?curid=934662", "title": "Attributi di Dio", "text": "Alcune religioni, come l'Ebraismo e il cristianesimo, sostengono che Dio si sia rivelato nelle sacre scritture attraverso i suoi nomi e attraverso i suoi attributi, cio\u00e8 nelle \"perfezioni\" della sua essenza.\nLa teologia cristiana distingue fra \"attributi incomunicabili\", cio\u00e8 caratteristiche dell'essenza di Dio che gli appartengono in modo esclusivo, e \"attributi comunicabili\", cio\u00e8 quelle sue caratteristiche che Dio ha comunicato all'uomo \u2013 che la teologia ebraico-cristiana ritiene creato a sua immagine e somiglianza.\nAttributi incomunicabili.\nGli attributi \"incomunicabili\" di Dio sono quelle caratteristiche della sua essenza che possiede in modo esclusivo: segnano l'assoluta distinzione fra Dio e le proprie creature.\nIndipendenza.\nL'indipendenza di Dio \u00e8 quella caratteristica per la quale egli non dipende, per il suo esistere, da alcunch\u00e9 si trovi fuori da s\u00e9 stesso, esterno a lui. Dio non deve la sua esistenza a niente ed a nessuno. Egli \u00e8 indipendente nelle sue virt\u00f9 ed azioni e fa s\u00ec che ogni sua creatura dipenda da lui.\n\"Perch\u00e9 come il Padre ha vita in s\u00e9 stesso, cos\u00ec ha dato anche al Figlio di avere vita in s\u00e9 stesso\" Giovanni 5:26; Cfr. anche: Salmo 33:11; Salmo 115:3; Isaia 40:18 ss; Daniele 4:35; Romani 11:33-36; Atti 17:25; Apocalisse 4:11.\nImmutabilit\u00e0.\nL'immutabilit\u00e0 di Dio \u00e8 quella caratteristica per la quale egli, nel suo essere divino e nelle sue perfezioni, come pure nei suoi propositi e promesse, non \u00e8 soggetto a cambiamento o mutazione alcuna. Questo non vuol dire, per\u00f2, che non vi sia alcuna forma di \"movimento\" in Dio, difatti la Bibbia parla del suo \"andare\" e \"venire\", del suo \"nascondersi\" e \"rivelarsi\".\n\"Poich\u00e9 io, il Signore, non cambio; perci\u00f2 voi, o figli di Giacobbe, non siete ancora consumati\" (Malachia 3:6); \"Ogni cosa buona e ogni dono perfetto vengono dall'alto e discendono dal Padre degli astri luminosi presso il quale non c'\u00e8 variazione n\u00e9 ombra di mutamento\" (Giacomo 1:17); cfr. Numeri 23:19; Salmo 33:11; 102:27; Ebrei 6:17.\nInfinit\u00e0.\nL'infinit\u00e0 di Dio \u00e8 quella caratteristica per la quale egli non \u00e8 soggetto a limitazione alcuna. Per \"infinit\u00e0\" si possono intendere diverse cose.\nIn rapporto al suo essere, pu\u00f2 essere chiamata \"assoluta perfezione\".\n\"La sua conoscenza, sapienza, bont\u00e0, amore, giustizia e santit\u00e0 non hanno limiti\" (Giobbe 11:7-10; Salmo 145:3).\nIn rapporto al tempo, la sua infinit\u00e0 si manifesta come \"eternit\u00e0\", ovvero la sua durata senza fine. Egli si trova al di sopra del tempo e quindi non \u00e8 soggetto alle sue limitazioni. Per Dio vi \u00e8 solo un presente eterno, nessun passato e nessun futuro. \n\"Prima che i monti fossero nati e che tu avessi formato la terra e l'universo, anzi, da eternit\u00e0 in eternit\u00e0, tu sei Dio. (...) Ma tu sei sempre lo stesso e i tuoi anni non avranno mai fine\" (Salmo 90:2; 102:27).\nIn rapporto allo spazio, l'infinit\u00e0 si manifesta come \"immensit\u00e0\". La teologia ebraico-cristiana ritiene che Dio sia presente in ogni luogo, dimori in tutte le sue creature e riempia ogni punto dello spazio, per cui Dio non \u00e8 limitato dallo spazio ma \u00e8 onnipresente.\n\"Dove potrei andarmene lontano dal tuo Spirito, dove fuggir\u00f2 dalla tua presenza? Se salgo in cielo tu vi sei; se scendo nel soggiorno dei morti, eccoti l\u00e0. Se prendo le ali dell'alba e vado ad abitare all'estremit\u00e0 del mare, anche l\u00e0 mi condurr\u00e0 la tua mano e mi afferrer\u00e0 la tua destra\" (Salmo 139:7-10); \"Sono io soltanto un Dio da vicino\u00bb, dice il Signore, \u00abe non un Dio da lontano? Potrebbe uno nascondersi in luogo occulto in modo che io non lo veda?\u00bb dice il Signore. \u00abIo non riempio forse il cielo e la terra?\u00bb dice il Signore\" (Geremia 23:23,24); cfr. 1 Re 8:27; Isaia 66:1; Geremia 23:23,24; Atti 17:27,28.\nSemplicit\u00e0.\nLa semplicit\u00e0 di Dio \u00e8 quella sua caratteristica per la quale non \u00e8 composto di varie parti, come nell'essere umano anima e corpo. Per questa stessa ragione Dio non \u00e8 soggetto a \"divisione\". Le tre persone della Trinit\u00e0 non sono le \"parti\" di cui egli \u00e8 composto, \u00e8 presente bens\u00ec l'intero essere di Dio in ciascuna delle persone: da questo la teologia cristiana deduce che Dio e i suoi attributi siano uno, e che egli sia vita, luce, amore, giustizia, verit\u00e0 e cos\u00ec via.\nAttributi comunicabili.\nGli attributi \"comunicabili\" di Dio sono quelle caratteristiche che trovano una qualche somiglianza nella creatura umana. Quello che, per\u00f2, \u00e8 possibile trovare nell'essere umano \u00e8 limitato ed imperfetto, mentre in Dio queste caratteristiche sono illimitate e perfette.\nConoscenza.\nLa conoscenza \u00e8 la facolt\u00e0 \"perfetta\" di Dio per la quale egli conosce, da s\u00e9, s\u00e9 stesso ed ogni cosa possibile ed \"attuale\" (ovvero legata agli atti eseguiti dagli uomini compiuti nella propria vita terrena). Dio ha questa conoscenza, sempre completa e presente, in s\u00e9 stesso e non l'ottiene dall'esterno. Per il fatto che questa conoscenza copre ogni cosa, la si denomina onniscienza. Egli conosce tutte le cose, passate, presenti e future, non solo quelle che hanno esistenza reale, ma anche quelle che sono semplicemente possibili.\n\"Signore, tu sai ogni cosa\" (Giovanni 21:17); \"E non v'\u00e8 nessuna creatura che possa nascondersi davanti a lui; ma tutte le cose sono nude e scoperte davanti agli occhi di colui al quale dobbiamo render conto\" (Ebrei 4:13); cfr. 1 Re 8:29; Salmo 139:1-16; Isaia 46:10; Ezechiele 11:5; Atti 15:18.\nSapienza.\nQuando Dio si prefigge di realizzare determinati obiettivi essi sono scelti sempre con sapienza, come altrettanto sapienti sono le scelte che egli compie relativamente ai mezzi atti a conseguire quegli obiettivi. Il fine ultimo per cui Dio compie ogni cosa \u00e8 sempre la propria gloria.\n\"Quanto son numerose le tue opere, Signore! Tu le hai fatte tutte con sapienza; la terra \u00e8 piena delle tue ricchezze\" (Salmo 104:24); \"Sia benedetto eternamente il nome di Dio perch\u00e9 a lui appartengono la saggezza e la forza. Egli alterna i tempi e le stagioni; depone i re e li innalza, d\u00e0 la saggezza ai saggi e il sapere agli intelligenti\" (Daniele 2:20,21); cfr. Romani 11:33; 1 Corinzi 2:7; Efesini 1:6,12,14; Colossesi 1:16.\nBont\u00e0.\nLa bont\u00e0 di Dio \u00e8 quella perfezione che lo spinge a trattare con gentilezza e generosit\u00e0 tutte le sue creature. Dio \u00e8 buono, cio\u00e8 perfettamente santo in s\u00e9 stesso. Per bont\u00e0 divina, per\u00f2, qui si intende nella sua disposizione a fare del bene.\n\"Poich\u00e9 tu, o Signore, sei buono, pronto a perdonare, e misericordioso verso quanti t'invocano. (...) Celebrate il Signore, poich\u00e9 \u00e8 buono, perch\u00e9 la sua bont\u00e0 dura in eterno\" (Salmo 86:5; 118:29). Cfr. Salmo 33:6; 104:21; 145:8,9,16; Matteo 5:45; Atti 14:17.\nAmore, grazia, misericordia, longanimit\u00e0.\nQuesto \u00e8 l'attributo che si considera di solito centrale in Dio, ma non \u00e8 pi\u00f9 centrale delle altre perfezioni di Dio. Grazie a questo amore, egli si rallegra delle proprie perfezioni e nell'essere umano come riflesso della sua immagine.\nL'amore di Dio pu\u00f2 essere considerato da diversi punti di vista. La sua \"grazia\" \u00e8 l'amore immeritato di Dio che si rivela nel perdono del peccato: Efesini 1:6,7; Tito 2:11.\nQuell'amore che solleva dalla condizione miserevole che \u00e8 la conseguenza del peccato \u00e8 chiamato \"misericordia\" o \"tenera compassione\": Luca 1:54,72,78; Romani 15:9; 9:16,18; Efesini 2:4.\nQuando poi Dio sopporta il peccatore che non presta ascolto alle istruzioni ed agli ammonimenti di Dio, \u00e8 chiamato \"longanimit\u00e0\" o \"tolleranza\"' Romani 2:4; 9:22; 1 Pietro 3:20; 2 Pietro 3:15.\n\"Perch\u00e9 Dio ha tanto amato il mondo, che ha dato il suo unigenito Figlio, affinch\u00e9 chiunque crede in lui non perisca, ma abbia vita eterna\" (Giovanni 3:16); \"Chi non ama non ha conosciuto Dio, perch\u00e9 Dio \u00e8 amore\" (1 Giovanni 4:8).\nSantit\u00e0.\nLa santit\u00e0 di Dio \u00e8 quella perfezione divina per la quale egli si differenzia assolutamente da tutte le sue creature ed \u00e8 esaltato su di loro in maest\u00e0 infinita (Esodo 15:11; Isaia 57:15). Essa indica pure che Dio \u00e8 esente da ogni impurit\u00e0 morale o peccato e quindi \u00e8 moralmente perfetto. In presenza di Dio, l'essere umano \u00e8 particolarmente consapevole del suo peccato (Giobbe 34:10; Isaia 6:5; Abacuc 1:13).\n\"Chi \u00e8 pari a te fra gli d\u00e8i, o Signore? Chi \u00e8 pari a te, splendido nella tua santit\u00e0, tremendo anche a chi ti loda, operatore di prodigi?\" (Esodo 15:11); \"L'uno gridava all'altro e diceva: \u00abSanto, santo, santo \u00e8 il Signore degli eserciti! Tutta la terra \u00e8 piena della sua gloria!\" (Isaia 6:3).\nGiustizia.\nLa giustizia di Dio \u00e8 quella perfezione mediante la quale egli preserva s\u00e9 stesso come il Dio tre volte santo nei confronti di ogni violazione della sua santit\u00e0. \u00c8 in virt\u00f9 della sua giustizia che Dio conserva un governo morale nel mondo ed impone una giusta legge sull'essere umano, premiando l'ubbidienza e castigando la disubbidienza. Salmo 99:4; Isaia 33:22; Romani 1:32.\nLa giustizia di Dio che si manifesta nel ricompensare si chiama la sua \"giustizia rimunerativa\"; e quella che si rivela nel comminare castighi si chiama la sua \"Giustizia retributiva\". La prima \u00e8 espressione del suo amore, la seconda della sua ira.\n\"Giustizia e diritto sono la base del tuo trono, bont\u00e0 e verit\u00e0 emanano dal tuo volto. (...) Il Signore \u00e8 giusto in tutte le sue vie e benevolo in tutte le sue opere\" (Salmo 89:14; 145:17); \"E se invocate come Padre colui che giudica senza favoritismi, secondo l'opera di ciascuno, comportatevi con timore durante il tempo del vostro soggiorno terreno\" 1 Pietro 1:17).\nVeracit\u00e0.\nLa veracit\u00e0 di Dio - si sostiene nelle Sacre Scritture - \u00e8 quella sua perfezione in virt\u00f9 della quale egli \u00e8 veridico nel suo essere interiore, nella sua rivelazione e nei suoi rapporti con il suo popolo. Egli \u00e8 il vero Dio in contrapposizione agli idoli, conosce le cose come veramente sono, ed \u00e8 fedele nell'adempimento di tutte le sue promesse (Numeri 23:19; 1 Corinzi 1:9; 2 Timoteo 2:13; Ebrei 10:23).\n\"Dio non \u00e8 un uomo, da poter mentire, n\u00e9 un figlio d'uomo, da doversi pentire. Quando ha detto una cosa non la far\u00e0? O quando ha parlato non manterr\u00e0 la parola?\" (Numeri 23:19); \"se lo rinnegheremo anch'egli ci rinnegher\u00e0; se siamo infedeli, egli rimane fedele, perch\u00e9 non pu\u00f2 rinnegare s\u00e9 stesso\" (2 Timoteo 2:13).\nSovranit\u00e0.\nLa sovranit\u00e0 di Dio pu\u00f2 essere considerata da due punti di vista: la sua volont\u00e0 sovrana e il suo sovrano potere. La volont\u00e0 di Dio \u00e8 rappresentata nella Bibbia come la causa ultima di ogni cosa (Efesini 1:11; Apocalisse 4:11).\nSulla base di Deuteronomio 29:29 si usa fare una distinzione fra la volont\u00e0 occulta di Dio e la volont\u00e0 rivelata di Dio: \"Le cose occulte appartengono al Signore nostro Dio, ma le cose rivelate sono per noi e per i nostri figli per sempre, perch\u00e9 mettiamo in pratica tutte le parole di questa legge\". La volont\u00e0 occulta di Dio \u00e8 la prescrizione del divino decreto, nascosto in Dio e che pu\u00f2 essere conosciuto solo dai suoi effetti. La seconda \u00e8 quella sua volont\u00e0 prescrittiva che \u00e8 rivelata nella Legge e nell'Evangelo.\nLa volont\u00e0 di Dio al riguardo delle sue creature \u00e8 assolutamente libera (Giobbe 10:11; 33:13; Salmo 115:3; Proverbi 21:1; Matteo 20:15; Romani 9;15-18; Apocalisse 4:11).\nAnche le opere peccaminose dell'essere umano sono sotto il controllo della sua volont\u00e0 sovrana (Genesi 50:20; Atti 2:23).\nIl potere di eseguire la sua volont\u00e0 \u00e8 chiamata la sua \"onnipotenza\". Che Dio sia onnipotente non significa che possa fare tutto. Secondo la Bibbia ci sono certe cose che Dio non pu\u00f2 fare. Egli non pu\u00f2 mentire, peccare, rinnegare s\u00e9 stesso (Numeri 23:19; 1 Samuele 15:29; Seconda lettera a Timoteo 2:13; Ebrei 6:18; Giacomo 1:13-17). Significa che Dio pu\u00f2, col semplice esercizio della sua volont\u00e0, realizzare ci\u00f2 che ha deciso, e che, se lo desidera, pu\u00f2 fare persino pi\u00f9 di quello (Genesi 18:14; Geremia 32:27; Zaccaria 8:6; Matteo 3:9; 26:53).\n\"In lui siamo anche stati fatti eredi, essendo stati predestinati secondo il proposito di colui che compie ogni cosa secondo la decisione della propria volont\u00e0\" (Efesini 1:11); \"Tu sei degno, o Signore e Dio nostro, di ricevere la gloria, l'onore e la potenza: perch\u00e9 tu hai creato tutte le cose, e per tua volont\u00e0 furono create ed esistono\" (Apocalisse 4:11)."}
{"id": "934665", "revid": "200568", "url": "https://it.wikipedia.org/wiki?curid=934665", "title": "Royal Shakespeare Theatre", "text": "Il Royal Shakespeare Theatre \u00e8 un teatro inglese che si trova a Stratford-upon-Avon, citt\u00e0 natale di William Shakespeare. Proprio a lui ed al suo lavoro \u00e8 dedicato lo stabile, la cui propriet\u00e0 \u00e8 della Royal Shakespeare Company, che tuttora vi allestisce i propri lavori.\nStoria.\nIl teatro sorge nello stesso luogo del vecchio \"Shakespeare Memorial Theatre\", un teatro inaugurato il 19 aprile 1879 ma che venne distrutto da un incendio il 6 marzo 1926. L'edificazione di un nuovo stabile ad uso spettacolo, su progetto dell'architetto Elisabeth Scott, avvenne pochi anni dopo e vide l'inaugurazione il 23 aprile 1932: il padrino fu il Principe di Galles.\nIl vecchio edificio, con interni lignei e struttura in muratura, venne inaugurato con \"Molto rumore per nulla\", commedia del bardo inglese. Ospit\u00f2 anche diversi festival a lui dedicati, interrotti dalla furia della prima guerra mondiale. L'incendio, che distrusse gli interni, preserv\u00f2 per\u00f2 il museo e la biblioteca che vi erano all'interno.\nLa nuova struttura, progettata con linee pi\u00f9 essenziali vicine al modernismo europeo, mantiene all'interno l'auditorium, la libreria ed il museo dedicato al poeta inglese.\nTra i direttori artistici del teatro si pu\u00f2 citare Barry Vincent Jackson che fu nominato dal 1945."}
{"id": "934667", "revid": "118834", "url": "https://it.wikipedia.org/wiki?curid=934667", "title": "Shakespeare Memorial Theatre", "text": ""}
{"id": "934669", "revid": "117067321", "url": "https://it.wikipedia.org/wiki?curid=934669", "title": "Fu Zhensong", "text": "Originario del villaggio di Mapo (), Biyangxian (), nel territorio della citt\u00e0 di Huaiqing (), nella provincia di Henan in Cina. \u00c8 un celebre maestro di arti marziali cinesi esperto di vari stili soprattutto interni. Conosciuto come una delle \"Cinque Tigri del Nord\", \u00e8 il fondatore lo stile Fu. Ha avuto un ruolo importante nel Zhongyang guoshu guan di Nanchino.\nBiografia.\nAll'et\u00e0 di sedici anni entr\u00f2 in una scuola di wushu dove segu\u00ec gli insegnamenti di Chen Yanxi (), ottava generazione di Taijiquan della famiglia Chen, gli insegnamenti di Jia Qishan (), un discepolo di Dong Haichuan nel Baguazhang.\nSi racconta che all'et\u00e0 di 28 anni, Fu Zhensong difese il proprio villaggio dall'attacco di oltre 100 banditi affrontandoli con una lancia di ferro del peso di 8 chilogrammi e uccidendone il capo.\nNel 1911, Fu Zhensong inizi\u00f2 a lavorare in un servizio di scorta e protezione dell'Henan. A 39 anni venne invitato dal generale Li Jinglin a servire come istruttore di wushu nell'esercito Beiyang. In seguito Fu Zhensong divenne capitano delle guardie del corpo ed insegn\u00f2 arti marziali cinesi alle truppe di Zhang Zuolin. In quest'ultimo periodo si trov\u00f2 a Pechino ed ebbe occasione di conoscere e confrontarsi con numerosi altri maestri.\nNel 1928 egli venne chiamato a partecipare al Zhongyang guoshu guan () di Nanchino. In seguito venne assunto come Capo Istruttore e come Vice Direttore al Liang guang guoshu guan (). Nello stesso tempo, in questa area del Sud della Cina, Fu Zhensong insegn\u00f2 alle truppe, all'Accademia di Polizia e all'Universit\u00e0 Zhongshan. Mor\u00ec a Canton in Cina nel 1953 all'et\u00e0 di 72 anni."}
{"id": "934670", "revid": "647919", "url": "https://it.wikipedia.org/wiki?curid=934670", "title": "WOSM", "text": ""}
{"id": "934671", "revid": "1543377", "url": "https://it.wikipedia.org/wiki?curid=934671", "title": "Tre quarti ala", "text": "Il tre quarti ala (ing. \"Wing\") \u00e8 un ruolo del rugby. Le ali hanno i numeri 11 (a sinistra) e 14 (a destra) e sono i responsabili delle fasi finali delle azioni di gioco volte a segnare una meta. L'idea \u00e8 che per poter attaccare venga creato uno spazio dai giocatori di mischia e dai giocatori tre quarti compresi tra la mischia e l'ala in modo che, una volta ricevuto il pallone, questo giocatore possa avere un corridoio di corsa libero per poter segnare una meta. Le ali sono spesso i giocatori pi\u00f9 veloci della squadra, ma devono anche essere in grado di fare un veloce cambio di passo e poter cos\u00ec evitare gli avversari e segnare una meta.\nDopo l'esordio dell'imponente ala neozelandese Jonah Lomu (196\u00a0cm per 126\u00a0kg e con una corsa che gli permetteva di percorrere i 100 metri in meno di 11 secondi), il ruolo dell'ala venne ridimensionato: quindi questo ruolo vide un progressivo cambiamento negli anni; partendo dall'ala sgusciante francese Dominici all'imponenza di ali come Lote Tuqiri oppure Rokocoko.\nIn difesa l'ala deve essere un buon placcatore: se l'attacco avversario riesce a superare l'ala vi \u00e8 una buona possibilit\u00e0 che venga segnata una meta. Le ali assumono anche il ruolo di estremi aggiuntivi nelle azioni di ricezione dei palloni calciati e, in questo tipo di azioni, danno all'estremo la possibilit\u00e0 di aprire il gioco sia sul lato destro che su quello sinistro del campo.\nUna tattica di gioco comune \u00e8 quella di fare ricevere il pallone all'ala che partir\u00e0 in progressione correndo verso il centro del campo di gioco. Questo movimento cambia la direzione in cui si svolge il gioco e pu\u00f2 cogliere di sorpresa la difesa avversaria, o pu\u00f2 creare lo spazio di gioco necessario al secondo centro per poter continuare l'azione con un passaggio incrociato o a \"X\".\nUn moderno impiego dell'ala \u00e8 quello di giocatore di congiunzione. Vengono mantenute infatti tutte le abilit\u00e0 tipiche dell'ala a cui vengono combinate capacit\u00e0 proprie dei centri. Durante lo svolgimento del gioco il mediano di mischia o il mediano d'apertura potrebbero non essere in grado di svolgere il proprio compito. Quando questo succede l'ala pu\u00f2 subentrare al loro posto giocando un ruolo alternativo. Buoni esempi di giocatori che ricoprono questo ruolo sono: George North (Galles) e Julian Savea (Nuova Zelanda).\nLe ali presenti nella International Rugby Hall of Fame includono: Andr\u00e9 Boniface (Francia), David Campese (Australia), Gerald Davies (Galles e Lions), Ieuan Evans (Galles e Lions), John Kirwan (Nuova Zelanda), Jonah Lomu (Nuova Zelanda) e Tony O'Reilly (Irlanda e Lions)."}
{"id": "934673", "revid": "253269", "url": "https://it.wikipedia.org/wiki?curid=934673", "title": "T\u00e9a Leoni", "text": "Biografia.\nNata a New York il 25 febbraio 1966 da padre statunitense di origini italiane e polacche e da madre statunitense di origini inglesi. Discende dai Pantaleoni di Macerata. Suo bisnonno, Guido Pantaleoni, figlio del senatore Diomede e fratello dell'economista Maffeo, emigrato negli USA, fu tra i fondatori della Westinghouse Electric Company, una delle pi\u00f9 grandi aziende energetiche americane. \u00c8 nipote dell'attore Hank Patterson.\nTea studia psicologia e antropologia presso il Sarah Lawrence College. Solo in un secondo momento manifesta interesse per la recitazione. Lavora come modella nel campo della pubblicit\u00e0, inizia a recitare in alcune sit-com e soap opera, come \"Santa Barbara\" dove ha ricoperto il ruolo di Lisa DiNapoli, debutta sul grande schermo nel 1991 nel film \"Nei panni di una bionda\" di Blake Edwards, successivamente \u00e8 al fianco di Will Smith e Martin Lawrence in \"Bad Boys\".\nIl vero successo arriva nel 1998, con l'interpretazione nel film catastrofico \"Deep Impact\", al quale seguono \"The Family Man\", il blockbuster \"Jurassic Park III\" e \"Hollywood Ending\", diretto da Woody Allen. Nel 2005 recita al fianco di Jim Carrey in \"Dick e Jane - Operazione furto\", e nel 2011 con Ben Stiller nel film \" Tower heist - Colpo ad alto livello\". Dal 2014 interpreta Elizabeth McCord in \"Madam Secretary\".\nVita privata.\n\u00c8 stata sposata dal 1991 al 1995 con il produttore di spot televisivi Neil Tardio, da cui ha divorziato. \u00c8 stata a lungo legata al collega David Duchovny, col quale si spos\u00f2 nel maggio del 1997 e dal quale ha avuto due figli (Madelaine West, nata nel 1999, e Kyd Miller, nato nel 2002). La coppia si \u00e8 separata nel 2008 per qualche mese, per poi in seguito riavvicinarsi. Qualche anno pi\u00f9 tardi la rottura definitiva: i due hanno infatti annunciato la loro separazione il 29 giugno 2011 e il divorzio arriv\u00f2 nel 2014. Dal 2014 \u00e8 fidanzata con l'attore Tim Daly.\nDoppiatrici italiane.\nNelle versioni in italiano dei suoi film, T\u00e9a Leoni \u00e8 stata doppiata da:"}
{"id": "934677", "revid": "47767", "url": "https://it.wikipedia.org/wiki?curid=934677", "title": "Tea Leoni", "text": ""}
{"id": "934680", "revid": "287204", "url": "https://it.wikipedia.org/wiki?curid=934680", "title": "T\u00e8a Leoni", "text": ""}
{"id": "934681", "revid": "1632387", "url": "https://it.wikipedia.org/wiki?curid=934681", "title": "Angels Cry (Angra)", "text": "Angels Cry \u00e8 l'album d'esordio degli Angra, noto gruppo power/prog metal brasiliano.\nTracce.\nBonus track della ristampa del 1999"}
{"id": "934688", "revid": "72396", "url": "https://it.wikipedia.org/wiki?curid=934688", "title": "David Ervine", "text": "Nel 1972 entr\u00f2 nell'Ulster Volunteer Force e fu per questo arrestato nel 1974. Tornato il libert\u00e0 nel 1980, milit\u00f2 nel Progressive Unionist Party diventando consigliere comunale di Belfast nel 1985 (confermato nel 1997) e deputato nazionale nel 1998 (confermato nel 2003).\nDal 2002 fino alla morte, avvenuta per un attacco di cuore, fu il leader del Progressive Unionist Party."}
{"id": "934690", "revid": "647919", "url": "https://it.wikipedia.org/wiki?curid=934690", "title": "Wosm", "text": ""}
{"id": "934695", "revid": "114325", "url": "https://it.wikipedia.org/wiki?curid=934695", "title": "S\u00f8ndre Str\u00f8mfjord (Groenlandia Occidentale)", "text": ""}
{"id": "934696", "revid": "1718925", "url": "https://it.wikipedia.org/wiki?curid=934696", "title": "Eolie cnidie", "text": "Le isole Eolie furono colonizzate, attorno al 580 a.C., da coloni provenienti da Cnido, dalla costa sudoccidentale dell'Asia Minore, entrando cos\u00ec a fare parte, anche se tardivamente, del fenomeno di colonizzazione della Sicilia greca.\nL'arcipelago.\nLe isole, dai nomi particolarmente fascinosi, rivestivano un'importanza strategica notevole per essere situate lungo rotte navali di grande interesse commerciale e militare. Collegavano infatti la Sicilia settentrionale e nordoccidentale alle coste di quella che in ambito greco era chiamata \"Ital\u00eda\" per distinguerla dall'intera penisola denominata Esperia, Ausonia o col nome nativo di Saturnia.\nL\"'Ital\u00eda\" greca identificava la penisola lucano-brutia delimitata a nord dalla linea ideale che univa Posidonia a Metaponto.\nIl possesso dell'arcipelago consentiva anche il controllo del traffico marino dello stretto di Messina da e per l\"'Ital\u00eda\" oltre che per le altre regioni pi\u00f9 settentrionali della penisola.\nLipari era il centro politico-militare del piccolo arcipelago che e comprendeva oltre a \"Thermessa\", sacra ad Efesto, oggi Vulcano, \"Ericussa\" oggi Alicudi, \"Fenicussa\" oggi Filicudi, \"Didime\" oggi Salina, \"Euonimos\" oggi Panarea e \"Strongyle\" oggi Stromboli.\nIl territorio prevalentemente di natura vulcanica, piuttosto arido e difficile dal coltivare, si prestava, e non in tutte le isole, a una agricoltura di tipo eroico. La limitata superficie dell'arcipelago unita alla sua conformazione orografica particolarmente difficile oltre alle insite difficolt\u00e0 logistische per gli spostamenti lo rendevano inadatto a uno sviluppo demografico importante. Tutti questi fattori, per\u00f2, che da un punto di vista socioeconomico erano particolarmente negativi divenivano estremamente importanti e positivi sotto l'aspetto strategico-militare in quanto lo rendevano da una parte facilmente difendibile e dall'altra un punto di osservazione e controllo fondamentale per il traffico militare e commerciale che si svolgeva in quel bacino del Mediterraneo.\nLipari sotto quest'ultimo aspetto era il centro di coordinamento militare e base della flotta \nLa colonizzazione.\nL'emigrazione cnidia verso occidente fu relativamente tarda, occup\u00f2, infatti, posizioni residuali che il precedente espansionismo ellenico aveva trascurato.\nLa spinta a lasciare la propria \"p\u00f3lis\" era pi\u00f9 o meno la stessa di quella della diaspora ellenica che aveva portato alla formazione della Meg\u00e1le Hell\u00e1s, la Magna Grecia, quasi sempre una pressione demografica insostenibile, magari accompagnata da una carestia e spesso da motivazioni politiche che costringevano all'esilio. Erodoto ne d\u00e0 una sintetica ma efficace descrizione nella emigrazione di Tirreno, \nIl Mediterraneo era sempre stato interessato da intense correnti di traffici commerciali e migratorie, ma fu a partire dall'VIII secolo a.C. che si intensific\u00f2 il flusso colionale che venne ad aggiungersi a quello pi\u00f9 arcaico miceneo, cicladico o rodio.\nNon sempre le migrazioni riuscivano secondo quanto programmato alla partenza, a volte la sistemazione o la destinazione finale effettiva erano decise dalle contingenze storiche mutate o dal caso, sotto forma di fato, che tutto decideva e tutto spiegava.\nLa colonizzazione cnidia delle Eolie \u00e8 l'esempio di un esito diverso dal quello sperato alla partenza.\nLa spedizione cnidia.\nNel 580 a.C. un gruppo di cittadini di Cnido con elementi di Rodi, sotto la guida di Pentatlo, un aristocratico cnidio, che reclamava la propria appartenenza alla stirpe di Ercole tramite l'ascendente Ippote, si mise in mare alla volta della Sicilia per sfuggire alla difficile situazione politica della propria citt\u00e0 vessata dai re asiatici.\nIl tentativo era quello di fondare una colonia nel territorio lilibeo inserendosi nella guerra in corso tra Selinunte e Segesta a fianco dei selinuntini. La scelta di campo non fu felice, Pentatlo fu infatti sconfitto e ucciso in battaglia assieme a molti dei suoi, secondo la testimonianza che ne d\u00e0 Diodoro Siculo \nLa colonia.\nDopo la sconfitta gli cnidii superstiti decisero di abbandonare l'impresa migratoria e ritornare in patria, ma, preso il mare, raggiunsero Lipari dove, accolti dagli indigeni e invitati a trattenersi, si fermarono e costituirono una colonia.\nI nuovi coloni dovettero affrontare l'ostilit\u00e0 e gli attacchi dei pirati etruschi e per questo formarono una flotta. Parte di loro si diede all'attivit\u00e0 militar-marinaresca divenendo anch'essi pirati non meno temibili degli etruschi. Gli altri si dedicarono all'agricoltura che svolsero sulle isole vicine in un regime di propriet\u00e0 comune mentre a Lipari, il centro della colonia, tutti \nContraddizioni.\nQuesta la nascita della colonia cnidia nell'arcipelago eolico secondo la narrazione di Diodoro, narrazione, per\u00f2, che a un attento esame presenta alcune contraddizioni e incongruenze che fanno pensare a una diversa dinamica nello svolgimento dell'avventura di Pentatlo e dei suoi.\nLipari non si trova, in effetti, lungo la rotta che dal Lilibeo porta a Cnido, n\u00e9 la si pu\u00f2 incontrare casualmente; d'altra parte non \u00e8 ragionevolmente accettabile che la popolazione indigena possa avere accolto in maniera amichevole quelli che erano dei guerrieri stranieri armati con cui dividere le proprie terre e le proprie donne volontariamente.\n\u00c8 pi\u00f9 facile, ma anche pi\u00f9 logico, pensare che la destinazione liparea fu voluta e che vi fu un'occupazione con conseguente spoliazione dei nativi da parte dei nuovi venuti oppure che gli indigeni erano degli altri cnidii che avevano precedentemente colonizzato l'isola alcuni decenni prima quando i megaresi fondarono Selinunte nel 627 a.C. Evidenze archeologiche, fra l'altro, testimoniano contatti minoico-micenei fin dal XVI secolo a.C.\nQuesta ricostruzione ha il vantaggio di rendere coerente il racconto di Diodoro: Lipari non fu per gli cnidii una destinazione fortuita bens\u00ec di riserva, dove gli indigeni erano dei confratelli che li avevano preceduti e non autoctoni originari che liberamente cedettero parte del proprio territorio. \nLa comunione.\nUna particolarit\u00e0 caratterizz\u00f2 nelle Eolie la vita dei coloni cnidii, almeno nei primi tempi, la gestione in comunit\u00e0 dei beni primari di sussistenza, quasi kibbutz \"ante litteram\", e la propriet\u00e0 comune della terra adibita all'agricoltura. Un'altra peculiarit\u00e0 era data dal fatto che la terra coltivabile si trovava nelle isole vicine e i coloni erano costretti a recarsi presso di esse per l'attivit\u00e0 agricola effettuando una sorta di pendolarismo marino. I coloni gestirono la terra secondo un regime comunistico tipico di economie arcaiche e inconsueto in questa parte del Mediterraneo, \nSuccessivamente, dopo essersi suddivisa Lipari, si suddivisero anche le altre isole ma solo per un ventennio trascorso il quale effettuavano una nuova ripartizione mediante sorteggio.\nQuesta costituzione della Lipari cnida dovette colpire la fantasia dei contemporanei e forse influenzare le utopie di riforma dello Stato che sbocciarono in quei tempi e nei secoli seguenti. Sembra che lo storico greco Evemero di Messina, di cui gran parte delle opere sono andate perdute, abbia scritto proprio su questa costituzione comunitaria delle Eolie. Addirittura si vuole che lo stesso Platone nella stesura della sua \"Repubblica\" - scritta fra il 380 e il 360 a. C. - si sia ispirato all'esperienza liparese, contrapponendo alle classi dei marinai e dei contadini quella dei guerrieri e dei lavoratori e prevedendo la propriet\u00e0 collettiva invece di quella privata.\nL'epilogo.\nLa colonia cnidia di Lipari era costituita da guerrieri che avevano abbandonato la propria patria ed erano anche reduci dalla dura sconfitta di Pentatlo sul Lilibeo: a essi non rimanevano che queste isole come nuova patria, la loro vita sarebbe stata una continua lotta per la sopravvivenza con l'alternativa della scomparsa come gruppo e come individui.\nSistemati in siti isolati, poco pi\u00f9 che dei grossi scogli, ma appetiti per la loro valenza strategica, dovettero confrontarsi con forze ostili, i pirati etruschi, che li attaccavano.\nGuerrieri abili e determinati, sconfissero ripetutamente le navi etrusche allontanandone il pericolo; prosperarono, quasi certamente sui mari con la pirateria, tanto da potere inviare ricche decime al santuario di Delfi.\nNel 396 a.C. cadde sotto gli attacchi dei cartaginesi di Imilcone per essere recuperata, lo stesso anno, da Dioniso di Siracusa in aiuto del quale erano intervenuti lo spartano Farace e una provvidenziale peste che aveva decimato i cartaginesi.\nNon si hanno altre notizie sulla colonia cnidia delle Eolie probabilmente oscurate dai ben pi\u00f9 risonanti fatti storici che interessarono la Magna Grecia e di cui seguirono le sorti all'apparire di quelle nuove forze che avrebbero cambiato il mondo, i Romani."}
{"id": "934697", "revid": "6923", "url": "https://it.wikipedia.org/wiki?curid=934697", "title": "Teoria perturbativa di M\u00f8ller-Plesset", "text": "La teoria perturbativa di M\u00f8ller-Plesset (MP\"n\") \u00e8 un metodo ab initio post-Hartree-Fock utilizzato nel calcolo computazionale di chimica quantistica. Rappresenta un perfezionamento del metodo Hartree-Fock ottenuto tenendo conto della correlazione elettronica sfruttando la teoria perturbativa, solitamente del secondo (MP2), terzo (MP3) o quarto ordine (MP4).\nLa teoria perturbativa rappresenta una trattazione quantomeccanica che esprime matematicamente l'effetto generato da una perturbazione esterna sul sistema oggetto di studio, nel caso chimico quantistico ci\u00f2 \u00e8 particolarmente utile considerando che in una reazione chimica spesso si trovano a interagire dipoli molecolari o specie ioniche alle quali \u00e8 associato un certo valore di campo elettrico. Il classico operatore hamiltoniano non perturbato formula_1 assume una forma estesa addizionandogli un fattore perturbativo formula_2:\ndove \u03bb \u00e8 un parametro che descrive l'entit\u00e0 della perturbazione. La funzione d'onda di Hartree-Fock \u00e8 un'autofunzione approssimata dell'hamiltoniano corretto ma diviene un'autofunzione esatta considerando la somma dei singoli operatori di Fock formula_1. La perturbazione rappresenta matematicamente la differenza tra l'hamiltoniano effettivo e l'hamiltoniano di Hartree-Fock originario (sistema non perturbato), cio\u00e8 un contributo energetico dovuto all'interazione delle cariche elettriche che l'Hartree-Fock classico considera solamente come effetto medio (questo \u00e8 uno degli assunti fondamentali del metodo Hartree-Fock). Se l'entit\u00e0 della perturbazione \u00e8 sufficientemente piccola, la risultante funzione d'onda ed energia pu\u00f2 essere espressa in serie di potenze in \u03bb:\nIntroducendo queste serie di potenze nell'equazione di Schr\u00f6dinger tempo-indipendente si ottiene\nIl coefficiente \u03bbi relativo all'orbitale formula_8 \u00e8 genericamente espresso come\nLa soluzione dell'equazione di Schr\u00f6dinger per l'ordine 0 fornisce un valore di energia che rappresenta la somma delle energie degli orbitali elettronici. Nel caso dell'ordine 1 si ottiene una energia corretta di Hartree-Fock e la funzione d'onda. Per ottenere risultati diversi dal metodo Hartree-Fock \u00e8 necessario superare il primo ordine. Il secondo (MP2),) il terzo (MP3) e il quarto ordine (MP4) sono i livelli standard applicati per la teoria di M\u00f8ller-Plesset per il calcolo relativo a sistemi piccoli. Calcoli di ordini superiori sono possibili, ma vengono di rado utilizzati in pratica.\nStudi sistematici sulla teoria MP\"n\" hanno dimostrato che il metodo non \u00e8 necessariamente convergente a ordini superiori. Il tipo di convergenza tende ad essere variabile in relazione alla complessit\u00e0 del sistema studiato e all'insieme di funzioni d'onda di base utilizzate.\nLa teoria NEVPT \u00e8 una applicazione della teoria di M\u00f8ller-Plesset di secondo ordine per funzioni d'onda utilizzate nel metodo complete active space."}
{"id": "934699", "revid": "984922", "url": "https://it.wikipedia.org/wiki?curid=934699", "title": "L'H\u00e9ritage (serie televisiva)", "text": "L'H\u00e9ritage \u00e8 una serie tv canadese iniziata nel 1987 e terminata nel 1990, diretta da Aim\u00e9 Forget, scritta da Victor-L\u00e9vy Beaulieu e trasmessa sulla rete canadese SRC.\nTrama.\nH\u00e9ritage \u00e8 la storia della famiglia Galarneau. Xavier Galarneau (Gilles Pelletier) \u00e8 un agricoltore duro e severo, appassionato dai cavalli. Vive a \"Trois-Pistoles\" con i suoi figli Junior (Yves Desgagn\u00e9s) e Miville (Robert Gravel) e sua figlia Julie (Sylvie L\u00e9onard).\nXavier detesta Miville, ed il figlio contraccambia l'odio in quanto il padre non intende lasciargli la terra in eredit\u00e0, nonostante lui sia il figlio maggiore. Nessuno riesce veramente a comprendere il carattere di Xavier, eccetto sua figlia Miriam (Nathalie Gascon) che vive a Montr\u00e9al. \nMiriam e suo padre condividono un terribile segreto: un figlio, che Miriam tiene nascosto a Montr\u00e9al. Xavier ne \u00e8 il padre e Miriam l'ha concepito quando aveva solo 14 anni.\nCuriosit\u00e0.\nL'attore canadese Roy Dupuis interpreta, nella serie tv, il personaggio di \"M.Leduc\"."}
{"id": "934700", "revid": "767487", "url": "https://it.wikipedia.org/wiki?curid=934700", "title": "L'impostore (film 1997)", "text": "L'impostore (\"Deceiver\") \u00e8 un film giallo del 1997 del regista Jonas Pate.\nTrama.\nIl film \u00e8 incentrato sull'interrogatorio del miliardario Wayland da parte di due detective, nel tentativo di fargli confessare l'omicidio di una prostituta. Il tutto si trasformer\u00e0 in una lunga ed estenuante partita.\nIl ricco rampollo di una industria tessile, James Wayland, viene sospettato dell\u2019assassinio di una prostituta conosciuta come Elizabeth, il cui cadavere \u00e8 stato ritrovato tagliato a met\u00e0 in due localit\u00e0 ad alcune miglia di distanza tra loro. \u00a0Wayland \u00e8 un forte bevitore nonch\u00e9 bugiardo compulsivo, che soffre di scoppi di violenza ma anche di vuoti di memoria.\nLe indagini sono affidate al tenace detective Kennesaw e al suo meno smaliziato assistente Braxton. Nel corso dell\u2019inchiesta, il sospettato si procura a sua volta informazioni e prove su oscuri segreti dei suoi inquisitori, scoprendo che il detective aveva frequentato Elizabeth per vendicarsi di un tradimento coniugale, mentre il suo assistente ha problemi per aver contratto debiti di gioco.\nCon in mano questi elementi di pressione psicologica, Wayland quasi prende il sopravvento nei confronti degli inquisitori, riuscendo a manipolare le reazioni della macchina della verit\u00e0 e addirittura inducendo Kennesaw a sottoporsi egli stesso al test rivelatore di bugie.\nPur ammettendo infine di aver sezionato e disperso il cadavere della prostituta (ma senza ammettere di averla uccisa), Wayland riesce successivamente a simulare la sua morte, ingerendo delle pillole. In finale di film lo vediamo, trascorso un anno, avvicinarsi a una sconosciuta in un parco."}
{"id": "934703", "revid": "1573940", "url": "https://it.wikipedia.org/wiki?curid=934703", "title": "Cephalophus", "text": "Cephalophus \u00e8 uno dei tre generi che costituiscono la sottofamiglia dei Cefalofini, nonch\u00e9 quello che comprende la quasi totalit\u00e0 delle specie di cefalofo. Il nome scientifico si riferisce alla cresta di lunghi peli che si trova tra le corna; in lingua inglese questi animali vengono detti \"duikers\", parola afrikaans che significa \u00abtuffatori\u00bb, per la loro abitudine di \u00abtuffarsi\u00bb, entrando a testa bassa anche nei cespugli pi\u00f9 fitti se disturbati.\nI cefalofi non sono comuni allo stato fossile, ma le specie attuali mantengono molti caratteri presenti nei resti fossili di Bovidi primitivi e talvolta vengono considerati tra le antilopi africane pi\u00f9 primitive.\nDescrizione.\nLe specie del genere \"Cephalophus\" misurano 55-145\u00a0cm di lunghezza, raggiungono i 30-85 cm di altezza al garrese e pesano 6,5-80\u00a0kg. Le corte zampe anteriori e le posteriori pi\u00f9 lunghe, la forma arcuata del corpo consentono ai cefalofi di scivolare facilmente nella vegetazione fitta.\nI sessi sono simili all'apparenza, sebbene le femmine siano pi\u00f9 lunghe dei maschi di quasi il 4%. Ambedue hanno di solito corna corte e coniche che occasionalmente possono mancare nella femmina. Il mantello \u00e8 quasi sempre rossastro, ma in alcune specie \u00e8 grigio-blu, nero o a strisce. I cefalofi posseggono tra tutte le antilopi il cervello pi\u00f9 grosso rispetto alle dimensioni del corpo.\nDistribuzione e habitat.\nTutte le specie di \"Cephalophus\" vivono nell'Africa sub-sahariana, prevalentemente nelle foreste fitte. I territori di diffusione delle singole specie sono talvolta molto piccoli: essi si susseguono lungo la fascia delle grandi foreste tropicali, e pertanto il numero delle specie decresce via via da occidente verso oriente e scendendo verso sud, con il progressivo diradarsi delle foreste nelle regioni orientali e meridionali.\nBiologia.\nLa storia naturale di moltissime specie di cefalofi \u00e8 poco conosciuta a causa della impenetrabilit\u00e0 del loro ambiente naturale e della loro natura riservata. Il cefalofo dal dorso giallo dovrebbe essere attivo sia di giorno sia di notte, ma alcune specie sono attive solo durante il giorno, mentre altre, come il cefalofo baio, sono attive solo di notte. I cefalofi sono principalmente brucatori e richiedono un cibo di alta qualit\u00e0 a causa della loro taglia relativamente piccola. Si nutrono di foglie, frutta, germogli, gemme, semi e cortecce. Talvolta catturano piccoli uccelli e roditori e all'occasione si nutrono anche di insetti e carogne.\nI cefalofi posseggono grosse ghiandole olfattive dietro agli occhi. La struttura di queste ghiandole differisce da quella delle ghiandole preorbitali che si trovano nelle altre antilopi. La secrezione, che pu\u00f2 essere chiara o bluastra in alcune specie, viene emessa attraverso una serie di pori invece che attraverso una singola grande apertura. In cattivit\u00e0 molti cefalofi strofinano queste ghiandole sugli steccati, sugli alberi o su altri oggetti a loro disposizione. Questo comportamento di solito \u00e8 stato interpretato come marcatura territoriale.\nLa gestazione, almeno nel cefalofo dai fianchi rossi e nel cefalofo baio, dura 7,5-8 mesi. La longevit\u00e0 allo stato libero \u00e8 sconosciuta, ma in cattivit\u00e0 alcuni esemplari possono vivere fino a 10-15 anni.\nSpecie.\nIl genere \"Cephalophus\" comprende in tutto 15 specie:"}
{"id": "934704", "revid": "131962", "url": "https://it.wikipedia.org/wiki?curid=934704", "title": "Cefalofini", "text": ""}
{"id": "934705", "revid": "122315", "url": "https://it.wikipedia.org/wiki?curid=934705", "title": "Cephalophidae", "text": ""}
{"id": "934706", "revid": "81195", "url": "https://it.wikipedia.org/wiki?curid=934706", "title": "Tre quarti centro", "text": "Il tre quarti centro (ing. \"centre\") \u00e8 un ruolo del rugby. I centri devono avere buone capacit\u00e0 per tutti gli aspetti del gioco: devono essere in grado di rompere la linea difensiva avversaria e di poter fare dei buoni passaggi. Quando si passa all'azione di difesa, i centri devono essere degli ottimi placcatori. Di solito i due centri si dividono in centro interno ed esterno ma, a volte, vengono schierati come centro di destra e centro di sinistra.\nIl centro esterno (numero 13), che \u00e8 quello che viene schierato pi\u00f9 lontano dalla formazione di mischia, \u00e8 solitamente pi\u00f9 leggero ed \u00e8 il pi\u00f9 agile dei due centri. I centri sono di solito dei giocatori di sfondamento a cui viene passata la palla, solitamente dal mediano d'apertura, per creare degli spazi nella linea della difesa avversaria, prima di giocare il pallone verso le ali evitando che la stessa difesa si ricomponga.\nIl centro interno (numero 12) tende invece ad essere il pi\u00f9 grosso dei due, ed \u00e8 quello che si schiera dal lato pi\u00f9 vicino alla mischia. In difesa o in attacco questo giocatore si trova sempre nel mezzo dell'azione, attacca la difesa avversaria creando degli spazi per permettere l'inserimento in gioco dell'altro centro e, in difesa, \u00e8 il primo placcatore insieme ai giocatori di mischia. Possedere alcune capacit\u00e0 tecniche del mediano d'apertura, come il passaggio e il calcio del pallone, pu\u00f2 essere di notevole aiuto ai centri, perch\u00e9 questi giocatori possono prendere il posto dello stesso mediano d'apertura nel caso questo sia impegnato in un ruck o una maul.\nAlcuni centri presenti nella International Rugby Hall of Fame sono: Andr\u00e9 Boniface (Francia), Mike Gibson (Irlanda e Lions), Philippe Sella (Francia), Tim Horan (Australia), Jo Maso (Francia) e Gwyn Nicholls (Galles, Lions)."}
{"id": "934707", "revid": "169219", "url": "https://it.wikipedia.org/wiki?curid=934707", "title": "Size Isn't Everything", "text": "Size Isn't Everything \u00e8 il ventesimo album dei Bee Gees, uscito nel 1993."}
{"id": "934708", "revid": "767487", "url": "https://it.wikipedia.org/wiki?curid=934708", "title": "Eternal Decision", "text": "Gli Eternal Decision sono una christian metal band proveniente dagli Stati Uniti. Musicalmente il gruppo \u00e8 molto influenzato dai riff tipici di Dimebag Darrel dei Pantera, mentre il cantante fa un \"mix di voci\", di cantanti come Phil Anselmo e James Hetfield, tanto che qualche volta vengono confusi con i Metallica.\nNel 1997 pubblicano i loro primo e criticato omonimo album, negli USA e in altre 16 parti del mondo.\nNel 1999 \u00e8 invece la volta del secondo album, \"Ghost in the Machine\" e nel 2002 del terzo, \"E.D. III\"."}
{"id": "934718", "revid": "287204", "url": "https://it.wikipedia.org/wiki?curid=934718", "title": "GP2X", "text": "La GP2X \u00e8 una console portatile coreana con sistema operativo Linux, realizzata dalla GamePark Holdings. Tale console punta a una filosofia open source. La documentazione hardware e il software development kit (SDK) sono liberamente scaricabili.\nOltre l'SDK ufficiale, si possono utilizzare altri ambienti si sviluppo per sviluppare applicazioni in grado di girare per questa console portatile.\nStoria.\nDopo l'uscita della GP32 nel 2001, la societ\u00e0 GamePark inizi\u00f2 a progettare la loro prossima console portatile. Un disaccordo della compagnia sulla direzione generale del nuovo sistema spinse alcune persone dello staff (inclusi tutti gli ingegneri di GP32 ad eccezione di uno) a lasciare la compagnia e crearne una loro, la GamePark Holdings, per produrre una console portatile 2D.\nLa GamePark Holdings parl\u00f2 con i distributori e sviluppatori di GP32 per determinare le specifiche per la nuova macchina e come doveva essere promossa. Sono stati fatti meeting tenuti a Seul (Corea) dove \u00e8 stato deciso il progetto finale della nuova console.\nIl primo nome di questa console era GPX2. Comunque, non \u00e8 stato utilizzato come nome ufficiale per una possibile violazione del marchio con il nome di una stampante giapponese. \u00c8 stato indetto un contest il 3 agosto 2005 per trovare un altro nome. Il vincitore della competizione fu Matt Bakse che aveva scelto il nome GP2X e per questo \u00e8 stato premiato con una GP2X gratuita. In totale, sono stati inviati 1500 possibili nomi per la nuova console.\nNel corso degli anni, GP2X ha visto alcuni aggiornamenti minori dell'hardware, pi\u00f9 specificatamente cambiamenti da First Edition a Normal Editon e Normal Edition a MK2. Recentemente (novembre 2007), \u00e8 stata prodotta e messa in vendita una nuova versione chiamata F200, con un display touchscreen, un nuovo button pad (d-pad), un nuovo firmware e colorata di bianco.\nSpecifiche tecniche.\nLa GP2X si basa sul system-on-a-chip denominato MMSP2, di propriet\u00e0 della MagicEyes.\nIl sistema operativo della console \u00e8 basato su GNU/Linux ed utilizza il kernel Linux 2.4. Esso divide in due la memoria RAM effettiva, tenendo i primi 32 MB per s\u00e9, e gli altri per l'elaborazione video.\nLinux attualmente configura le CPU in modo da usarne una per l'elaborazione dei video, ma in realt\u00e0 entrambe le CPU non sono limitate in un certo ambito, come la sola elaborazione video o audio."}
{"id": "934720", "revid": "1782831", "url": "https://it.wikipedia.org/wiki?curid=934720", "title": "Tiffany Welles", "text": "Tiffany Welles \u00e8 un personaggio della serie televisiva \"Charlie's Angels\" interpretato da Shelley Hack. Ha partecipato alla quarta stagione.\nStoria.\nElegante e sofisticata, Tiffany \u00e8 figlia di un amico di Charlie e si \u00e8 diplomata all'Accademia di Polizia di Boston con il massimo dei voti. Ha maniere molto educate ed \u00e8 molto colta: la sentiamo fare citazioni in latino (insegnatole da sua madre), la vediamo suonare il violoncello e in due episodi (\"Angeli alle nozze\" e \"Angeli di vita\") afferma di suonare il violino. Durante i suoi anni di universit\u00e0, \u00e8 stata la presidente della Kappa Omega Psi al Whitley College (\"Angeli al college\"). Considerata molto sensitiva da un professore di parapsicologia, durante gli anni del college, ha avuto esperienze anche nel campo dell'occulto e della parapsicologia, lavorando per il medium Hans Kempler (\"L'Angelo sensitivo\").\nNon \u00e8 un tipo emotivo e il suo \"sense of humour\" \u00e8 sempre pungente. \u00c8 molto diretta e va subito al punto della questione.\nCrea subito un forte legame con Kris e Kelly e la loro amicizia sembra essere pi\u00f9 genuina di quella che si instaura fra gli altri Angeli: nell'episodio \"Vecchio sentiero per un Angelo\", per esempio, in cui Jill viene rapita, \u00e8 Tiffany a trascorrere la notte in biblioteca per controllare mappe e documenti cos\u00ec da aiutare Kris a trovare sua sorella. In \"Due Angeli... un amore...\" \u00e8 Tiffany che cerca di consolare sia Kelly che Kris in un momento in cui le due colleghe si trasformano in rivali in amore. Ed \u00e8 proprio lei a capire che l'uomo di cui sono innamorate \u00e8 stato assassinato e a cercare di far tornare le due donne a lavorare ancora insieme.\nNonostante sia una delle protagoniste della serie, produttori e sceneggiatori hanno ritagliato per lei un ruolo stranamente marginale per quasi tutto il telefilm, sin dal suo debutto, tanto da essere stata protagonista solo di due episodi su 26 (i succitati \"Angeli al college\" e \"L'Angelo sensitivo\"), andati in onda circa a met\u00e0 stagione. Forse anche per questo motivo, il pubblico non riesce ad affezionarsi a questo Angelo e sente sempre pi\u00f9 la mancanza di Sabrina. \"Charlie's Angels\" comincia a perdere ascolti e si piazza solo 20\u00b0 nella classifica Nielsen della stagione televisiva 1979/80."}
{"id": "934724", "revid": "287204", "url": "https://it.wikipedia.org/wiki?curid=934724", "title": "Comitato centrale delle milizie antifasciste", "text": "Il Comitato centrale delle milizie antifasciste (\"Comit\u00e9 Central de Milicias Antifascistas\") fu un organismo politico creato il 21 luglio 1936 a Barcellona per gestire la crisi che aveva investito la citt\u00e0 dopo il tentato golpe del generale Francisco Franco agli albori della Guerra civile spagnola.\nL'organismo era composto 5 membri anarchici (3 della CNT e 2 della FAI), 3 della Sinistra Repubblicana e uno rispettivamente del POUM (\"Partido Obrero de Unificaci\u00f3n Marxista\"), della Unione Socialista, della Unione dei Rabassaires e della Azione Catalana. Il comitato prese in mano la citt\u00e0, organizzando le occupazioni e togliendo il potere sostanziale alla Generalitat catalana. Molti dei suoi militanti partirono immediatamente per andare a combattere in Aragona.\nIl comitato cess\u00f2 di esistere il 26 settembre dello stesso anno, quando si sciolse riconsegnando il controllo della citt\u00e0 alla Generalitat.\nIl periodo in cui la citt\u00e0 di Barcellona fu sotto il controllo di questo organismo (ampiamente descritto da George Orwell nella sua opera Omaggio alla Catalogna) \u00e8 considerato da molti come uno dei pochi momenti in cui, dopo la vittoria del Fronte Popolare, si tent\u00f2 un processo realmente rivoluzionario. Questo processo, che cominci\u00f2 a declinare subito dopo la riconsegna del potere alla Generalitat, termin\u00f2 cruentemente con le Giornate di Maggio del 1937, con arresti di massa nei confronti degli anarchici e il pieno controllo da parte del PSUC (\"Partit Socialista Unificat de Catalunya\"), controllato dal Partito Comunista e dai sovietici."}
{"id": "934726", "revid": "125589109", "url": "https://it.wikipedia.org/wiki?curid=934726", "title": "Montpellier H\u00e9rault Sport Club", "text": "Il Montpellier H\u00e9rault Sport Club, noto semplicemente come Montpellier, \u00e8 una societ\u00e0 calcistica francese di Montpellier, militante nella Ligue 1, la massima divisione del campionato francese di calcio.\nLa squadra visse il suo periodo di massimo splendore negli anni novanta, quando si aggiudic\u00f2 la Coppa di Francia (1989-1990), la Coppa di Lega francese (1991-1992) e la Coppa Intertoto (1999). Nella stagione 2011-2012 vinse il campionato francese per la prima volta, battendo la concorrenza del pi\u00f9 quotato Paris Saint-Germain.\nStoria.\nLo Stade Olimpique Montpellier (anche se agli albori prese la denominazione di Sport Olimpique Montpellier) fu fondato nel 1919, adottando immediatamente come colori sociali il rosso e il bianco, che erano tra l'altro i colori della citt\u00e0.\nIl club vero e proprio nacque per\u00f2 nel 1974 dalla fusione di tre differenti formazioni (l'AS Paillade, il Montpellier Littoral SC e lo SO Montpellier). A partire dal 1974, sotto la guida del presidente Louis Nicollin, la squadra comp\u00ec una vera e propria ascesa verso la massima divisione, raggiungendola nella stagione 1980-1981. Negli anni ottanta e novanta l'HSC disput\u00f2 buone stagioni in Ligue 1 grazie a giocatori come Carlos Valderrama, Laurent Blanc ed \u00c9ric Cantona. Nella stagione 1990-1991 la squadra fu protagonista in Coppa delle Coppe, dove usc\u00ec sconfitta ai quarti di finale dal Manchester United (futuro vincitore), non prima di aver eliminato PSV Eindhoven e Steaua Bucarest.\nIl XXI secolo si apr\u00ec con la retrocessione della stagione 2002-2003. Prontamente ritornato in Ligue 1, dopo un solo anno di permanenza nella massima serie retrocedette di nuovo in Ligue 2, dove ha militato fino alla stagione 2008-2009, anno della nuova promozione in prima divisione. \u00c8 stata la sorpresa della stagione 2009-2010, classificandosi da neopromossa al quinto posto, e qualificandosi inoltre all'Europa League. Eliminata ai preliminari della seconda competizione europea per club, disputa nella stagione seguente la finale della Coppa di Lega francese, perdendola a vantaggio dell'Olympique Marsiglia.\nNella stagione 2011-2012 il Montpellier ha vinto il campionato francese per la prima volta nella sua storia, sconfiggendo l'Auxerre (2-1) all'ultima giornata di campionato e chiudendo cos\u00ec davanti al pi\u00f9 quotato Paris Saint-Germain. L'annata successiva, invece, si \u00e8 rivelata piuttosto deludente: la squadra di Ren\u00e8 Girard non \u00e8 infatti riuscita a difendere il titolo nazionale, concludendo il torneo al 9\u00ba posto e non qualificandosi nemmeno per le coppe europee, mentre in Champions League \u00e8 arrivata ultima in un girone formato da Arsenal, Schalke 04 e Olympiakos, senza riuscire a vincere neanche una partita; anche nelle coppe nazionali il club non ha avuto fortuna, venendo eliminato ai sedicesimi di finale di Coupe de France (sconfitta per 2-3 contro il Sochaux) e in semifinale di Coupe de la Ligue (sconfitta per 0-2 contro il Rennes).\nStrutture.\nStadio.\nI club disputa le proprie partite casalinghe allo Stade de la Mosson, impianto sportivo che mette a disposizione dei tifosi 32.900 posti a sedere.\nSociet\u00e0.\nL'allenatore ufficiale della prima squadra \u00e8 oggi l'armeno Michel Der Zakarian, il primo nella storia del club francese, per la sua nazionalit\u00e0; Il presidente attuale \u00e8 invece Laurent Nicollin, con questo incarico dal 2017, dopo aver sostituito Louis Nicollin, che era presidente fin dal 1974.\nStatistiche e record.\nStatistiche di squadra.\nStatistiche nelle competizioni UEFA.\nTabella aggiornata alla fine della stagione 2018-2019.\nStatistiche individuali.\nLa lista dei primatisti resa nota dal sito ufficiale.\nRosa 2021-2022.\n\"Aggiornata al 1\u00ba settembre 2021.\""}
{"id": "934733", "revid": "767487", "url": "https://it.wikipedia.org/wiki?curid=934733", "title": "Embodyment", "text": "Gli Embodyment sono una christian metal band proveniente dagli Stati Uniti. Fondato nel 1993, inizialmente il gruppo era noto anche come \"Supplication\". Iniziarono come death metal band producendo secondo questo stile tre demo, che saranno pubblicati insieme nel disco [1993-1996].\nGi\u00e0 nel loro primo album del 1998 Embrace the Eternal, si nota un piccolo cambiamento di genere, come il grindcore.\nSuccessivamente poi, nei primi anni del 2000 vengono pubblicato anche The Narrow Scope of Things, \"Hold Your Breath\" e Songs for the Living, al seguito del quale il gruppo si scioglie.\nAndrew Godwin, Mark Garza e Kris McCaddon hanno poi formato una nuova band, i \"The Famine\"."}
{"id": "934738", "revid": "1862310", "url": "https://it.wikipedia.org/wiki?curid=934738", "title": "Aappilattoq", "text": ""}
{"id": "934750", "revid": "123679608", "url": "https://it.wikipedia.org/wiki?curid=934750", "title": "Paglia (disambigua)", "text": ""}
{"id": "934751", "revid": "125230617", "url": "https://it.wikipedia.org/wiki?curid=934751", "title": "Mediano d'apertura", "text": "Il mediano d'apertura, o talora pi\u00f9 semplicemente apertura (ingl. \"Fly half\", fr. \"Demi d'ouverture\" ) \u00e8 un ruolo del rugby. \u00c8 uno dei pi\u00f9 importanti ruoli sul campo da gioco, infatti il mediano d'apertura decide le strategie di gioco da attuare durante una partita, tra le quali: calciare la palla per ottenere un vantaggio tattico, passare la palla ai trequarti, passare la palla nuovamente ad un giocatore di mischia o avanzare mantenendo il possesso del pallone.\nIl mediano d'apertura ideale deve essere veloce e possedere una buona progressione nella corsa, deve essere in grado di prendere velocemente delle decisioni, di dirigere il movimento in fase di difesa o di attacco, deve essere un ottimo calciatore, deve avere buone capacit\u00e0 nel maneggiare la palla e di mantenere la calma, se posto sotto pressione. Forti affinit\u00e0 per la posizione di comando sono necessarie per poter ricoprire questo ruolo, cos\u00ec come buone capacit\u00e0 nel gioco di difesa.\nLe partite spesso non vengono vinte solo segnando pi\u00f9 mete, e il mediano di apertura, che \u00e8 anche colui a cui spesso sono affidati i calci di punizione e di trasformazione (nella maggior parte dei casi), pu\u00f2 risultare il giocatore pi\u00f9 importante durante una partita riuscendo a concretizzare il lavoro di squadra.\nA questa posizione ci si riferisce spesso con il nome di \"\"out-half\", soprattutto in Irlanda, e con il nome di \"first five-eighths\" in Nuova Zelanda (riferendosi al primo centro con il nome di \"second five-eighths\"), oltrech\u00e9 il pi\u00f9 comune \"fly half\"\" . Il numero sulla maglia che caratterizza il Mediano d'apertura \u00e8 il 10.\nAlcuni fra i migliori mediani d'apertura in attivit\u00e0 sono Jonathan Sexton (Irlanda), Beauden Barrett (Nuova Zelanda) e Romain Ntamack (Francia). Altri ottimi giocatori in questo ruolo sono George Ford e Owen Farrell (Inghilterra), Dan Biggar (Galles), Bernard Foley e Quade Cooper (Australia), Aaron Cruden (Nuova Zelanda), Finn Russell (Scozia), Handr\u00e9 Pollard (Sudafrica) e Paolo Garbisi (Italia).\nAlcuni mediani d'apertura presenti nella International Rugby Hall of Fame sono: "}
{"id": "934754", "revid": "125354732", "url": "https://it.wikipedia.org/wiki?curid=934754", "title": "Kelly Rowland", "text": "In 20 anni di carriera, ha ricevuto 19 nomination ai Grammy Award, vincendo cinque volte, oltre a numerosi altri premi e candidature internazionali. Nella sua carriera si stima che ad oggi ha venduto pi\u00f9 di 100 milioni di dischi, di cui oltre 40 come solista ed oltre 60 milioni di copie con le Destiny's Child. \u00c8 stata onorata con una stella nella Hollywood Walk of Fame insieme agli altri membri del gruppo, e come solista con un ASCAP Awards per la sua influenza all'interno dell'industria musicale internazionale.\nInizia la sua carriera ufficiale nel 1997 come membro fondatore e co-leader del gruppo Destiny's Child del quale fu la seconda voce solista e la prima voce corista, conquistando il successo mondiale esordendo nelle Top10 delle classifiche internazionali con milioni di copie vendute, oltre alle numerose nomine e premi conseguiti nelle principali premiazioni musicali.\nLancia la sua carriera solista nel 2000, sul mercato americano, ma raggiunge le classifiche internazionali di vendita due anni dopo, con la pubblicazione dell'album \"Simply Deep\", che ottiene un grande successo commerciale con oltre 2,5 milioni di copie, raggiungendo la prima posizione in Regno Unito, e conquistando in totale sette dischi d'oro, incluso uno negli Stati Uniti, ed il disco di platino in Gran Bretagna. L'album ha prodotto quattro singoli Top-20 in UK, di cui tre Top-5, ossia la numero uno e multiplatino mondiale \"Dilemma\" , che vende oltre 7,6 milioni di copie e le hit internazionali \"Stole\" e \"Can't Nobody\". La collaborazione al disco d'oro americano \"Here We Go\" con Trina nel 2005, precede di due anni il suo secondo album di inediti \"Ms. Kelly\", Top-10 nella classifica americana Billboard e alla seconda posizione della classifica R&amp;bB statunitense, con oltre 1,2 milioni di copie nel mondo, e produttore di brani di successo internazionale come \"Like This\" e \"Work\" e \"Daylight\". Nel 2009, in seguito allo scioglimento del contratto discografico, collabora insieme a numerosi artisti, soprattutto europei, lanciando canzoni di grande successo internazionale come \"Breathe Gentle\" con Tiziano Ferro, e \"When Love Takes Over\" con David Guetta, hit multiplatino mondiale che supera i 5,5 milioni di copie vendute.\nNel 2011, pubblica il suo terzo album in studio, \"Here I Am\", disco d'argento in Gran Bretagna, Top-3 in USA e numero uno nella classifica americana R&amp;B. L'album, che ha venduto oltre un milione di copie nel mondo, ha prodotto la hit internazionale \"Commander\", il dal doppio disco di platino statunitense \"Motivation\", primo nella classifica R&amp;B statunitense per sette settimane, e le Top-10 britanniche \"Down for Whatever\" e \"What a Feeling\". Nello stesso periodo collabora in singoli dal successo internazionale, come con Tinie Tempah nel brano \"Invincible\", mentre nel 2013 collabora al brano \"One Life\" con Madcon che riscuote un ampio riscontro di vendite in Europa, e pubblica l'album \"Talk a Good Game\", nominato ai World Music Awards, che diviene il suo terzo disco consecutivo nella top-ten americana, e che vende circa 500.000 copie mondialmente. Il disco ha lanciato i singoli \"Kisses Down Low\", certificato disco d'oro dalla RIAA, e \"Dirty Laundry\" nominato agli MTV Video Music Awards. Dopo sette anni di assenza dalle scene musicali annuncia la futura pubblicazione del quinto album in studio, anticipato dai singoli \"Kelly\", \"Coffee\" e \"Crazy\".\nOltre ai suoi prodotti musicali, ha recitato in vari episodi di numerosi telefilm, tra cui Empire (2015) ,e \"American Soul\" (2019) e in diversi film, tra cui \"Freddy vs. Jason\"(2003), \"The Seat Filler\"(2004), \"Love by the 10th Date\" (2017) e \"Bad Hair\" (2020). Ha partecipato come uno dei personaggi principali in molti programmi televisivi inclusi X Factor UK, X Factor USA e dal 2017 a The Voice Australia. Da sempre attiva nelle campagne di sensibilizzazione contro l'HIV e fondatrice di due importanti fondazioni umanitarie, \u00e8 divenuta nel 2008 Ambasciatore MTV Staying Alive.\nBiografia.\nKelendria Trene Kamasia Rowland nasce l'11 febbraio 1981 in Atlanta, Georgia, figlia di Doris Rowland Garrison e Christopher Lovett, uniti in matrimonio dopo la nascita di Kelly. A 7 anni se ne and\u00f2 insieme alla madre che si separ\u00f2 dal marito perch\u00e9 affetto da alcolismo.\nA 8 anni si trasfer\u00ec a Houston, Texas dove fu inserita in una girl band insieme a Beyonc\u00e9 Knowles e LaTavia Roberson, le \"Girl's Tyme\". Il produttore R&amp;B Arne Frager, volato a Houston per sentire le ragazze, decise di portarle nel suo studio di registrazione, The Plant Recording Studio, nel nord della California. Per riuscire a far firmare alle Girl's Tyme un contratto con una casa discografica, Frager pens\u00f2 di farle partecipare al pi\u00f9 importante talent show del tempo, \"Star Search\". Parteciparono, ma persero la competizione.\nMathew Knowles, padre di Beyonc\u00e9, decise di diventare manager del gruppo, e nel 1995 cre\u00f2 un campo per il loro \"allenamento\". A quel tempo Rowland si trasfer\u00ec a casa dei Knowles. Poco tempo dopo l'entrata di Rowland nel gruppo, Matthew Knowles decise di allargare il gruppo a 4 componenti, aggiungendo LeToya Luckett. Riuscirono ad avere il loro primo contratto con la Elektra Records, solo per essere scaricate pochi mesi dopo, prima dell'uscita del loro primo album.\nNel 2011 inizia a frequentare il suo manager, Tim Witherspoon, per poi sposarsi il 9 maggio 2014. Il 4 novembre dello stesso anno nasce il primogenito, Titan Jewell Witherspoon. A meno di un mese di distanza dalla nascita del figlio, la madre di Rowland muore.\nCarriera.\n1997-2005: Destiny's Child.\nPrendendo ispirazione da un passaggio del Libro di Isaia, lo zio e manager Mathew Knowles cambi\u00f2 nome del gruppo nel 1993 in \"Destiny's Child\"; nel 1997 la band firm\u00f2 un contratto discografico con la Columbia Records e debutt\u00f2 nel panorama musicale con la canzone \"Killing Time\", colonna sonora del film \"Men in Black\". L'anno successivo le Destiny's Child pubblicano il loro album di debutto anticipato dalla hit \"No, No, No\". L'album vende oltre 3 milioni di dischi nel mondo.\nNel 1999 viene pubblicato il secondo album della band, \"The Writing's on the Wall\" che grazie a singoli di successo come \"Bills, Bills, Bills\", \"Bug a Boo\", \"Say My Name\" (canzone vincitrice di due Grammy Award nel 2001) e \"Jumpin' Jumpin\"', vende pi\u00f9 di 15 milioni di copie e permette al gruppo di raggiungere il successo a livello mondiale.\"The Writing's on The Wall\" \u00e8 seguito dall'album di remix \"Single Remix Tracks\".\nInsieme al successo arrivano anche i problemi interni, infatti nel 2000 la Roberson e la Luckett lasciano la band e vengono sostituite da Michelle Williams e Farrah Franklin, sebbene quest'ultima abbond\u00f2 il gruppo cinque mesi dopo. Le due ex componenti accusatoro il manager Knowles di non \u00e8 averle avvertite della decisione entrando in causa con il gruppo.\nNel 2000 le Destiny's Child, divenute un trio consolidato, registrano il singolo \"Independent Women Part I\", inserito nella colonna sonora del film Charlie's Angels, con il quale ottengono un grande successo di vendite, eseguito dal vivo in occasione dei Grammy Awards.\nNel 2001 viene pubblicato il terzo album, \"Survivor\", che debutta alla numero 1 della Billboard 200 e porta il gruppo all'apice del successo mondiale grazie alle oltre 12 milioni di copie vendute. Dall'album vengono estratti i singoli \"Survivor\", \"Bootylicious\", \"Emotion\" e \"Nasty Girl\". Viene inoltre pubblicato l'ep \"Love:Destiny\".\nIl gruppo pubblica inoltre altri due album: la raccolta natalizia \"8 Days of Christmas\" (2001) e l'album di remix \"This Is the Remix\" (2002), per un totale di altri 3 milioni di copie vendute.Le ragazze decidono cos\u00ec di prendersi una pausa dalla band per dedicarsi alle loro carriere soliste.\nNel 2004 torna con le Destiny's Child e insieme alle compagne Beyonc\u00e9 Knowles e Michelle Williams pubblica il quarto e ultimo album del gruppo, \"Destiny Fulfilled\", che vende 8 milioni di copie mondiali. Dall'album vengono pubblicate le hits \"Lose My Breath\", \"Soldier\", \"Girl\" e \"Cater 2 U\". L'anno successivo annunciano il tour mondiale \"Destiny Fulfilled..andi Lonin' It\" tra Giappone, Europa e Nord America. Al termine del tour viene annunciato lo scioglimento definitivo del gruppo e per l'occasione viene pubblicato il greatest hits celebrativo \"#1's\" dal quale viene estratto un solo singolo \"Stand Up for Love\".\n2002-2004: La carriera da solista e \"Simply Deep\".\n Il 28 ottobre 2002 negli Stati Uniti e nel 2003 nel resto del mondo, pubblica il suo primo album da solista \"Simply Deep\". L'album riscontra un ottimo successo anche grazie alle hits \"Stole\" disco di platino in Australia, disco d'oro in Nuova Zelanda e disco d'argento in UK, e \"Dilemma\" in duetto con il rapper Nelly per la quale vince il suo primo Grammy Award da solista, oltre a numerosi altri premi e 16 certificazioni di vendita mondiali, con pi\u00f9 di 7.600.000 copie vendute nel mondo.\nGli altri singoli estratti dall'album furono numero 5 britannica \"Can't Nobody\", disco d'oro in Australia, e la mid-tempo numero 20 UK \"Train on a Track\", utilizzata anche come colonna sonora per il film \"Main in Manhattan\" (\"Un amore a 5 stelle\").\nLa versione franco-australiana dell'album contiene anche il singolo \"Une femme en Prison\", in coppia con Stomy Bugsy. Per promuovere l'album, la Rowland inizia il Simply Deep Tour, al quale partecipa anche Solange Knowles come artista di supporto. Complessivamente l'album vende oltre 3 milioni di copie nel mondo, conquistando il disco di platino nel Regno Unito, ed il disco d'oro negli Stati Uniti, Australia, Canada, Nuova Zelanda, Irlanda, Hong Kong e Singapore.\n2005-2009: \"Ms. Kelly\", DVD ed EP.\nTerminata l'esperienza con le Destiny's Child, Kelly torna a concentrarsi sulla sua carriera solista, attraverso le soundtrack \"I'm Beginning\", \"This Is How I feel\" e \"All That I'm Lookin For You\" ed il singoli internazionale \"Here We Go\" in coppia con Trina. Il singolo ottiene un disco d'oro negli Stati Uniti per le vendite superiori al mezzo milione di copie.\nSuccessivamente la Rowland inizia la progettazione del secondo album solista, che viene pubblicato il 20 giugno 2007 con il titolo \"Ms. Kelly \". L'album viene anticipato dalla canzone promozionale \"Gotsta Go\" e dal primo singolo \"Like This\", che vede la collaborazione della rapper Eve. \"Like This\" ottiene un buon successo nelle classifiche internazionali. Conquista la top30 negli USA, dove raggiunge anche la top-ten nella R&amp;B chart, e diventa 1 nella dance chart. Nel Regno Unito ottiene la top-five nella classifica dei singoli pi\u00f9 venduti.\nSuccessivamente viene pubblicato per il mercato americano il singolo \"Ghetto\" in coppia con Snoop Dogg, che per\u00f2 raggiunge risultati molto deludenti, non raggiungendo nemmeno la top 100 nell'R&amp;B chart.\n\"Ms. Kelly\" inizialmente non ottiene riscontri positivi sotto l'aspetto commerciale, e per risollevare le sorti dell'album nel 2008 viene pubblicata una riedizione deluxe contenente lo studio ep \"Ms. Kelly: Diva Deluxe\".\nCome singolo apripista viene pubblicato il remix di \"Work\" che diviene subito una hit internazionale, anche grazie alla collaborazione di Freemasons. \"Work\" raggiunge la 1 nelle classifiche R&amp;B britannica e tedesca, e nelle classifiche di vendita di Polonia e Bulgaria, divenendo una top-ten mondiale ed un considerevole successo di vendita, conquistando il disco di platino sia Australia che in Italia, ed il disco d'argento in UK. Pur non essendo uscito come singolo negli Stati Uniti, il brano raggiunge la \"European Chart\" di \"Billboard\".\nSuccessivamente viene pubblicato il secondo singolo \"Daylight\" in collaborazione con Travis McCoy dei Gym Class Heroes e che fa parte della colonna sonora del film Asterix alle Olimpiadi. \"Daylight\" ottiene la top20 in UK e la 4 nella classifica dance USA.\nIl brano \"Unity\" pur non essendo un singolo ufficiale entra nella classifica canadese, e viene pubblicato in rete un album ep di remix di alcuni suoi brani, dal titolo \"Ms. Kelly Digital Ep\". Contemporaneamente esce il DVD \"BET Presents Kelly Rowland\" e dal \"Ms. Kelly Tour\", che prevede esibizioni live all'interno di importanti festival musicali in tutto il mondo, nei quali la sua presenza rappresenta la parte centrale dei concerti.\nL'album riesce a vendere pi\u00f9 di 2 milioni di copie (escludendo i singoli), risultando un discreto successo commerciale della Rowland, e ottenendo buon successo di critica. Tuttavia fallisce la conquista di certificazioni internazionali come il suo predecessore, con la conseguente rottura tra l'artista e la casa discografica.\nTra il 2008 e il 2009 la Rowland si dedica ad alcune collaborazioni con altri artisti, come nelle cover live di \"Endless Love\" con Lionel Richie e di \"Part Time Lovers\" con i The Script.\nVengono poi pubblicate i singoli \"No Future In The Past\" con N\u00e2diya, e la hit Breathe Gentle con Tiziano Ferro, dove per la prima volta canta anche una strofa in italiano.\n2009-2011: Nuovo management ed etichetta, compilation e \"Here I Am\".\nNei primi mesi del 2009 Kelly Rowland dopo aver interrotto il rapporto lavorativo con il suo manager Mathew Knowles, padre di Beyonc\u00e9 Knowles e Solange Knowles, a cui era legata dai tempi delle Destiny's Child, a causa di divergenze sulla gestione della promozione di \"Ms. Kelly\", lascia anche la Columbia Records, etichetta discografica che aveva prodotto i suoi primi due album da solista e tutti gli album della band.\nSuccessivamente inizia a lavorare al rilancio della sua carriera.\nIl primo successo arriva con la hit dance \"When Love Takes Over\" del deejay francese David Guetta, nella quale la Rowland presta la sua voce, vendendo oltre 5,5 milioni di copie in tutto il mondo. La canzone diventa un successo mondiale, ottiene 14 certificazioni di vendita, e raggiunge la prima posizione in diversi paesi quali Regno Unito, Irlanda e Italia. Inoltre la cantante collabora ad altri due brani presenti in \"One Love\", il quarto album di Guetta.\nIl 31 gennaio 2010 Kelly Rowland contribuisce alla vittoria di un Grammy Awards nella categoria \"Best Remixed Recording, Non-Classical\" per \"When Love Takes Over\" ricevuto da Guetta in qualit\u00e0 di remixer.\nNell'autunno del 2009 Kelly Rowland sigla un contratto discografico con la Universal Motown e assume un nuovo manager, Jeff Rabham. Tra la fine del 2009 e i primi mesi del 2011 lavora alla registrazione del suo terzo album, a cui collaborano in veste di produttori David Guetta, Rico Love, Jim Jonsin, Bangladesh, Danja, Claude Kelly e molti altri.\nNonostante la preparazione dell'album, la Rowland continua ad essere impegnata su pi\u00f9 fronti, infatti recita come protagonista nel video di \"Baby By Me\" del rapper 50 Cent e si esibisce in un tour in Australia, il \"Supafest Tour\", insieme ad altri artisti di fama mondiale quali Ne-Yo, Pitbull, Akon, Eve e Jay Sean.\nNel marzo 2010 partecipa al F**k I'm Famous Party organizzato a Miami da David Guetta in occasione del Winter Music Conference, nel quale si esibisce per la prima volta sulle note di \"Commander\", singolo che diviene numero 1 dance negli Stati Uniti, top-ten nel Regno Unito e top20 internazionale, nonch\u00e9 disco d'oro in Nuova Zelanda e disco d'argento in Gran Bretagna.\n\"Commander\" \u00e8 incluso nel terzo album, e \"When Love Takes Over\" viene inserito nella versione internazionale dell'LP.\nNello stesso periodo vengono pubblicata la collezione \"Simply Deep/Ms. Kelly Deluxe\" e la compilation \"Work: The Best of Kelly Rowland\".\nNello stesso anno pubblica altri tre singoli, \"Grown Woman\" (destinata alle radio urban), \"Rose Colored Glasses\" (destinata alle radio pop) per il mercato americano e \"Forever and a Day\" per il mercato europeo. Anche questi ultimi due vengono inseriti nella tracklist della versione internazionale del terzo studio album.\nNell'estate 2010 registra il brano \"Everywhere You Go\" che viene inserito nella compilation dei mondiali di calcio 2010 che si tengono in Sudafrica.Nei primi mesi del 2011, oltre ad ultimare le registrazione del nuovo album, collabora con il cantante r&amp;b Mario nel singolo \"Thinkin' About You\", con il rapper britannico Tinie Tempah nella hit internazionale \"Invincible\" (come \"Commander\" disco d'oro in Nuova Zelanda, e d'argento nel Regno Unito), con il rapper statunitense Nelly nella canzone \"Gone\", e con il deejay italiano Alex Gaudino nella hit dance \"What a Feeling\", inserita nell'edizione internazionale dell'album in uscita. Esce inoltre la raccolta \"Playlist: The Very Best of Kelly Rowland\" che raccoglie alcune delle sue pi\u00f9 grandi hits e altre canzone tratte dai suoi due album precedenti.\nIl 26 luglio 2011 viene pubblicato, solo negli Stati Uniti, \"Here I Am\", il terzo lavoro da solista della cantante. Il disco viene anticipato dal singolo di lancio \"Motivation\" che vede la collaborazione del rapper statunitense Lil Wayne ed ottiene un ottimo successo commerciale negli Stati Uniti dove raggiunge la numero 1 della classifica r&amp;b di Billboard e la diciassettesima posizione della classifica Billboard Hot 100, conquistando il doppio disco di platino per oltre due milioni di copie vendute. Altri singoli da \"Here I Am\" sono \"Lay It on Me\", canzone che vede la collaborazione del rapper statunitense Big Sean e che diviene top20 r&amp;b britannica, \"Down for Whatever\" che si piazza alla posizione numero sei nel Regno Unito, e la ballata romantica \"Keep It Between Us\", uscito in occasione di San Valentino, ed il cui video \u00e8 stato girato a Parigi.\nL'album nella sua versione domestica ed internazionale, vende oltre 300.000 copie negli Stati Uniti, e pi\u00f9 di 1 milione nel mondo, venendo certificato disco d'argento nel Regno Unito. Durante questo periodo realizza inoltre altri singoli in collaborazione con altri artisti, che entrano con moderato successo nelle classifica R&amp;B statunitensi.\n2012-2013: Collaborazioni musicali, Talk A Good Game e il Super Bowl XLVII.\nRowland \u00e8 alla lavorazione del suo quarto album in studio, anticipato dal singolo di lancio \"Ice\", che vede nuovamente la collaborazione del rapper statunitense Lil Wayne. Il singolo ha raggiunto la posizione n\u00ba 24 nella Billboard R&amp;B/Hip Hop Chart americana e la n\u00ba 88 nella Billboard Hot 100. In Corea del Sud, il singolo ha venduto in due settimane circa 137.000 copie, salendo alla posizione n\u00ba 25. Il video ufficiale del singolo ha ottenuto 5 milioni di visualizzazioni in appena due settimane dalla pubblicazione. La cantante ha affermato che l'album ruota intorno ad un concept ben definito.\nNumerose in questo periodo le collaborazioni musicali, come attrice nel video del brano \"Heart Attack\" di Trey Songz, e come cantante nei singoli \"How Deep is Your Love\" con Sean Paul, al n\u00ba 72 nella classifica svizzera, \"Summer Dreaming 2012\", canzone ufficiale della campagna Bacardi, alla posizione n\u00ba62 nella classifica tedesca dei singoli pi\u00f9 venduti, il brano \"Representing\" in coppia con il rapper Ludacris, entrato nella classifica \"Hot 100\" e top30 nella classifica R&amp;B, \"Mama Told Me\" di Big Boi, e \"Neva End (Remix)\" in coppia con il rapper Future, che ha ottenuto la top30 nella classifica R&amp;B americana e la posizione numero 71 nella classifica generale di vendite fisiche e digitale e passaggi radiofonici.\nIl 10 ottobre 2012 la cantante rivel\u00f2 il titolo del nuovo album sul suo sito ufficiale: \"Year of the Woman\". Nel mese di febbraio del 2012, venne pubblicato il singolo \"Kisses Down Low\" con chiaro riferimento nel titolo alla pratica del sesso orale, sul filone dei brani con tematiche sessuali, cominciato con \"Motivation\" e proseguito con \"Ice\".\nDurante lo show della pausa alla finale del Super Bowl XLVII, l'artista, insieme alla collega Michelle Williams, ha raggiunto sul palco Beyonc\u00e9, riformando di fatto il gruppo delle Destiny's Child, le quali si sono esibite su brani come \"Bootylicious\", \"Independent Women\" ed il singolo di Beyonc\u00e9 \"Single Ladies\". Qualche giorno dopo, in occasione dei Grammy Awards, Kelly in un'intervista ha affermato la sua volont\u00e0 di cambiare titolo all'album in \"Talk A Good Game\".\nCollabora, nello stesso anno, al brano di successo europeo \"One Life\" con Madcon, e l'album \"Talk a Good Game\" che diviene il suo terzo album consecutivo nella top-ten americana, riceve un ottimo successo di critica, cos\u00ec come i singoli \"Kisses Down Low\" e \"Dirty Laundry\". II progetto vende complessivamente oltre un milione di copie negli Stati Uniti, tra album e i due singoli, e \"Kisses Down Low\" viene certificato disco d'oro dalla RIAA. Contemporaneamente \u00e8 giudice nella terza edizione della versione americana del popolare talent show X Factor.\n2015-2019 : Programmi televisivi, attrice e nuovi progetti musicali.\nNell'agosto 2015 collabora nella canzone \"\"I Know What You Did Last Summer\" con Jacob Whitesides e realizza un singolo \"Dumb\"\" che potrebbe far parte di un prossimo quinto album della cantante.\nEntra nel cast della serie televisiva statunitense \"Empire\" per la quale canta la sigla \" \"Mona Lisa\"\" che viene compreso in un EP:\"Empire: Music from \"Be True\".\" Dopo la collaborazione nel brano per la First Lady Michelle Obama \"\"This Is For My Girls\",\" crea e conduce insieme a Frank Gatson Jr. (direttore e coreografo americano) il programma \"Chasing Destiny,\" che si prefligge di creare un nuovo girl-group, come le Destiny's Child.\nDal gennaio 2017 entra a far parte dei coach del programma The Voice Australia e recita nel film televisivo \"Love By the 10th Date\". Pubblica inoltre il suo primo libro, \"Whoa, Baby!: A Guide for New Moms Who Feel Overwhelmed and Freaked Out (and Wonder What the #*$&amp; Just Happened),\" sulla maternit\u00e0.\nIl 2 febbraio 2018 collabora con Missy Elliott al brano \"Get It\" di Busta Rhymes. Ad aprile dello stesso anno partecipa con Michelle Williams allo show tenuto da Beyonc\u00e9 al Coachella Valley Music and Arts Festival riformando il trio delle Destiny's Child, performance adattata nel 2019 da Beyonc\u00e9 come live album intitolato \", in cui sia la Rowland che la Williams sono inserite. A luglio in un'intervista a Vogue Australia afferma di star lavorando al suo quinto album e di aver gi\u00e0 del materiale pronto. Il 22 novembre 2018 pubblica il singolo \"Kelly\", dopo cinque anni dall'ultimo album da solista.\nIl 6 febbraio 2019 rilascia un secondo singolo intitolato \"Crown\" e collabora nel singolo \"Girl Gang\" per l'album \"Beauty Marks\" di Ciara, in uscita il 10 maggio dello stesso anno. Dopo 8 giorni dall'uscita della collaborazione, viene rilasciato sulle piattaforme di streaming \"The Kelly Rowland Edition\", un EP composto da tre canzoni: \"Don't You Worry, Diamonds e See Me.\"\nL'ente televisivo BET conferma la partecipazione della cantante alla serie biografica \"American Soul\" basata sulla vita di Don Cornelius prevista per il febbraio 2019, dove interpreter\u00e0 il ruolo di Gladys Knight. Nel cast vi saranno inoltre K. Michelle, Gabrielle Dennis, Michelle Williams e Bobby Brown. Grazie a ci\u00f2 ottiene il NAACP Image Award come \"Outstanding Guest Performance in a Comedy or Drama Serie\". Recita inoltre nella nuova serie televisiva australiana L.A.'s Finest, nella serie di Robin Thede per HBO \"A Black Lady Sketch Show,\" e nel film natalizio previsto per il dicembre 2019, \"Merry Liddle Christmas,\" prodotto dalla stessa Rowland con suo marito per la rete televisiva Lifetime. Sempre nel dicembre 2019 viene scelta come giudice per Miss America 2020.\n2020-presente: K.\nNel gennaio 2020 viene presentato al Sundance Film Festival il film di Justin Simien \"Bad Hair\" in cui Kelly Rowland recita nel ruolo di Sandra e prende parte vocalmente alla colonna sonora. Nello stesso periodo annuncia di essere in procinto di pubblicare un nuovo album a ben 7 anni da \"Talk A Good Game.\" La promozione del disco inizia con la pubblicazione del singolo \"Coffee\", brano lanciato direttamente insieme al suo videoclip. Il 14 ottobre 2020 pubblica il singolo \"Crazy.\" Nel novembre 2020 pubblica il singolo \"Hitman,\" a cui fa seguito \"Black Magic\" nel febbraio 2021. Entrambi i singoli precedono l'EP \"K\", in uscita il 19 febbraio.\nVita privata.\nKelly Rowland e il suo manager Tim Weatherspoon hanno iniziato a frequentarsi nel 2011 e annunciato il loro fidanzamento durante un'apparizione al \"Queen Latifah Show\" il 16 dicembre 2013. Si sono sposati in Costa Rica il 9 maggio 2014, con ospiti tra cui le cugine Beyonc\u00e9 e Solange, oltre alla terza componente delle Destiny's Child, Michelle Williams. Il 4 novembre 2014, Rowland ha dato alla luce il figlio Titan Jewell Weatherspoon. Nel gennaio 2021 Rowland ha partorito il suo secondo figlio, Noah Jon Weatherspoon.\nProfilo vocale e stile musicale.\nKelly Rowland ha un registro vocale di tipo spinto mezzo-soprano, con un'estensione di 3 ottave (C3-C6).\nLa sua voce, risuona forte in quel range, e attraverso una buona capacit\u00e0 tecnica ed una naturale inclinazione al vibrato sembra riuscire a coprire un'estensione ancora maggiore.\nRowland ha dichiarato di essersi sempre ispirata ad artisti come Whitney Houston, Patti LaBelle e di ammirare le performance di Janet Jackson. Per l'album \"Ms. Kelly\" ha rivelato di essersi in parte ispirata all'energia dell'amica Beyonc\u00e9.\nInizi\u00f2 a cantare nel coro gospel della chiesa, per poi approdare sulla scena r&amp;b insieme al gruppo e poi come solista.\nLa sua musica \u00e8 influenzata anche dall'hip hop, dal pop, dal rock e dal soul.\nDal 2008 ha prodotto diversi singoli, collaborazioni ed un ep di remix di musica dance, con influenze europop e house.\nIl successo internazionale ottenuto nelle classifiche dance e nei club, grazie alla sua presenza nell'album di David Guetta \"One Love\", e a singoli come \"Work\", \"When Love Takes Over\", \"Commander\", \"What a Feeling\", \"Down for Whatever\", ed i remix di \"Like This\" e \"Daylight\" ha fatto s\u00ec che la Rowland venga paragonata alla Donna Summer della decade 2000-2010, avendo peraltro vinto un \"International Dance Music Awards\".\nDurante la sua carriera ha duettato con i pi\u00f9 grandi nomi della scena hip hop e ha eseguito dal vivo insieme a voci apprezzate in tutto il mondo come C\u00e9line Dion, Lionel Richie, Stevie Wonder, Michael Bubl\u00e9 e Mary Wilson delle Supremes.\nHa inoltre tributato live Whitney Houston e Mariah Carey.\n\u00c8 stata onorata al \"Essences Black Women in Music\" nel 2012.\nAltre attivit\u00e0.\nAttrice e programmi televisivi.\nOltre alla carriera musicale, Kelly Rowland intraprende anche una carriera come attrice. Nel 2003, recita nel film horror \"Freddy vs. Jason\", e l'anno seguente nel film \"The Seat Filler\". Di recente ha preso parte ad altre produzioni cinematografiche.\nInoltre appare come attrice in ruoli di supporto in diversi episodi di numerose serie tv di successo tra cui \"American Dreams\" (2003) e \"Girlfriends\" (2006).\nLa sua carriera \u00e8 completata da apparizioni come modella, ballerina e personaggio televisivo.\nNel maggio 2009 conduce il reality show sulla moda \"The Fashion Show\", in onda sulla tv via cavo Bravo.\nNel maggio 2011 diventa giudice per l'ottava edizione del talent show The X Factor UK.\nA settembre 2011 esce il suo DVD intitolato \"Sexy Abs with Kelly Rowland\". In estate del 2012 ha preso parte al talent show australiano \"Everybody Dance Now\" in qualit\u00e0 di \"dance master\". Per i bassi ascolti tuttavia lo show \u00e8 stato sospeso dai palinsesti dell'emittente televisiva in cui era trasmesso. In agosto dello stesso anno ha recitato in un episodio pilota per un telefilm dell'emittente americana BET, con un ruolo da protagonista.\nNel 2013 \u00e8 presente come ospite in numerosi programmi televisivi, e prosegue le sue attivit\u00e0 come modella e testimonial. Nello stesso anno pubblica il sequel del suo primo best seller fitness DVD, intitolato \"Sexy ABS Cardio Sculpt with Kelly Rowland\" e ripete il ruolo di giudice di The X Factor negli Stati Uniti. Dal 2015 continua a recitare in serie televisive, tra cui nella seconda stagione di \"Empire\".\nNel 2016 produce e conduce il programma statunitense \"Chasing Destiny,\" mentre dal 2017 entra a far parte del team di giudici di The Voice Australia. Nel 2017 recita inoltre nel film TV \"Love By the 10th Dat\" e nel 2019 nella serie \"American Soul.\" Sempre nel 2019 produce e recita nel film natalizio \"Merry Liddle Christmas\" per Lifetime. Successivamente Rowland recita anche nel sequel di tale film TV, \"Merry Liddle Christmas Wedding\". Nel 2020 fa un cameo nel film musicale \"Black Is King\", co-diretto dalla cugina Beyonc\u00e9 ed \u00e8 presente nel cast del film \"Bad Hair\" diretto da Justin Simien. Sempre nel 2020 prende parte al film \"Bad Hair\", per il quale interpreta anche alcuni brani.\nFilantropia.\nKelly Rowland si \u00e8 da sempre fatta carico di campagne di sensibilizzazione contro il virus dell'HIV ed \u00e8 una delle celebrit\u00e0 che sostenono la comunit\u00e0 LGBT.\nDopo aver fondato la \"Survivor Foundation\" per aiutare materialmente le vittime dell'uragano Katrina, la cantante crea un'altra fondazione di beneficenza, coinvolgendo anche la famiglia della cugina Beyonc\u00e9.\nNasce cos\u00ec la \"Rowland-Knowles Fondation\", e la creazione di un centro per la giovent\u00f9.\nNel 2008 diviene Ambasciatore Staying Alive per la campagna anti-AIDS promossa da MTV, emittente musicale internazionale che la seguir\u00e0 nei suoi viaggi in Tasmania, Kenya e Sudafrica, testimoniati da un diario di bordo filmato con lo scopo di sensibilizzare l'opinione pubblica al riguardo.\nNel 2016 partecipa alla realizzazione del singolo \"This is for my girls\" insieme a Missy Elliott, Kelly Clarkson, Zendaya, Janelle Mon\u00e1e, Lea Michele e Chloe &amp; Hallen. il singolo voluto dalla First Lady Michelle Obama per il progetto \"Let's Girls Learn\" che si pone l'obiettivo di sostenere l'educazione femminile nel mondo.\nDal 2017 insieme a Jessica Alba, Julie Bowen, Emma Green, Nicole Richie e Rachel Zoe entra a far parte del consiglio di amministrazione dell'associazione Baby2Baby, la quale si prefigge di fornire ai bambini che vivono in povert\u00e0, di et\u00e0 compresa tra 0-12 anni tutte le necessit\u00e0 di base nei rifugi per senzatetto, nei programmi di violenza domestica, negli orfanotrofi, negli ospedali e nelle scuole oltre a chi coloro che si trovano in condizioni di disagio.\nLa cantautrice \u00e8 inoltre sostenitrice della comunit\u00e0 LGBT e del movimento Black Lives Matter.\nPremi e riconoscimenti.\nGrammy Awards.\nKelly Rowland ha vinto un Grammy Awards come solista su quattro nomination ricevute, a cui si vanno ad aggiungere i premi ricevuti con le Destiny's Child.\nAltri premi musicali.\nRowland ha inoltre vinto due Billboard Music Awards, ricevuto una Hollywood Walk of Fame insieme alle altre due componenti del trio, e ottenuto due premi alla carriera"}
{"id": "934756", "revid": "2036687", "url": "https://it.wikipedia.org/wiki?curid=934756", "title": "Mick Hucknall", "text": "La rivista \"Rhythms\" lo ha definito uno dei migliori cantanti del soul bianco ed \u00e8 stato indicato dal magazine \"Q\" come \"la voce pi\u00f9 prodigiosa della Motown\".\nBiografia.\nHucknall \u00e8 nato nel St. Mary's Hospital, a Manchester, da Reg, un anglicano di Barrow-in-Furness, e Maureen, che era in parte di origine ebrea.\nLa madre lasci\u00f2 la famiglia quando lui aveva 3 anni. Hucknall visse quindi brevemente a Bredbury con il padre prima di trasferirsi a Denton, dove crebbe e frequent\u00f2 la Audenshaw Grammar School for Boys.\nCarriera musicale.\nNel giugno 1976 Hucknall assistette all'esibizione dei Sex Pistols al Lesser Free Trade Hall di Manchester. Il lancio della sua carriera avvenne alla fine degli anni settanta, quando faceva parte della band Frantic Elevators, con la quale realizz\u00f2 quattro singoli, inclusa la versione di \"Holding Back the Years\", che poi avrebbe registrato con i Simply Red.\n\u00c8 inoltre uno dei fondatori e sostenitori economici dell'etichetta reggae Blood and Fire e di \"simplyred.com\".\nIl 16 maggio 2008 pubblica il primo album solista, intitolato \"Tribute to Bobby\".\nNel 2012 torna con un album di cover intitolato \"American Soul\" anticipato dal singolo \"That's How Strong My Love Is\".\nPolitica e filantropia.\nMick \u00e8 attivo in politica come celebre sostenitore del Labour Party, ed \u00e8 un amico intimo dell'ex Primo Ministro britannico Tony Blair.\nIl suo risentimento per l'ex Primo ministro Margaret Thatcher \u00e8 evidente in tre canzoni dei Simply Red: \"She'll Have to Go\" nell'album \"A New Flame\", \"Your Mirror\" e \"Wonderland\" nell'album \"Stars\".\nSubito dopo lo tsunami asiatico 26 dicembre 2004, ha fatto una pubblica donazione a SOS Children e ha chiesto ai suoi fan di seguire il suo esempio.\nVita personale.\nNel 2007 ha avuto una figlia dalla compagna Gabriella Wesberry. Hucknall possedeva una casa in Italia dove risiedeva per alcuni periodi, e dei vigneti alle falde dell'Etna dai quali produceva il vino rosso \"Il Cantante\". Assieme a Johnny Depp, John Malkovich e Sean Penn, possedeva il bar ristorante parigino \"Man Ray\" (ora chiuso), che prendeva il nome dall'omonimo artista."}
{"id": "934760", "revid": "287204", "url": "https://it.wikipedia.org/wiki?curid=934760", "title": "Andres Nin", "text": ""}
{"id": "934761", "revid": "1318658", "url": "https://it.wikipedia.org/wiki?curid=934761", "title": "Jon Favreau", "text": "Biografia.\nNasce a Flushing, un quartiere del Queens (New York) da padre statunitense di origini franco-canadesi e italiane, Charles Favreau, e da madre statunitense, Madeleine Favreau, morta di leucemia quando Jon aveva 13 anni. Ha studiato presso il Bronx High School of Science, e ha frequentato il Queens College dal 1984 al 1987. Partecipa ad alcune serie televisive come \"Friends\", \"Chicago Hope\" e \"Seinfeld\". \nCarriera.\nNel 1993 \u00e8 interprete e sceneggiatore di \"Swingers\", al fianco dell'amico Vince Vaughn.\nNel 1998 recita nei film \"Cose molto cattive\" con Cameron Diaz ed \u00e8 il medico Gus Partenza in \"Deep Impact\", che riscuote grande successo. Nel 2000 prende parte a \"Le riserve\", mentre nel 2001 esordisce alla regia dirigendo il film \"Made - Due imbroglioni a New York\", di cui \u00e8 anche sceneggiatore. Nel 2003, oltre a recitare nel film \"Daredevil\" ricoprendo il ruolo di Foggy Nelson, \u00e8 regista del film natalizio \"Elf - Un elfo di nome Buddy\", il cui protagonista \u00e8 Will Ferrell. Nel 2004 recita nella commedia \"Tutto pu\u00f2 succedere - Something's Gotta Give\" con Jack Nicholson e Diane Keaton, e nel 2006 torna alla regia con il film di fantascienza \"Zathura - Un'avventura spaziale\".\nNel 2007 dirige la trasposizione cinematografica del fumetto \"Iron Man\", con Robert Downey Jr. e Gwyneth Paltrow e nel 2010 ne dirige il sequel \"Iron Man 2\", ai quali partecipa anche come attore nel ruolo di Happy Hogan, ruolo che riprende nel 2013 nel terzo film sul supereroe, che per\u00f2 non dirige. Sempre nel 2013 prende parte al film \"The Wolf of Wall Street\" in cui recita la parte dell'avvocato Manny Riskin. Torna dietro la macchina da presa nel 2011 per dirigere il fantawestern \"Cowboys &amp; Aliens\" e nel 2014 per \"Chef - La ricetta perfetta\", pellicola che ha anche scritto, prodotto e interpretato.\nNel 2016, Favreau firma la regia de \"Il libro della giungla\", remake in live-action dell'omonimo Classico Disney del 1967. Nel cast in qualit\u00e0 di doppiatori sono presenti Bill Murray nel ruolo dell'orso Baloo, Ben Kingsley nel ruolo della pantera nera Bagheera, Scarlett Johansson come voce del pitone Kaa, Christopher Walken come voce dello scimmione Re Luigi e Idris Elba come voce della tigre Shere Kaan. Il film, costato 175 milioni di dollari, ne incassa 965 in tutto il mondo, ricevendo ottime critiche. Lo stesso anno la Disney conferma che girer\u00e0 il sequel de \"Il libro della giungla\" e il remake in live-action de \"Il re leone\". Nel 2017 torna a interpretare il ruolo di Happy Hogan in ', ruolo che ha ripreso nei film ' (2019), ' (2019) e ' (2021).\nVita privata.\nFavreau \u00e8 sposato con Joya Tillem dal 4 novembre 2000. La coppia ha un figlio, Max, e due figlie.\nDoppiatori italiani.\nNelle versioni in italiano dei suoi film, Jon Favreau \u00e8 stato doppiato da:\nDa doppiatore \u00e8 sostituito da:"}
{"id": "934763", "revid": "76963", "url": "https://it.wikipedia.org/wiki?curid=934763", "title": "James Burbage", "text": "Biografia.\nNato forse a Stratford-upon-Avon, padre dell'attore Richard Burbage, svolse inizialmente l'attivit\u00e0 di falegname prima di iniziare a recitare. Divenne membro della The Lord Chamberlain's Men, fu membro a sua volta dei Leicester's players, compagnia teatrale di cui fu anche capocomico dal 1574. La sua vena imprenditoriale lo spinse alla costruzione di tre teatri nella Londra elisabettiana: nel 1576 eresse The Theatre, l'anno dopo The Curtain e nel 1596 il Blackfriars Theatre. Questa sua iniziativa merita di essere evidenziata visto che fu il primo a realizzare un teatro dai tempi degli antichi romani, seppure alla periferia della citt\u00e0, che potesse ospitare le Compagnie di attori, costrette fino ad allora, ad esibirsi nei cortili delle locande. Quindi Burbage fond\u00f2 il primo teatro stabile inglese, il gi\u00e0 citato \"The Theatre\".\nBurbage dimostr\u00f2 una tenacia mirabile visto che gi\u00e0 nel 1567, assieme al parente John Brayne tent\u00f2 di ergere una struttura teatrale, il Red Lion nel Mile End, ma l'impresa non super\u00f2 il primo anno di vita.\nBurbage e la sua famiglia, dal 1576 vissero nella residenza di Halliwell Street. La numerosa famiglia era completata dalle figlie Alice (1576), Joan (1582) ed Helen (1595), oltrech\u00e9 da due figli maschi. Richard, che divenne un attore famoso, dato che fece costruire il celeberrimo Globe Theatre, passato alla storia come il teatro di cui fu comproprietario Shakespeare. Richard Burbage ebbe l'onore di interpretare numerose opere scritte dal grande drammaturgo inglese, qualcuna addirittura scritta proprio su misura, come ad esempio la parte di Amleto. Anche l'altro figlio maschio, Cuthbert, segu\u00ec le orme del padre assumendo il ruolo di direttore teatrale."}
{"id": "934764", "revid": "767487", "url": "https://it.wikipedia.org/wiki?curid=934764", "title": "Aappilattoq (Kujalleq)", "text": "Aappilattoq (o Augpilagtoq/Augpilagtok) \u00e8 un piccolo paese della Groenlandia che ospita 160 abitanti. \u00c8 localizzato a 60\u00b008'N 44\u00b018'O, sul Prins Christians Sund e a circa 50 km da Capo Farvel; appartiene al comune di Kujalleq."}
{"id": "934765", "revid": "73843", "url": "https://it.wikipedia.org/wiki?curid=934765", "title": "Community network", "text": "Community network o Rete comunitaria \u00e8 un termine largamente usato per indicare l'uso di tecnologie in Rete al servizio di una comunit\u00e0 locale. Le reti libere e le reti civiche indicano semplicemente lo stesso tipo di progetti e servizi, laddove i centri tecnologici comunitari e i telecentri spesso indicano la possibilit\u00e0 di compensare la mancanza di accesso a tecnologie dell'informazione e della comunicazione.\nDefinizione e diversit\u00e0.\nSebbene non vi sia un assoluto accordo sulla definizione del termine, \u00e8 generalmente riconosciuto che la rete comunitaria \u00e8 un sistema informatico inteso a dare un accesso Internet gratuito e libero alle comunit\u00e0 geografiche attraverso lo sviluppo e l'implementazione delle reti sociali, e la loro interconnessione a quelle gi\u00e0 esistenti.\nLe reti comunitarie spesso forniscono spazi web gratuiti, e-mail e altri servizi gratuiti senza pubblicit\u00e0. Le organizzazioni che le gestiscono sono inoltre spesso impegnate nella formazione e in altri servizi e, a volte, sono coinvolte in iniziative politiche.\nNelle varie definizioni esistono degli aspetti comuni che si concretizzano in:\nInformazione e servizi.\nLa rete comunitaria \u00e8 un concetto in fase di sviluppo e pu\u00f2 essere il risultato di una o pi\u00f9 delle seguenti combinazioni:\nSi sottolinea che, mentre la rete comunitaria sempre pi\u00f9 spesso evolve in un sito web, questo pu\u00f2 essere comunque di secondaria importanza per il progetto (come nel caso di un ISP locale). In passato, alcuni hanno operato tramite FTP o altri protocolli di comunicazione piuttosto che mediante HTTP.\nOperatori e scopi primari.\nLa rete comunitaria \u00e8 praticata da vari gruppi aventi ognuno scopi diversi. I gruppi incaricati di pianificare ed eseguire un progetto possono essere: \nGli scopi primari delle reti comunitarie possono includere:\nAlcuni di questi scopi non sono completamente indipendenti, e nemmeno in contrasto, e possono ragionevolmente coesistere nello stesso momento.\nCopertura geografica.\nMolte reti comunitarie sono associate ad aree metropolitane, o a posti pi\u00f9 piccoli. L'area identificata come rete comunitaria dovrebbe coincidere con una citt\u00e0, una grande centro urbano, una provincia, un'area metropolitana, uno stato, o occasionalmente una regione, inclusi parti di tanti stati diversi.\nAspetti della Diversit\u00e0.\nCi sono alcuni fattori che contribuiscono alla diversit\u00e0 di utilizzo del termine il cui significato \u00e8 in continua evoluzione.\nLe parole \u201crete\u201d e \u201ccomunitaria\u201d sono entrambe un forte richiamo per potenziali utenti, finanziatori, volontari ed altri gruppi.\n\u201cComunit\u00e0\u201d \u00e8 un termine piuttosto vago, e gruppi diversi utilizzano definizioni diverse.\nLe tecnologie dell'informazione e della comunicazione possono apportare vari benefici alle aree locali, e gruppi diversi ne evidenziano i vari aspetti.\nStoria.\nFra le procedure pi\u00f9 spesso menzionate ci sono Big Sky Telegraph (Montana, USA), Cleveland Free-Net (Cleveland, USA), Public Electronic Network (PEN) di Santa Monica (California, USA), Digital Amsterdam di Amsterdam (Paesi Bassi).\nBryggenet \u00e8 una rete comunitaria di Copenaghen, Danimarca."}
{"id": "934766", "revid": "118834", "url": "https://it.wikipedia.org/wiki?curid=934766", "title": "Curtain Theatre", "text": ""}
{"id": "934771", "revid": "118834", "url": "https://it.wikipedia.org/wiki?curid=934771", "title": "Lord Chamberlain's Men", "text": ""}
{"id": "934772", "revid": "767487", "url": "https://it.wikipedia.org/wiki?curid=934772", "title": "La Quiete", "text": "I La Quiete sono un gruppo musicale post-hardcore/screamo formatosi nel 1999 a Forl\u00ec.\nStoria.\nHanno affrontato dei cambiamenti di formazione e inciso molti dischi, soprattutto split. Uno solo \u00e8 finora il loro album (esclusa la raccolta uscita nel 2006). Negli anni, sono diventati il gruppo italiano, e forse europeo, pi\u00f9 famoso al mondo in questo genere, esibendosi in tutto il mondo e partecipando a tantissimi eventi.\nHanno suonato in quasi tutta Europa e fatto diversi tour in America, Australia, Giappone e Malaysia."}
{"id": "934776", "revid": "373458", "url": "https://it.wikipedia.org/wiki?curid=934776", "title": "Wilebaldo Solano", "text": " Fu un attivista comunista durante gli anni della Guerra civile spagnola; milit\u00f2 nella organizzazione giovanile del Partito Operaio di Unificazione Marxista (\"Partido Obrero de Unificaci\u00f3n Marxista\", \"POUM\"), la Juventud Comunista Libertaria.\nIn giovent\u00f9 studi\u00f2 a Barcellona e si un\u00ec al Blocco Operaio e Contadino (\"Bloc Obrer i Camperol\", \"BOC\"), in cui collabor\u00f2 con Joaqu\u00edn Maur\u00edn al giornale \"Adelante\". In seguito alla fusione del BOC con la Sinistra Comunista di Spagna (\"Izquierda Comunista de Espa\u00f1a\", \"ICE\"), entr\u00f2 nel POUM, di cui divenne segretario della organizzazione giovanile.\nDurante gli anni della guerra civile, fu attivo a Barcellona. Dopo le Giornate di Maggio, venne arrestato insieme ad altri militanti del POUM (tra cui Andr\u00e9s Nin), ma non venne processato a causa della caduta della citt\u00e0 nelle mani delle milizie franchiste.\nIn seguito, riusc\u00ec a fuggire in Francia, dove per\u00f2 venne nuovamente arrestato nel 1941 e detenuto nella Repubblica di Vichy. Riuscito a fuggire nel 1944, si un\u00ec alla resistenza Maquis.\nDopo la guerra, contribu\u00ec alla rifondazione del giornale \"La Battalla\" a Parigi, finch\u00e9 nel 1947, dopo un viaggio segreto nella Catalogna, venne eletto segretario del POUM in esilio.\nDurante gli anni settanta, si oppose alla dissoluzione del POUM e al suo confluire nel PSOE.\nNegli anni ottanta, fond\u00f2 insieme ad altri la \"Fundaci\u00f3 Andreu Nin\"."}
{"id": "934777", "revid": "1369234", "url": "https://it.wikipedia.org/wiki?curid=934777", "title": "Fabio Ravezzani", "text": "Carriera.\nCresciuto a Torino, \u00e8 giornalista professionista dal 1988. Ha cominciato la propria carriera presso emittenti televisive e radiofoniche piemontesi, per le quali ha svolto il ruolo di telecronista presso Quartarete TV. Nel 1988 \u00e8 passato a \"Tuttosport\", per il quale ha seguito per un lungo periodo e Torino. Contemporaneamente conduce programmi su Quarterete tv e realizza telecronache per le partite di campionato sulla stessa rete. Svolge anche il ruolo di opinionista su Antenna3. Nel 1998 comincia ad apparire sugli schermi di Telelombardia come conduttore \"Qui Studio a Voi Stadio\", sostituendo Giorgio Micheletti, conduttore delle precedenti edizioni e nel 2000 divent\u00f2 il responsabile della redazione sportiva.\nNell'annata 2001-2002 ha rivestito la stessa carica presso Antennatre per poi tornare a condurre QSVS su TL. Dal settembre 2004, in seguito all'unione delle 2 emittenti, \u00e8 direttore responsabile di entrambe le redazioni. Ha partecipato alla trasmissione \"Il processo di Biscardi\" come esperto di calcio-mercato nelle edizioni 2003, 2004 e 2006, dopo l'abbandono di Maurizio Mosca.\nOltre alle apparizioni televisive scrive per il mensile \"Calcio 2000\", dopo aver collaborato con \"il Giornale\", \"La Sicilia\" e \"l'Unit\u00e0\". Da settembre 2006 \u00e8 conduttore della trasmissione \"Luned\u00ec di rigore\", in onda su Antennatre ed alcune emittenti locali affiliate. Da luglio 2009 \u00e8 direttore responsabile, oltre che dello sport, anche delle news di Telelombardia, Antenna3 e Videogruppo.\nNel 2009 \u00e8 il primo giornalista delle emittenti lombarde a ricevere la menzione speciale con l\u2019Ambrogino d\u2019oro da parte del Comune di Milano.\nNel 2010 ha ideato e lanciato due nuove televisioni in Lombardia di cui \u00e8 direttore responsabile: a maggio \u00e8 nata Top Calcio 24, una rete all news su , e ; a novembre del 2010 c'\u00e8 stato il varo di Milanow, altra rete all news, dedicata a cronaca, politica, sport e cultura di Milano e provincia.\nDal 2012 \u00e8 direttore generale del Gruppo Mediapason. Nel 2016 Top Calcio24 diventa nazionale e nel 2017 conquista il traguardo di emittente sportiva pi\u00f9 vista dopo Raisport sul digitale terrestre."}
{"id": "934778", "revid": "125971126", "url": "https://it.wikipedia.org/wiki?curid=934778", "title": "Societ\u00e0 Sportiva Calcio Napoli 1991-1992", "text": "Questa voce raccoglie le informazioni riguardanti la Societ\u00e0 Sportiva Calcio Napoli nelle competizioni ufficiali della stagione 1991-1992.\nStagione.\nNella stagione 1991-1992 la squadra partenopea si piazza in quarta posizione con 42 punti, lo scudetto va per la dodicesima volta al Milan. Chiude al terzo posto il girone di andata con 23 punti punti, nel ritorno un leggero calo. Il presidente napoletano Corrado Ferlaino tent\u00f2 di mantenere la squadra ai vertici del campionato nonostante l'addio di Maradona: per la panchina fu scelto l'allenatore Claudio Ranieri al posto di Bigon; Luciano Moggi lasci\u00f2 il Napoli per tornare al , sicch\u00e9 il suo posto come direttore sportivo venne preso da Giorgio Perinetti. Il nuovo tecnico chiese pochi rinforzi, tra questi due difensori, Massimo Tarantino e il francese Laurent Blanc, il centrocampista Stefano De Agostini e l'attaccante Michele Padovano.\nRanieri schier\u00f2 una formazione-tipo che vide impiegati Galli, Ferrara, Francini, Corradini, Alem\u00e3o, Blanc, Crippa, De Napoli, Careca, Zola e Padovano. L'attacco, nonostante l'assenza di Maradona, ebbe un rendimento elevato tanto che alla fine risult\u00f2 essere il terzo migliore del campionato. Careca, in una sorta di seconda giovinezza, and\u00f2 15 volte in gol, mentre il giovane Zola sal\u00ec in cattedra ereditando il ruolo del \"Pibe de oro\" segnando ben 12 reti; inatteso goleador in quella stagione fu anche Blanc, con 6 reti.\nLa difesa invece, si rivel\u00f2 il punto debole della squadra, essendo solo l'ottava del torneo; dopo un ottimo girone di andata che vide il Napoli accennare una lotta per il primato, terminato a solo sei lunghezze dal Milan capolista, cal\u00f2 progressivamente nel ritorno, perdendo cinque partite e finendo a 14 punti dai rossoneri campioni.\nI partenopei conquistarono comunque un confortante quarto posto, che valse la qualificazione alla Coppa UEFA.\nMaglie e sponsor.\nLo sponsor ufficiale \u00e8 Voiello e il fornitore tecnico \u00e8 Umbro."}
{"id": "934781", "revid": "1335892", "url": "https://it.wikipedia.org/wiki?curid=934781", "title": "Dusa Mareb", "text": "Dusa Mareb (in somalo: \"Dhuusamareeb\", scrittura somala: \ud801\udc8a\ud801\udc93\ud801\udc88\ud801\udc96\ud801\udc91\ud801\udc96\ud801\udc87\ud801\udc9c\ud801\udc81) \u00e8 una citt\u00e0 della Somalia centrale, capoluogo della Regione del Galgudud. Conta 9.006 abitanti secondo le stime del 2007. Dusa Mareb si trova vicino al confine con la regione dell'Etiopia dell'Ogaden, fra le citt\u00e0 di Gallacaio e Belet Uen, con cui \u00e8 connessa attraverso una strada."}
{"id": "934782", "revid": "767487", "url": "https://it.wikipedia.org/wiki?curid=934782", "title": "Un bacio e una pistola", "text": "Un bacio e una pistola (\"Kiss Me Deadly\") \u00e8 un film thriller del 1955, prodotto e diretto da Robert Aldrich. La sceneggiatura venne scritta da A. I. Bezzerides, basandosi su un romanzo hard-boiled di Mickey Spillane.\nRitenuto un classico del genere noir, riferimenti alla pellicola appaiono in svariati film come \"I predatori dell'arca perduta\" di Steven Spielberg, \"Repo Man - Il recuperatore\" di Alex Cox, \"Pulp Fiction\" di Quentin Tarantino e \"Strade perdute\" di David Lynch.\nTrama.\nMike Hammer \u00e8 un investigatore privato di Los Angeles, brutale, amante delle donne e della violenza e molto corrotto (vive ricattando persone che hanno qualcosa da nascondere). Una sera d\u00e0 un passaggio a Christina, un'attraente autostoppista vestita solo di un impermeabile, che lo blocca in mezzo alla strada. Costretto a fermarsi, la fa salire in auto su una strada di campagna solitaria.\nDopo aver passato un controllo della polizia, che blocca le auto alla ricerca di una donna scappata da un manicomio, alcune auto tagliano loro la strada, facendoli sbandare. Hammer, in stato di semincoscienza, vede Christina che viene torturata sino alla morte. I criminali poi, per mascherare il delitto, li gettano (Hammer svenuto e Christina morta) con l'auto gi\u00f9 per una scarpata.\nMike si sveglier\u00e0 dopo 3 giorni in ospedale, vegliato dalla sua segretaria. Dopo un po', rimessosi in salute, da un lato per vendetta, dall'altro pensando che ci sia qualcosa di pi\u00f9 grande dietro, decide di seguire il caso. Al termine di una serie di vicende, Hammer scopre che la ragione di una lunga serie di morti \u00e8 contenuta in una piccola valigetta che contiene una sostanza luminosa e pericolosa.\nIncassi.\nIl film guadagn\u00f2 726.000 dollari negli Stati Uniti e 226.000 dollari all'estero.\nAccoglienza.\nSecondo lo storico cinematografico Robert Osborne la distribuzione americana del film contiene un finale in cui Hammer e Velda scappano dalla casa in fiamme, verso l'oceano; la versione europea invece rimuove la scena in cui Hammer e Velda scappano, ma fa comparire la parola \"Fine\" una scena prima, implicando la morte dei protagonisti.\nNell'immaginario collettivo.\nHammer \u00e8 sicuramente uno dei pi\u00f9 oscuri dei detective privati/antieroe nel genere del film noir. Apparentemente vive a spese di ricatti nei confronti di mariti e mogli adultere, e ha un ovvio piacere sadico nella violenza (per esempio nella scena in cui i criminali sono mandati a ucciderlo).\nNel 1999 \"Un bacio e una pistola\" \u00e8 stato ritenuto un film \"culturalmente significativo\" ed \u00e8 stato selezionato per essere conservato nel National Film Registry della Biblioteca del Congresso degli Stati Uniti."}
{"id": "934783", "revid": "1782831", "url": "https://it.wikipedia.org/wiki?curid=934783", "title": "Adelina Tattilo", "text": "Biografia.\nOriginaria di Manfredonia e proveniente da una famiglia cattolica venne indirizzata, in giovent\u00f9, a una scuola religiosa di suore a Ivrea (TO).\nNegli anni sessanta la Tattilo lanci\u00f2 \"Menelik\", una rivista settimanale di fumetti erotici che riscosse molto successo, in cui spiccava il personaggio di 'Bernarda'; questo periodico arriv\u00f2 a vendere fino a 100.000 copie alla settimana. Nel 1965 la Tattilo e suo marito Saro Balsamo, pubblicarono il settimanale musicale \"Big\", una rivista rivolta agli adolescenti che trattava soprattutto di musica beat, con un taglio pi\u00f9 politico rispetto a riviste simili come \"Ciao amici\" e \"Giovani\", che rispondeva anche alle domande e alle curiosit\u00e0 riguardo al sesso, arrivando a vendere 450.000 copie alla settimana nel 1966. Un anno dopo cominci\u00f2 ad uscire \"Men\", una collezione settimanale di foto di donne nude comprate dalla Scandinavia o procurate da agenzie italiane di modelle.\n\"Playmen\" fu fondato nel 1967, ispirandosi a \"Playboy\" che all'epoca era bandito in Italia. La Tattilo afferma che il lancio di \"Playmen\" cost\u00f2 640 000 dollari nel 1967, e che gi\u00e0 nel 1971 aveva un valore stimato in 1 600 000 dollari.\nLa Tattilo prendeva le decisioni a \"Playmen\", inclusa la scelta delle ragazze di copertina, e si assumeva ogni responsabilit\u00e0; come quando pubblic\u00f2 le immagini, scattate da paparazzi di cui non rivel\u00f2 il nome, di Brigitte Bardot che prendeva il sole in topless.\nNei primi anni settanta, la casa editrice della Tattilo si introdusse nel mercato librario con il \"Dizionario della Letteratura Erotica\", \"La marijuana fa bene\", e \"Playdux\" (1973), una storia erotica del fascismo.\nNegli anni sessanta e settanta, Adelina Tattilo combatt\u00e9 per una visione libertaria, radicale e socialista in Italia, e coltiv\u00f2 un'amicizia con Bettino Craxi.\nNel maggio del 1974 lanci\u00f2 nelle edicole la rivista rivolta alla \"borghesia femminista\" \"Libera. Il giornale della donna moderna\", di cui divenne poi anche direttrice responsabile. La rivista, che proponeva articoli di politica e costume, mescolava i temi tipicamente femministi ad immagini di nudo maschile e servizi di moda, destando spesso irritazione nel femminismo pi\u00f9 oltranzista che per dirla con le parole di Grazia Francescato, direttrice di Effe, consideravano \"Libera\" espressione \"di uno pseudo-femminismo pericolosissimo, perch\u00e9 impostato tutto su una falsa liberazione sessuale\".\nNel 1976 contribu\u00ec a scrivere il libro \"Prendine mille e una, ma non sposarne alcuna\", Guida Editore, curiosa raccolta di interviste irriverenti realizzate a celebri donne italiane da Luigi Silori sul tema del matrimonio, prendendo spunto da un'opera minore di Monsignor Della Casa. Tra le intervistate: Mirella Freni, Luisa Spagnoli, Paola Pigni, Franca Falcucci, Oriana Fallaci e Vittoria Ronchey.\nNello stesso anno coprodusse il film \"Stato interessante\", pellicola incentrata sull'allora dibattuto tema dell'aborto, mettendo in scena tre situazioni similari in tre diversi strati sociali e altrettante gravidanze indesiderate.\nNegli anni novanta, seguendo l'evolversi dei costumi e della morale comune, cre\u00f2, insieme ad Alessandro Malatesta, all'epoca pseudonimo di Alessandro Clericuzio, una rivista di nudo maschile, rivolta non alle donne bens\u00ec al mondo gay: \"Adam\", che usc\u00ec per cinquanta numeri, per circa cinque anni, ed ebbe un grande successo. In un numero l'editore us\u00f2 una vignetta di Tex Willer in versione omosex; \nAdelina Tattilo \u00e8 morta per l'aggravamento di una malattia incurabile a Roma, presso la casa di cura Villa Flaminia, il 1\u00ba febbraio 2007 all'et\u00e0 di 78 anni, lasciando tre figli, che gi\u00e0 da tempo seguivano l'impresa editoriale di famiglia."}
{"id": "934786", "revid": "73537", "url": "https://it.wikipedia.org/wiki?curid=934786", "title": "Dhuusamarreeb", "text": ""}
{"id": "934788", "revid": "1005847", "url": "https://it.wikipedia.org/wiki?curid=934788", "title": "Storia dell'Egitto moderno", "text": "Dal 1952 al 1970.\nIl colpo di Stato.\nAl termine della seconda guerra mondiale, il movimento nazionalista cominci\u00f2 a sollevare il problema della completa indipendenza dalla Gran Bretagna. Ne consegu\u00ec l'organizzazione di un'opposizione decisa al regime dispotico e corrotto del re Faruq, finch\u00e9 nel luglio del 1952, con un colpo di Stato diretto dal generale Mu\u1e25ammad Nag\u012bb e dal colonnello Gam\u0101l \u02bfAbd al-N\u0101\u1e63er, il sovrano fu dichiarato decaduto e nel 1953 lo stesso Nag\u012bb fu proclamato presidente della Repubblica. \nIl nuovo governo avvi\u00f2 un piano di ampie riforme sociali in particolare in campo agrario a cui risulta collegato anche il progetto della monumentale diga di Assuan la cui costruzione si realizzer\u00e0 successivamente tra il 1959 e il 1965.\nLa politica di Nasser.\nNel 1954 Na\u01e7\u012bb fu per\u00f2 costretto a lasciare spazio all'\"uomo forte\" del regime, Gam\u0101l \u02bfAbd al-Nasser, mentre un accordo firmato il 19 ottobre di quell'anno con il Regno Unito sullo sgombero entro 20 mesi delle sue forze militari, pur protraendo la presenza di tecnici nella zona del Canale di Suez, fu contestato dall'organizzazione islamica dei Fratelli Musulmani. Ad essa il governo rispose energicamente, cercando d'indurre l'organizzazione a destituire il proprio capo, al-Hasan al-\u1e24udayb\u012b. Gam\u0101l \u02bfAbd al-N\u0101\u1e63er fu fatto oggetto il 26 ottobre di un attentato di cui furono incolpati i Fratelli Musulmani e la conseguenza fu lo scioglimento due giorni dopo dell'organizzazione e l'arresto il 30 ottobre di al-\u1e24udayb\u012b e dei maggiori dirigenti della Fratellanza, oltre alla destituzione dalla sua carica di Naguib il 14 novembre, posto fino al 1972 agli arresti domiciliari\nSul piano della politica estera Nasser mir\u00f2 a riacquistare la piena sovranit\u00e0 sul canale di Suez. Aprendo una crisi internazionale con l'Inghilterra (ottobre 1954). Dopo l'adozione il 16 gennaio 1956, di una Costituzione repubblicana di ispirazione socialista con partito unico, Gam\u0101l \u02bfAbd al-N\u0101\u1e63ir il 23 giugno fu eletto Presidente della Repubblica.\nNasser intraprese una politica estera tesa a creare forti legami con gli stati arabi e ader\u00ec allo schieramento delle nazioni non-allineate. Sempre nel 1956 il rifiuto opposto dalla Banca Mondiale a intervenire economicamente per la costruzione della diga di Assuan (1956) port\u00f2 Nasser a nazionalizzare la \"Compagnia del canale di Suez\", provocando l'intervento di Gran Bretagna e Francia. Questa crisi fu utilizzata a pretesto da Israele che, in accordo con le due nazioni europee, nel 1956 invase l'Egitto, spingendosi sino alla regione del canale. Il conflitto aperto cess\u00f2 solo con l'intervento dell'ONU, che sotto la pressione di USA e URSS invi\u00f2 alcuni contingenti militari nella zona di confine tra Egitto e Israele.\nIn politica interna, Nasser represse l'opposizione politica e introdusse un sistema a partito unico, l'Unione araba socialista e nel 1967 ottenne il ritiro delle forze dell'ONU e impose la chiusura dello stretto di Tiran, bloccando qualsiasi accesso ad Israele sul Mar Rosso. Queste misure furono tra le cause del riaccendersi dei Conflitti arabo-israeliani, con lo scoppio della Guerra dei sei giorni, che si concluse con l'occupazione da parte israeliana della penisola del Sinai e della Striscia di Gaza e che determin\u00f2 un indebolimento della politica di Nasser. \nAlla sua morte improvvisa (1970) succedette Anwar al-Sadat, che l'anno successivo promulg\u00f2 una nuova Costituzione imprimendo una svolta liberale all'economia della nazione, in contrasto con l'orientamento del suo predecessore.\nDal 1970 al 2011.\nAnwar al-Sadat.\nPartecip\u00f2 nel 1952 al colpo di Stato con cui i \"Liberi Ufficiali\" del gen. Muhammad Neghib e il col. Gam\u0101l 'Abd al-N\u0101sser detronizzarono Re Faruq I. Nel 1969, dopo aver ricoperto diversi incarichi nel governo egiziano, venne scelto come Vice Presidente dal Presidente Gam\u0101l 'Abd al-N\u0101sser. Quando questi mor\u00ec, l'anno seguente, S\u0101d\u0101t divenne Presidente.\nNel 1973 S\u0101d\u0101t, assieme alla Siria, guid\u00f2 l'Egitto nella guerra del Ramadan (o guerra del Kippur) contro Israele, in seguito alla quale S\u0101d\u0101t fu poi noto come l'\"eroe dell'attraversamento\". Malgrado l'attacco che colse di sorpresa l'esercito, Israele riusc\u00ec a riorganizzarsi e fermare l'avanzata degli egiziani, che comunque recuperarono buona parte del Sinai.\nCon l'attacco l'Egitto pot\u00e9 rivendicare di aver \"lavato l'onta\" della sconfitta del 1967 e ne deriv\u00f2 una legittimazione a gestire la politica estera in modo autonomo dal nasserismo: la adoper\u00f2 per firmare gli accordi di Camp David (17 settembre 1978).\nNel settembre del 1981, S\u0101d\u0101t colp\u00ec duramente le organizzazioni musulmane, comprese quelle studentesche, e le organizzazioni copte, ordinando quasi 1600 arresti. Nel frattempo il sostegno internazionale a S\u0101d\u0101t si affievol\u00ec a causa del suo modo autoritario di governare, della crisi economica e della repressione dei dissidenti. Ancor peggio, le politiche economiche di S\u0101d\u0101t accentuarono il divario tra ricchi e poveri in Egitto.\nIl 6 ottobre dello stesso anno, S\u0101d\u0101t venne assassinato durante una parata al Cairo da Khalid al-Islambuli facente parte del gruppo \"al-Jihad\". Gli succedette il Vice Presidente Hosn\u012b Mub\u0101rak.\nLa continuit\u00e0 di Mubarak e il fondamentalismo.\nIl Presidente Mub\u0101rak fu rieletto a grande maggioranza nei referendum elettorali per quattro volte: nel 1987, 1993, 1999 e 2005. I risultati di queste elezioni furono criticati dagli osservatori occidentali per le modalit\u00e0 in cui si svolsero. Nessuno infatti partecipava in concorrenza col Presidente, a causa delle restrizioni costituzionali adottate in un Paese in cui l'Assemblea del popolo (\"Majlis al-Sha\u02bfb\"), ossia il Parlamento monocamerale egiziano, gioca un ruolo assolutamente determinante nell'eleggere il Presidente della Repubblica. Tuttavia, nel febbraio 2005, Mub\u0101rak promulg\u00f2 un emendamento costituzionale che permetteva ad altri partiti politici di concorrere alle elezioni contro il Presidente uscente. Come per\u00f2 era chiaro a tutti gli osservatori neutrali, Mub\u0101rak fu rieletto per la quarta volta.\nSuccessivamente si verific\u00f2 un lento ma progressivo rafforzamento degli organi di comunicazione \"liberi\" ed accadde che giornali indipendenti criticassero talora il Presidente e la sua famiglia, essendo ben nota la propensione di Mub\u0101rak a che suo figlio Gam\u0101l potesse a suo tempo succedergli.\nIl 28 luglio 2005, Mub\u0101rak annunci\u00f2 la sua candidatura, come ampiamente atteso da tutti. Per l'elezione prevista per il 7 settembre ci fu un forte dispiegamento di mezzi statali per appoggiare la candidatura presidenziale. Osservatori neutrali sottolinearono inoltre come fossero migliaia i voti falsificati a favore di Mub\u0101rak, espressi da elettori che non si erano precedentemente registrati e che non avrebbero quindi potuto recarsi ai seggi. L'8 settembre, Ayman N\u016br, candidato del partito el-Ghad (Partito del Domani), contest\u00f2 i risultati elettorali e chiese la ripetizione delle elezioni. Il 9 settembre, il Comitato Elettorale Egiziano, formato da numerosi giudici indipendenti, rigett\u00f2 la domanda di Ayman N\u016br, che fu poco dopo pretestuosamente arrestato.\nDal 2011 a oggi.\nDalle sommosse popolari al colpo di Stato militare.\nIl 1\u00ba gennaio 2011 il paese venne funestato da un attacco terroristico contro i cristiani copti, avvenuto ad Alessandria. Fu il preludio di una serie di proteste e manifestazioni senza precedenti, che scossero l'intera nazione, sull'onda delle proteste dei mesi precedenti in Tunisia. Le ragioni della protesta vanno ricercate nella disoccupazione, richiesta di innalzamento della paga minima, brutalit\u00e0 della polizia, corruzione dilagante, mancanza di libert\u00e0 di parola e condizioni di vita disagiate.\nL'11 febbraio 2011 Mubarak si dimise e il parlamento egiziano (Assemblea del popolo e Consiglio consultivo) venne sciolto. Il potere, sotto l'ombrello dei militari, pass\u00f2 al Consiglio supremo delle forze armate.\nLe successive elezioni presidenziali del 2012 diedero la vittoria a Mohamed Morsi, candidato dei Fratelli Musulmani, e venne insediato come presidente il 30 giugno 2012. Morsi, tuttavia, si dimostr\u00f2 incapace di far fronte alla disastrosa situazione economica e tent\u00f2 una strisciante islamizzazione del Paese verso la \"shari'a\". Il 3 luglio 2013, sulle ali della massiccia protesta popolare incarnata in particolare dal movimento Tam\u00e0rrud, un colpo di Stato militare guidato dal gen. \u02bfAbd al-Fatt\u0101\u1e25 al-S\u012bs\u012b destitu\u00ec Mohamed Morsi e dichiar\u00f2 sospesa la costituzione. Morsi fu incarcerato e nel 2014 lo stesso al-S\u012bs\u012b fu eletto presidente della Repubblica.\nL'amministrazione al-Sisi.\nIl Presidente al-S\u012bs\u012b ha messo a tacere energicamente il dissenso politico interno in particolare attraverso una vasta repressione delle organizzazioni fondamentaliste, iniziatasi con il massacro di piazza Rabi'a del 14 agosto 2013 e culminata nella messa al bando dei Fratelli Musulmani e nell'impiccagione di 1.200 dei loro dirigenti. Nei mesi e negli anni successivi la repressione si \u00e8 esacerbata, colpendo critici del regime, giornalisti e dissidenti, usando sistematicamente sparizioni forzate, detenzioni arbitrarie, interrogatori sotto tortura. Secondo Reporter senza frontiere, l'Egitto \u00e8 il secondo paese al mondo per numero di giornalisti imprigionati.\nLa restaurazione di un regime autoritario \u00e8 coincisa con una relativa crescita economica e un'apertura del governo alle minoranze religiose del paese, specialmente ai copti ortodossi. Sul piano della politica estera al-Sisi si \u00e8 speso per restituire all'Egitto un ruolo di primo piano nelle questioni vicino-orientali, attraverso una rinnovata cooperazione con influenti attori internazionali quali Russia e Arabia Saudita."}
{"id": "934791", "revid": "1862310", "url": "https://it.wikipedia.org/wiki?curid=934791", "title": "Aappilattoq (Qaasuitsup)", "text": "Aappilattoq (Augpilagtoq/Augpilagtok prima della riforma ortografica del 1973) \u00e8 un villaggio della Groenlandia di 198 abitanti (2005); si trova a 72\u00b053'N 55\u00b036'O, pochi km a nord-est di Upernavik, su un'isoletta della Baia di Baffin. Appartiene al comune di Avanaata; l'attivit\u00e0 principale \u00e8 la pesca degli halibut."}
{"id": "934796", "revid": "1305772", "url": "https://it.wikipedia.org/wiki?curid=934796", "title": "Kiss Me Deadly", "text": ""}
{"id": "934797", "revid": "1149807", "url": "https://it.wikipedia.org/wiki?curid=934797", "title": "Toadette", "text": ""}
{"id": "934798", "revid": "599013", "url": "https://it.wikipedia.org/wiki?curid=934798", "title": "Prins Christians Sund", "text": ""}
{"id": "934799", "revid": "1318658", "url": "https://it.wikipedia.org/wiki?curid=934799", "title": "Societ\u00e0 Sportiva Calcio Napoli 1992-1993", "text": "Questa voce raccoglie le informazioni riguardanti la Societ\u00e0 Sportiva Calcio Napoli nelle competizioni ufficiali della stagione 1992-1993.\nStagione.\nFerlaino conferma Claudio Ranieri come tecnico, e rinforza la squadra acquistando dal Cagliari Daniel Fonseca, affiancato in attacco all'altro sudamericano Careca. Rimpolpa poi il centrocampo con lo svedese Thern e Roberto Policano; Alemao fu inoltre ceduto all'Atalanta e al suo posto ingaggiato Fausto Pari, proveniente dalla Sampdoria. Dalla fu prelevato infine Sebastiano Nela, mentre lasci\u00f2 Napoli l'\"incompreso\" Blanc.\nL'attacco della squadra mantenne le aspettative, Fonseca realizz\u00f2 16 reti \u2013 compresa una cinquina in Coppa UEFA contro il Valencia \u2013 e Zola 12, mentre cal\u00f2 il rendimento di Careca (7 gol) avviato ormai al tramonto della sua carriera. Ci\u00f2 nonostante, vero punto debole della squadra risult\u00f2 essere una difesa che si rivel\u00f2 troppo perforabile nonch\u00e9 un po' attempata (Francini e Corradini); troppi furono i gol subiti da Giovanni Galli. Ranieri infil\u00f2 un inizio disastroso con cinque sconfitte in nove partite, e usc\u00ec dall'UEFA eliminato dal Paris Saint-Germain; Ferlaino lo esoner\u00f2 richiamando Ottavio Bianchi che fatic\u00f2 non poco a risollevare la squadra, riuscendo infine a salvarla dalla retrocessione per due soli punti, grazie a una serie di otto risultati utili consecutivi nel girone di ritorno (tre vittorie e cinque pareggi).\nMa il Napoli, ormai, non batteva pi\u00f9 le \"grandi\"; Ferlaino deluso, a fine anno decise di lasciare la presidenza al consigliere Ellenio Gallo, imponendo tuttavia Bianchi come general manager. L'undicesimo posto ottenuto in Serie A rappresent\u00f2 l'inizio di una vera crisi economica: sulla societ\u00e0 partenopea incombevano pesanti debiti, e il futuro cominci\u00f2 a delinearsi incerto.\nMaglie e sponsor.\nLo sponsor ufficiale \u00e8 Voiello, mentre il fornitore tecnico \u00e8 Umbro.\nOrganigramma societario.\nArea direttiva\nArea tecnica"}
