{"id": "793380", "revid": "1714743", "url": "https://it.wikipedia.org/wiki?curid=793380", "title": "Sancho Ram\u00edrez d'Aragona", "text": "Origine.\nFiglio maschio primogenito del re d'Aragona e conte di Sobrarbe e Ribagorza, Ramiro I (come ci viene confermato dalla \"Ex Gestis Comitum Barcinonensium\" e, secondo la \"Cr\u00f3nica de San Juan de la Pe\u00f1a\", di Ermessinda di Foix (ca. 1015-1049, Gilberga di Foix, dopo il matrimonio, divenuta regina d'Aragona, si fece chiamare, Ermesinda), che secondo le \"Preuves de l'Histoire G\u00e9n\u00e9rale de Languedoc, Tome V\" era figlia del conte di Carcassonne e di Couserans e futuro conte di Foix, Bernardo Ruggero I, e dell'erede della contea e futura contessa di Bigorre, Garsenda, figlia del conte di Bigorre, Garcia Arnaud e della moglie, Riccarda, di cui non si conoscono gli ascendenti.Ramiro I di Aragona, sia secondo l\"'Ex Gestis Comitum Barcinonensium\" che secondo la \"Cr\u00f3nica de San Juan de la Pe\u00f1a\", era il figlio illegittimo del re di Pamplona, conte d'Aragona, conte di Sobrarbe e Ribagorza, conte di Castiglia, Sancho III Garc\u00e9s \"il Grande\" e di una nobile originaria di Aibar (\"nobilissima domina de castro quod dicitur Ayunarum\") (\"una muller noble de Ayvar\"), signora di Miranda, e del monastero di Santa Cecilia di Aibar, Sancha di Aibar, di cui non si conoscono gli ascendenti.\nBiografia.\nSecondo la \"Cr\u00f3nica de San Juan de la Pe\u00f1a\", Sancho succedette al padre, sul trono aragonese, all'et\u00e0 di circa 18 anni, nel 1063.Secondo lo storico Szabolcs de Vajay, all'inizio del regno, come il padre, non us\u00f2 il titolo di re, ma preferiva definirsi Sancho, figlio del re Ramiro (\"Sancius Ranimiro regis filius\") e poi dal 1072, (\"Sanctius gratia Dei Aragonense\").\nSancho continu\u00f2 nella lotta contro i regni di Taifa e, secondo l'islamista britannico, Hugh N. Kennedy, nel 1064, conquist\u00f2 Barbastro e Alqu\u00e9zar nel 1065; nel 1064, Sancho si era alleato col conte di Urgell, Ermengol III che, all'inizio del 1065, divenne anche cognato di Sancho, avendo sposato la sorella Sancha d'Aragona, ma che circa due mesi dopo, mor\u00ec (come ci viene documentato anche dal \"Chronicon alterum Rivipullense, Apendice al Viage Literario a las Iglesias de Espana, Tome V\"), nella difesa della citt\u00e0 di Barbastro (dal nome di quella localit\u00e0, gli fu dato il soprannome \"el de Barbastro\"), che il re della taifa di Saragozza, al-Muqtadir, recuper\u00f2, con l'aiuto degli altri regnanti di al-Andalus.Nel 1065, con l'aiuto di una banda di Normanni, comandati da Guglielmo di Montreuil, riusc\u00ec a conquistare Monzon e quindi Graus, dove era morto suo padre. Secondo lo storico Szabolcs de Vajay, fu abile ad espandere l'autorit\u00e0 del regno di Aragona, oltre che a Saragozza, anche a Tudela e Huesca, che gli pagarono dei tributi.\nNel 1065, come ci conferma nella \"Historia de los Condes de Urgel, Tomo I\" D. Diego Monfar y Sors, quando cita il primo testamento del fratello di Isabella, Ermengol detto di Gerb, aveva sposato Isabella di Urgell (ca. 1052 - \u2020 dicembre 1071), figlia del defunto conte di Urgell, Ermengardo III e della sua prima moglie, Adelaide di Besal\u00fa, (? -ca. 1055), figlia del conte di Besal\u00fa e Ripoll Guglielmo I ( \u2020 1052) e della moglie, Adelaide ( \u2020 dopo il 1036), di cui non si conoscono gli ascendenti.Secondo la \"Espa\u00f1a sagrada, Tomo XLVI\", Sancho fece una donazione al monastero di Roda per la salvezza dell'anima sua e della moglie e dei figli.\nSancho da Isabella dovette divorziare, nel 1070, per problemi di consanguineit\u00e0 (il padre di Isabella era suo cognato); e Isabella, dopo essere stata ripudiata, nel 1071, aveva sposato il conte di Cerdagna, Guglielmo Raimondo I, di cui era la seconda moglie, ma mor\u00ec poco dopo e fu sepolta nell'Abbazia di San Michele di Cuxa, (documento n\u00b0 CCLXXXI della \"Marca Hispanica sive Limes Hispanicus\".\nDopo che, nel 1065, Sancho II \"il Forte\" era successo al padre Ferdinando I sul trono di Castiglia, secondo la \"Cr\u00f3nica de San Juan de la Pe\u00f1a\", aveva avanzato della pretese su parte dei territori del regno di Navarra ed erano iniziati degli scontri che sfociarono, nel 1067, in quella che fu denominata \"la guerra dei tre Sanchi\", che vide contrapposti al re di Castiglia Sancho II \"il Forte\" i re di Navarra Sancho IV ed il suo alleato, Sancho I d'Aragona, che memore della morte di suo padre Ramiro I per mano dei castigliani, si era alleato con la Navarra.I castigliani, guidati da El Cid riportarono una iniziale vittoria ma la guerra termin\u00f2 nel 1068, con la vittoria dei re alleati, di Navarra ed Aragona, che cos\u00ec aveva vendicato la morte del padre.Il re di Castiglia per ottenere la pace dovette restituire alla Navarra tutti i territori che le aveva sottratto.\nNel 1068, Sancho si rec\u00f2 a Roma per incontrare il papa Giovanni XIII per rendersi vassallo del papa (divenne vassallo del papa nel 1088), quindi rafforzare il giovane regno di Aragona, ufficializzando il titolo di re, e forse anche per discutere sulla sua condizione matrimoniale.\nNel 1076 o prima spos\u00f2 Fel\u00edcia di Roucy (1060- 3 maggio 1123), figlia d'Ildu\u00edno IV ( \u2020 1063), conte di Montdidier e di Roucy e Signouer de Ramerupt, e della moglie, Adelaide di Roucy, figlia di Ebles Conte di Roucy e della moglie, Beatrice di Hainaut (1015/20-1062). Questo matrimonio viene ricordato anche dalla \"Chronica Albrici Monachi Trium Fontium\", dal \"Genealogi\u00e6 Scriptoris Fusniacensis\". e dal \"Monumenta Histori\u00e6 Tornacensi\".\nIl 4 giugno 1076 a Pe\u00f1al\u00e9n, durante una battuta di caccia, secondo la \"Cr\u00f3nica de San Juan de la Pe\u00f1a\", fu assassinato per mano del fratello, Raimondo di Navarra, il re di Navarra Sancho IV. I nobili di Navarra rifiutarono di porre sul trono Raimondo il fratricida e, mentre il re di Castiglia occupava la Rioja, offrirono il trono a Sancho Ramirez, che esili\u00f2 immediatamente Raimondo di Navarra, che assunse il nome di Sancho V di Navarra. Secondo \"La colecci\u00f3n diplom\u00e1tica de Sancho Ram\u00edrez\", il primo atto in cui Sancho compare come re di Navarra \u00e8 datato marzo 1077.\nTra il 1077 ed il 1078 Sancho Ram\u00edrez ricevette l'aiuto del duca di Borgogna, Ugo I ad avere ragione del re moro di Saragozza, al-Muqtadir, che in seguito a quella operazione militare divenne tributario del regno d'Aragona (in quello stesso anno, Sancho aveva costruito la fortezza di Castellar, nei pressi di Saragozza)\nNel 1081, dopo la morte di al-Muqtadir, suo figlio, Pietro, oper\u00f2 altre conquiste, e nel 1083 Sancho si impossess\u00f2 del castello di Graus, per il quale era morto suo padre, di Ayerbe e di Piedratajada che inizi\u00f2 a ripopolare.La conquista di nuove zone imponeva la costruzione di nuovi castelli per la loro protezione; cos\u00ec Sancho Ramirez costru\u00ec i castelli di Loarre, Obanos, Montearag\u00f3n, vicino a Jaca, Artasona e Castiliscar.\nNel 1082 e nel 1090, Sancho si scontr\u00f2 per due volte con il Cid Campeador, che era al servizio del re di Saragozza, subendo altrettante sconfitte. Nel 1089, aveva conquistato Monz\u00f3n, che don\u00f2 al suo primogenito Pietro, che dal 1086 era gi\u00e0 conte di Sobrarbe e Ribagorza.\nInoltre miglior\u00f2 le relazioni con il regno di Castiglia, aiutando, il re Alfonso VI nella battaglia di Sagrajas, nel 1086, e nella difesa di Toledo, nel 1090; infine siglando un trattato di mutua assistenza col Cid Campeador, nel 1092.\nSancho complet\u00f2 l'accerchiamento di Huesca fortificando Abiego, Labata e Santa Eulalia la Mayor, sempre nel 1092.\nSancho mor\u00ec il 4 giugno 1094 (la data della morte \u00e8 confermata dagli Annales Compostellani), colpito da una freccia di balestra, all'assedio di Huesca, mentre cercava di trovare un punto debole nelle mura della citt\u00e0. Fu inumato nel monastero di Montearag\u00f3n(che aveva costruito, nel 1088, vicino a Jaca), e poi, per paura che i Mori potessero profanare la sua tomba, dopo 6 mesi e 15 giorni, fu traslato al Monastero di San Juan de la Pe\u00f1a, dove raggiunse i genitori e venne inumato nel medesimo pantheon reale ove fu poi sepolta la regina e consorte Felicia di Roucy.Gli successe il figlio primogenito Pietro.\nDiscendenza.\nSancho e Isabella ebbero un solo figlio: o pi\u00f9 figli:\nSancho e Felicia ebbero due (o tre) figli:\nSancho da un'amante di cui non si conoscono n\u00e9 il nome n\u00e9 gli ascendenti ebbe un figlio:"}
{"id": "793381", "revid": "2014155", "url": "https://it.wikipedia.org/wiki?curid=793381", "title": "Bayezid I", "text": "Biografia.\nFiglio di Murad I e di G\u00fcl\u00e7i\u00e7ek \"Fior di Rosa\" Khatun, ascese al trono dopo la morte del padre nella prima battaglia di Kosovo Polje e appena fu incoronato fece strangolare il fratello pi\u00f9 giovane Yakub per impedirgli di organizzare un colpo di Stato.\nSi guadagn\u00f2 il suo soprannome Yildirim (\"La Folgore\") nel 1386, dopo la vittoria sul beilikato di Karaman.\nNel 1390 affront\u00f2 la minaccia ungherese che proveniva da nord, i serbi acconsentirono a diventare i vassalli dell'Impero ottomano e Bayezid prese in moglie Olivera Despina, che era la figlia del principe Lazar di Serbia: questo matrimonio consentir\u00e0 ai suoi discendenti di avanzare pretese dinastiche sulla Serbia. Riconobbe Stefano Lazarevi\u0107, il figlio di Lazar come nuovo Re della Serbia, concedendogli una considerevole autonomia.\nNel 1394 Bayezid attravers\u00f2 il fiume Danubio, conducendo con s\u00e9 un grande esercito, e attacc\u00f2 la Valacchia, che a quel tempo era governata da Mircea il Vecchio. Gli ottomani erano quattro volte superiori di numero in confronto ai Valacchi, ma il 10 ottobre 1394, nella battaglia di Rovine, i Valacchi ebbero la meglio, l'esercito di Bayezid fu decimato e quest'ultimo dovette ritirarsi al di l\u00e0 del Danubio con i resti della sua armata.\nNel 1391 Bayezid assedi\u00f2 Costantinopoli, che era la capitale dell'ormai decadente Impero bizantino, ma non riusc\u00ec ad espugnarne l'imprendibile cerchia di mura. Su richiesta dell'Imperatore bizantino Giovanni V Paleologo una nuova crociata fu organizzata per sconfiggere Bayezid I. Nel 1396 i crociati si misero in marcia, guidati dal re ungherese e futuro imperatore germanico (nel 1410) Sigismondo di Lussemburgo, ma furono sconfitti nella battaglia di Nicopoli. Per festeggiare questa vittoria Bayezid costru\u00ec la \"Grande Moschea\" (\"Ulu Camii\") a Bursa.\nL'assedio di Costantinopoli continu\u00f2 fino al 1401. L'Imperatore Manuele II Paleologo lasci\u00f2 la citt\u00e0 per l'Europa in cerca di aiuto, ma la salvezza per la citt\u00e0 arriv\u00f2 grazie a un inatteso attacco dei Timuridi all'Impero ottomano.\nNel 1400, Tamerlano, capo dei Turco-Mongoli del \"M\u0101 war\u0101\u02be al-nahr\" (Transoxiana), aveva sottomesso i regni locali, precedentemente conquistati dagli Ottomani, e li un\u00ec in una lega contro Bayezid. Il 28 luglio del 1402, nella battaglia di Ancyra, Bayezid e il suo esercito furono sconfitti e il sultano catturato da Tamerlano. I figli di Bayezid I fuggirono in Serbia, dove rimasero fino alla morte di Tamerlano. Alcune fonti coeve sostengono che Tamerlano rinchiuse Bayezid in una gabbia come un trofeo. Inoltre, ci sono molti aneddoti circa la prigionia di Bayezid, compreso uno che narra come Tamerlano lo avesse usato come poggiapiedi; in un altro si narra che Tamerlano abbia fatto danzare (o servire a mensa le bevande) la moglie di Bayezid nuda di fronte alla sua corte. Tuttavia, queste voci sono ritenute false; i cronisti della corte di Tamerlano narrano anzi che Bayezid fu trattato con riguardo e che Tamerlano pianse persino la sua morte. Inoltre, Tamerlano aveva pensato di ristabilire Bayezid I sul trono dell'Impero ottomano, notizia verosimile se si guarda all'atteggiamento da lui tenuto nei confronti di altri capi sconfitti.\nUn anno dopo essere stato catturato, Bayezid mor\u00ec: secondo alcuni resoconti si sarebbe suicidato, fracassandosi la testa contro le sbarre di ferro della sua gabbia, altri invece sostengono che avrebbe assunto il veleno racchiuso nel suo anello, altri ancora che sarebbe deceduto di morte naturale, per apoplessia.\nMusica.\nAntonio Vivaldi scrisse nel 1735 l'opera \"Bajazet\", nota anche come \"Il Tamerlano\", ispirandosi alla vicenda della prigionia del sultano presso il sovrano turco-mongolo."}
{"id": "793392", "revid": "1418004", "url": "https://it.wikipedia.org/wiki?curid=793392", "title": "Premio Philip K. Dick", "text": "Il premio Philip K. Dick \u00e8 un riconoscimento che viene assegnato ogni anno ai migliori romanzi di fantascienza usciti sul mercato direttamente in edizione economica (\"paperback\"). Il motivo di questa regola \u00e8 quello di andare a premiare autori ancora non cos\u00ec noti da avere edizioni in volume rilegato. Il premio Philip K. Dick tende quindi a dare un riconoscimento ai migliori nuovi autori.\nIl premio che si tiene alla convention di \"Norwescon\" \u00e8 sponsorizzato dalla \"Philadelphia Science Fiction Society\" e dedicato allo scrittore Philip K. Dick. \u00c8 stato assegnato per la prima volta nel 1982, anno della morte di Dick."}
{"id": "793393", "revid": "1494380", "url": "https://it.wikipedia.org/wiki?curid=793393", "title": "Dialetto eolico", "text": "Il dialetto eolico, parlato dalla stirpe greca degli Eoli, \u00e8 un importante sottogruppo linguistico del greco classico. Insieme al dorico, all'attico e allo ionico, \u00e8 una delle principali lingue letterarie della Grecia antica. Esso inoltre influenza fortemente l'arcado-cipriota, disceso dal dialetto miceneo: ci\u00f2 ha fatto pensare che un dialetto con alcune caratteristiche proprie dell'eolico fosse gi\u00e0 presente nella Grecia centro-meridionale un po' prima del 1000 a.C., ed abbia cos\u00ec influenzato le parlate del Peloponneso nella violenta fase di transizione fra l'et\u00e0 del bronzo e l'et\u00e0 del ferro.\nArea di diffusione e storia.\nIl dialetto eolico era diffuso in Tessaglia, in Beozia, in alcune delle isole greche del Mare Egeo settentrionale, fra cui la pi\u00f9 importante sul piano economico e culturale era Lesbo, e nella regione dell'Asia Minore egea nota come Eolide, che gli Eoli avevano raggiunto gi\u00e0 verso il X-IX secolo a.C.\nSe, fra i dialetti greci, nell'et\u00e0 arcaica, lo ionico \u00e8 fondamentale per essere stato la base della lingua dell'epica, della storiografia, della filosofia presocratica, della medicina, l'eolico ha un ruolo di primo piano per essere stata l'altra componente fondamentale della lingua di Omero, insieme al remoto sostrato miceneo, ma soprattutto perch\u00e9 \u00e8 lo strumento espressivo della poesia lirica monodica di Alceo e Saffo, e in eolico, o in una lingua eolizzante, si esprimono dopo di loro gli autori lirici. L'eolico ha inoltre una metrica propria, ben separata da quella ionica, con caratteristiche proprie e distinte.\nL'eolico parlato in Beozia ha anch'esso un ruolo importante nella storia della letteratura greca, poich\u00e9 influenza la lingua di Esiodo e di Pindaro, al di sotto della patina omerizzante del primo e dell'espressione dorizzante del secondo, ed \u00e8 la lingua in cui si esprime la poetessa lirica minore Corinna.\nCaratteristiche fonetiche del dialetto eolico.\nIl dialetto eolico possiede alcune caratteristiche notevoli dal punto di vista della prosodia e della fonetica, che valgono la pena di essere esaminate in dettaglio.\nProsodia.\nRelativamente alle leggi di limitazione dell'accento, l'eolico si discosta da tutti gli altri dialetti greci, poich\u00e9 si caratterizza per la tendenza a evitare parole ossitone, cio\u00e8 con accento sull'ultima sillaba (fenomeno della baritonesi).\nVocalismo e consonantismo - Confronto fra le varianti occidentale e orientale di dialetto eolico.\nL'eolico della Tessaglia e della Beozia si conserva pi\u00f9 puro, rispetto a quello d'Asia Minore, poich\u00e9 non risente dell'influsso delle vicine aree ioniche. Ai confini occidentali della Tessaglia, nella regione del Pindo l'eolico sfuma invece verso il greco nord-occidentale. Le differenze si avvertono soprattutto nel trattamento delle consonanti.\nAd esempio, l'eolico tessalo mantiene la \u03bd davanti alla \u03c3, in parole come \u03c0\u03ac\u03bd\u03c3\u03b1 \"tutta\", mentre nel dialetto di Lesbo, il gruppo \u03bd\u03c3 si trasforma in \u03b9\u03c3 (in ionico-attico provoca il semplice allungamento di compenso).\nUn'altra caratteristica tipica dell'eolico continentale \u00e8 il mantenimento del gruppo \u03c4\u03b9, l\u00e0 dove l'eolico insulare e microasiatico lo mutano in \u03c3\u03b9 o semplice \u03c3: ad es. \u03c0\u03c1\u03bf\u03c4\u03af per \u03c0\u03c1\u03cc\u03c2.\nDal punto di vista delle vocali, invece, entrambi i dialetti sono caratterizzati dal fatto che:\nComuni all'eolico di Lesbo e a quello di Tessaglia sono anche i trattamenti dei gruppi consonantici \u03bb\u03c3, \u03c3\u03bd, \u03c3\u03bc, e talora dello stesso gruppo \u03bd\u03c3 di cui si \u00e8 detto sopra. Questi gruppi danno luogo alla geminazione di nasale bilabiale e alveolare (\u03bc e \u03bd) e della liquida laterale (\u03bb), come nel verbo \u1f14\u03bc\u03bc\u03b9, \"io sono\".\nUna caratteristica interessante, sul piano delle consonanti, \u00e8 il trattamento delle velari micenee kw e gw, che vengono mutate in \u03c0 e \u03b2 anche davanti ad \u03b5: cos\u00ec abbiamo in eolico \u03c0\u03ad\u03bc\u03c0\u03b5 e \u03b2\u03b5\u03bb\u03c6\u03af\u03c2, invece di \u03c0\u03ad\u03bd\u03c4\u03b5 e \u03b4\u03b5\u03bb\u03c6\u03af\u03c2. Questo fenomeno influenza anche l'arcado-cipriota.\nMorfologia.\nIl dialetto eolico ha forme proprie in ampie aree della morfologia.\nFlessione nominale.\nNella prima declinazione, il genitivo plurale \u00e8 -\u03b1\u03bd, privo d'accento per la legge della baritonesi.\nIl dialetto eolico di Tessaglia e Beozia mantiene ancora, nella seconda declinazione, il genitivo -\u03bf\u03b9\u03bf, poi semplificato in -\u03bf\u03b9.\nNella terza declinazione, il dialetto eolico ha un dativo plurale in -\u03b5\u03c3\u03c3\u03b9, generalizzato dai temi in sibilante. Le tangenze fra il dialetto eolico e il cosiddetto dialetto ionico della lingua dell'epica di Omero, fanno s\u00ec che tale forma faccia capolino anche nello ionico letterario.\nFlessione verbale.\nL'imperativo, in eolico, sia in Anatolia, sia in Tessaglia, mostra la desinenza, -\u03bd\u03c4\u03bf\u03bd nella terza plurale: ad es.: ' (att. '). \nNel verbo eolico si riscontra la tendenza ad estendere ai participi perfetti la declinazione dei participi presenti: cos\u00ec ad esempio, il participio perfetto di ', verbo che in eolico suona \u03b3\u03af\u03bd\u03c5\u03bc\u03b1\u03b9 (modellato analogicamente sui verbi atematici di seconda classe), si declina: '.\nParticolarit\u00e0 del dialetto eolico.\nAlcuni fenomeni particolari sono state osservati dai due grecisti Bruno Gentili e Carmine Catenacci, basandosi sui componimenti poetici di Saffo e Alceo\nIl lesbio perde molti dittonghi del greco comune (\u03b5\u03b9 = \u03b7), nelle terminazioni dell'attico -\u03b5\u03b9\u03b1 femminile degli aggettivi in -\u03c5\u03c2 (\u03b3\u03bb\u03cd\u03ba\u03b7\u03b1), negli aggettivi in -\u03b5\u03b9\u03c2 ed -\u03b5\u03b9\u03b1 (\u039a\u03c5\u03c0\u03c1\u03bf\u03b3\u03ad\u03bd\u03b7\u03b1).\nNelle contrazioni: \nGli iati interni conseguenti alla caduta del \u03dd, subiscono vari trattamenti:\nIn Saffo delle volte, si verifica la crasi, come nel caso di \u1f64\u03bd\u03b7\u03c1 in luogo di \u1f40 \u1f00\u03bd\u03ae\u03c1. Oltretutto, nel dialetto eolico \u00e8 frequentissima l'apocope delle preposizioni (fenomeno estraneo al dialetto ionico attico), con forme come \u1f44\u03bd in luogo di \u1f00\u03bd\u03b1; l'apocope si verifica soprattutto davanti a vocale. La consonante finale delle preposizioni tronche per apocope si assimila con la consonante seguente: \u1f44\u03bc\u03bd\u03b1\u03b9\u03c3\u03b1\u03b9 da \u1f44\u03bd\u03bc\u03bd\u03b1\u03b9\u03c3\u03b1\u03b9.\nPer il digamma:\nIl digamma si conserva a inizio parola, in Saffo e Alceo, nel pronome di III persona \u03dd\u03ad\u03b8\u03b5\u03bd, e nell'aggettivo possessivo di III persona \u03dd\u03cc\u03c2: \u03dd\u03bf\u1fd6\u03c3\u03b9; in un unico caso, digamma viene conservato davanti a \u03c1 in un frammento di Alceo, dove \u00e8 testimoniata la forma \u03dc\u03c1\u1fc6\u03be\u03b9\u03c2. \nPer gli incontri consonantici:\nPer quanto riguarda la formazione dei verbi, la terminazione originaria della III persona plurale in -o\u03bd\u03c4\u03b9 passa in un primo momento ad -o\u03bd\u03c3\u03b9, cui segue la lenizione della nasale, che passa a iota, con conseguente dittongazione, da cui -\u03bf\u03b9\u03c3\u03b9. Nella formazione dell'aoristo sigmatico, delle volte si alternano forme con geminazione di \u03c3 (-\u03c3\u03c3-) a forme scempie. La desinenza dell'infinito presente dei verbi tematici presenta la terminazione -\u03b7\u03bd (in luogo di -\u03b5\u03b9\u03bd ionico attico). I cosiddetti \"verba vocalia\" vengono spesso flessi secondo le coniugazione atematica.\nL'eolico e la lingua omerica.\nSi \u00e8 a lungo pensato che, fra i dialetti greci antichi, l'eolico fosse quello alla base della pi\u00f9 remota forma dei canti epici di Omero. Nell'Ottocento uno dei filologi rappresentanti della corrente analitica della questione omerica, A. Fick, cerc\u00f2 di retro-tradurre i poemi omerici in eolico, per dimostrare l'assunto che la patina ionica che li caratterizzava fosse stata frutto di una \"normalizzazione\" dialettale, avvenuta nel momento in cui le canzoni di gesta degli Eoli erano divenute patrimonio culturale degli aedi di stirpe ionica. Il tentativo di Fick fu un esempio di scoperta avvenuta per serendipit\u00e0: nel momento in cui non riusc\u00ec a trovare equivalenti eolici di alcune formule ricorrenti dello stile omerico, lo studioso tedesco si rese conto che esse probabilmente risalivano ad uno strato linguistico greco molto pi\u00f9 antico, ancora non identificato, non ionico n\u00e9 eolico. I problemi posti dal tentativo di Fick furono risolti nella prima met\u00e0 del Novecento, con la decifrazione della Lineare B delle tavolette micenee, che rivelarono indirettamente la presenza, in Omero, di forme relitto del dialetto miceneo. Ci\u00f2 non toglie che alcuni elementi eolizzanti siano presenti nel dialetto omerico."}
{"id": "793397", "revid": "1305772", "url": "https://it.wikipedia.org/wiki?curid=793397", "title": "Hero of the Day", "text": "Hero of the Day \u00e8 un singolo del gruppo musicale statunitense Metallica, pubblicato il 9 settembre 1996 come secondo estratto dal sesto album in studio \"Load\".\nDescrizione.\nLa canzone parla delle persone che vanno a caccia di eroi nei media, e che non capiscono che gli eroi si ritrovano nella vita di tutti i giorni. Fu registrata per la prima volta il 13 dicembre 1995, e fu la prima registrata in ordine di tempo per \"Load\".\nInizia con un giro di chitarra semplice, mentre le distorsioni cominciano a qualche secondo di distanza. La canzone fu accompagnata anche da un video dal vivo.\nVideo musicale.\nIl videoclip, diretto da Anton Corbijn e pubblicato il 21 agosto 1996, mostra un ragazzo ubriaco intento a guardare la televisione, dove in ogni canale \u00e8 visibile la band in varie sembianze (in un film western intitolato \"Load\", una bevanda chiamata \"Load\" e in un gioco a premi intitolato \"Hero of the Day\")."}
{"id": "793398", "revid": "110157", "url": "https://it.wikipedia.org/wiki?curid=793398", "title": "Pescara Jazz", "text": "Il Pescara Jazz \u00e8 un festival internazionale di musica jazz che si svolge ogni estate a Pescara. Nato nel 1969 per volere di Lucio Fumo, \u00e8 stato il primo festival italiano dedicato al jazz diventando, al tempo, capofila di una serie di iniziative in tutto il territorio nazionale e una delle manifestazioni jazz pi\u00f9 importanti in Europa. Nel 2009 si \u00e8 svolta la 37\u00aa edizione del festival che ha luogo ininterrottamente dal 1981, dopo una pausa di cinque anni.\nLa manifestazione vanta una alta affluenza di spettatori per serata \u00e8 si svolge nella zona della pineta dannunziana di Pescara, presso l'Arena \"Gabriele d'Annunzio\", che si trova sulla riviera sud della citt\u00e0.\nLa manifestazione ha dato spazio a tutti i pi\u00f9 grandi nomi del jazz: il folto pubblico dei concerti ha avuto il piacere di ascoltare grandi nomi- tra moltissimi altri- come Duke Ellington, Miles Davis, Ella Fitzgerald, Sarah Vaughan, Charles Mingus, Woody Herman, Oscar Peterson, Dave Brubeck, Wayne Shorter, Stan Getz, Dizzie Gillespie, Wynton Marsalis, Herbie Hancock, Natalie Cole, Chick Corea, Pat Metheny. Inoltre, negli anni, il festival ha aperto le porte a stili e generi musicali collaterali ed estranei al jazz, nel tentativo di esplorare sonorit\u00e0 di grande richiamo ma anche di grande qualit\u00e0 come nei concerti di Keith Jarret, Paco de Luc\u00eda, Burt Bacharach, Joan Baez, Bob Dylan, Caetano Veloso, James Taylor, Astor Piazzolla, Gary Burton."}
{"id": "793409", "revid": "2730", "url": "https://it.wikipedia.org/wiki?curid=793409", "title": "Stati per indice di sviluppo umano", "text": "Questa \u00e8 una lista di stati per indice di sviluppo umano come estrapolato dal Rapporto sullo sviluppo umano compilato dall'Organizzazione delle Nazioni Unite nell'ambito del Programma di Sviluppo. L'indice di sviluppo umano (ISU) (in inglese: \"HDI-Human Development Index\") \u00e8 un indice comparativo dello sviluppo dei vari paesi calcolato tenendo conto dei diversi tassi di aspettativa di vita, istruzione e reddito nazionale lordo procapite. \u00c8 divenuto uno strumento standard per misurare il benessere di un paese.\n\u00c8 usato per dividere i paesi sviluppati, in via di sviluppo o sotto-sviluppati e viene confrontato nel tempo per vedere se una certa politica economica riesce a migliorare la qualit\u00e0 della vita.\nIl rapporto del 2020 contiene 189 stati, con dati raccolti nel 2019.\nGli stati sono ordinati in base al loro indice di sviluppo umano (ISU) e divisi in quattro gruppi in base al quartile di appartenenza: molto alto, alto, medio, e basso."}
{"id": "793410", "revid": "729019", "url": "https://it.wikipedia.org/wiki?curid=793410", "title": "Dignity (Hilary Duff)", "text": "Dignity \u00e8 il quarto album in studio della cantante Hilary Duff.\nIl disco.\nIl disco \u00e8 stato annunciato durante la trasmissione radiofonica di Ryan Secrest, KiisFm, il 25 gennaio 2007.\nL'album \u00e8 stato pubblicato in Italia il 23 marzo in anteprima mondiale, e successivamente in Regno Unito, Spagna, Germania e Stati Uniti. \nL'album \u00e8 molto diverso dai precedenti, con sonorit\u00e0 pi\u00f9 dance pop e suoni elettronici. Hanno collaborato grandi nomi della musica tra cui Kara DioGuardi. Tutte le canzoni tranne \"Outside of You\" sono state co-scritte da Hilary. Il primo singolo estratto \u00e8 stato \"Play with Fire\", pubblicato il 18 agosto 2006 negli Stati Uniti. In Italia il primo singolo \u00e8 stato \"With Love\". Il secondo singolo, \"Stranger\", \u00e8 uscito nelle radio il 25 maggio 2007.\n\"Gypsy Woman\" era stata accreditata come quarto singolo ufficiale e la decisione presa dalla Duff era questa, ma la sua casa discografica le impose di non rilasciarlo. \"Dignity\" ottenne ottime recensioni anche se non venne ufficialmente pubblicato come singolo. \"Danger\" \u00e8 uno dei brani preferiti della cantante perch\u00e9 parla di una storia vera vissuta tra lei e un uomo ma non venne mai nemmeno proposta l'idea di lanciarlo come singolo. Secondo alcune indiscrezioni, \"Outside of You\" avrebbe dovuto essere il secondo singolo al posto di \"With Love\", ma poi sostituito da quest'ultima. \"Happy\" e \"Dreamer\" erano state inizialmente scelte per essere singoli ma il progetto venne subito scartato.\nA seguito della pubblicazione dell'album, Hilary ha intrapreso una tourn\u00e9e dal nome \"Dignity World Tour\". Inoltre \u00e8 uscito un EP promozionale dell'album in edizione rara con cinque remix ufficiali. L'EP \u00e8 intitolato \"Dignity Remix\" ed \u00e8 pubblicato solo in America.\nDignity Deluxe Edition.\nL'album \u00e8 stato pubblicato in due versioni: una versione standard e una versione deluxe (\"Hilary Duff: Dignity Deluxe Edition\") contenente materiale bonus e un DVD con tutta la videografia. \nParti autobiografiche.\nMolte canzoni dell'album sono ispirate a fatti realmente accaduti alla cantante nel periodo in cui lavorava al disco e precedente, come ad esempio la rottura del fidanzamento con il cantante dei Good Charlotte Joel Madden. La prima traccia, \"Stranger\", rivela un complicato rapporto fra la madre di Hilary e un uomo, la seconda, \"Dignity\", \u00e8 una riflessione su come la tormentata vita di Hollywood rovini le persone, \"With Love\" si riferisce alle affinit\u00e0 amorose della cantante con i ragazzi, \"Danger\" parla dei rapporti con differenza d'et\u00e0; la \"Gypsy Woman\" \u00e8 una donna con cui il padre della stessa Duff ebbe una relazione, \"Dreamer\" riprende il periodo in cui Hilary fu ossessivamente inseguita da un suo fan russo che minacciava di ucciderla.\nTracce.\nDignity - Walmart edition (bonus CD \u2013 Dignity Remixes EP).\nVersione dell'album che comprende un bonus CD coi remix ufficiali dei singoli, riservato solo agli ipermercati Walmart e commercializzato solamente in America. L'EP dal giorno della sua pubblicazione ha venduto circa 125.000 copie. Il disco \u00e8 disponibile anche su iTunes negli Stati Uniti. Il remix di \"Come Clean\" compare anche nell'album \"Most Wanted\"."}
{"id": "793411", "revid": "124476214", "url": "https://it.wikipedia.org/wiki?curid=793411", "title": "Silvano Fedi", "text": "La vita.\nFu studente al Liceo classico Niccol\u00f2 Forteguerri di Pistoia, dove, a causa delle sue idee antifasciste, sub\u00ec anche un pestaggio inflittogli da alcuni attivisti fascisti. Sono gli anni in cui Fedi studia e legge molto.\nIl 12 ottobre 1939 fu arrestato e successivamente condannato da parte del Tribunale speciale, a un anno di reclusione, per associazione e propaganda antinazionale. Il 10 febbraio gli fu condonata la pena e fu scarcerato, quindi fece rientro a Pistoia ove continu\u00f2 la lotta antifascista formando nel 1943 il gruppo dei comunisti libertatori a Bottegone insieme a Francesco Toni e altri compagni. \nDopo l'armistizio, nell'ottobre 1943, costitu\u00ec una formazione partigiana composta da una cinquantina di uomini: le \"Squadre Franche Libertarie\" composte soprattutto da Anarchici e Libertari e autonome dal CLN che iniziarono ad agire fra citt\u00e0 e campagna. Dal 17 al 20 ottobre, insieme a sei compagni, assalt\u00f2 a pi\u00f9 riprese il presidio della Fortezza Santa Barbara, prelevando una grande quantit\u00e0 di armi e munizioni. Successivamente la sua formazione effettu\u00f2 altre operazioni fra le quali l'assalto alla Questura di Pistoia ed al carcere delle Ville Sbertoli, con la liberazione di 54 prigionieri, fra i quali alcuni ebrei e prigionieri politici.\nNella sua formazione militarono noti partigiani come Enzo Capecchi, Artese Benesperi, Danilo Betti, Carlo Giovannelli, Brunello Biagini, Marcello Capecchi, Franco Fedi (fratello) Claudio Pallini, Santino Pratesi, Giulio Vannucchi, Giovanni Pinna e Iacopo Innocenti. Fu in contatto con Manrico Ducceschi, detto \"Pippo\" (anche lui ex studente del Liceo classico Forteguerri di Pistoia), capo della formazione partigiana XI Zona Patrioti, attiva sulla Montagna Pistoiese e Lucchese, mentre Fedi prefer\u00ec operare in pianura, muovendosi continuamente tra Pistoia, Quarrata e Serravalle Pistoiese\nIl 29 marzo del 1944 assalta un treno di armi e munizioni fermo alla stazione di Val di Brana. \u00c8 con lui Artese Benesperi che, nello scontro armato che ne deriva, uccide un ufficiale tedesco rimanendo a sua volta ferito ad una mano.\nIl 1 giugno del 1944 assalta la Questura di Pistoia e effettua il quarto attacco alla fortezza di Santa Barbara con l'aiuto dei partigiani di Montale.\nIl 29 luglio del 1944, nei pressi della Croce di Vinacciano, sulle colline pistoiesi, cadde in un'imboscata dei militari tedeschi, e fu ucciso assieme al compagno Giuseppe Giulietti. Un altro componente della sua formazione, Brunello Biagini, fu catturato e pochi giorni dopo, il primo di agosto, fucilato.\nLa tomba di Silvano Fedi \u00e8 posta nel Cimitero La Vergine di Pistoia.\nLa figura storica.\nSilvano Fedi \u00e8 considerato un martire della lotta antifascista, ed il suo contributo nella guerra partigiana \u00e8 ritenuto di grande importanza per la liberazione di Pistoia.\nL'abilit\u00e0 militare di Fedi \u00e8 tale da interessare il commediografo Giovacchino Forzano amico di Mussolini e lo stesso dittatore, nella vicenda volgendola da fatto militare a fatto personale dell'ufficiale tedesco che viene fatto passare come ucciso per problemi di onore ed evitando cos\u00ec ogni forma di rappresaglia nei confronti della popolazione civile (30 civili per un ufficiale tedesco, secondo le direttive di Kesselring). \nAl suo nome sono dedicati, a Pistoia, il corso centrale, e, pensando in particolare ai giovani, quale fu Fedi impegnato nella propria citt\u00e0, portano il suo nome anche una piscina, attualmente in stato di abbandono, ed una palestra di propriet\u00e0 della Provincia di Pistoia.\nNell'aprile del 1979 a Montechiaro in suo onore venne inaugurato un monumento in bronzo realizzato dallo scultore Umberto Bovi, su interessamento dell'ANPI locale; rappresenta un corpo disteso a terra che si disintegra, sovrastato da una stele che dal basso si espande verso l'alto in segno di liberazione. Una lapide ricorda i caduti della formazione..\nA lui sono intitolati oltre a uno degli istituti secondari di secondo grado della citt\u00e0 di Pistoia, l'Istituto Tecnico Tecnologico, anche l'Associazione Sportiva Culturale Silvano Fedi che organizza molti eventi sportivi.\nIn memoria di Silvano Fedi e delle Squadre Franche Libertarie \u00e8 stato anche realizzato un film uscito l'8 settembre 2019 e intitolato \"Pistoia 1944 - Una storia partigiana\", che racconta gli eventi della Resistenza di Silvano dall'aprile 1944 alla Liberazione di Pistoia."}
{"id": "793414", "revid": "42179", "url": "https://it.wikipedia.org/wiki?curid=793414", "title": "Philip K. Dick Award", "text": ""}
{"id": "793421", "revid": "709565", "url": "https://it.wikipedia.org/wiki?curid=793421", "title": "Musica Nuda", "text": "Musica Nuda \u00e8 un duo musicale composto da Petra Magoni e Ferruccio Spinetti.\nStoria.\nNel 2004 esce il loro primo album (intitolato semplicemente \"Musica nuda\") registrato in un pomeriggio per gioco. La voce della cantante di Pisa si esibisce in cover di canzoni gi\u00e0 famose con il solo accompagnamento del contrabbasso di Ferruccio. Nel 2006 esce il doppio CD \"Musica nuda 2\", dove nel primo ci sono solo Petra e Ferruccio e nel secondo un ospite in ogni brano, da Stefano Bollani a Nico Gori, Mirko Guerrini, Fausto Mesolella, Monica Demuru, Erik Truffaz e Nicola Stilo. Con questo album vincono il Premio Tenco nel 2006 nella categoria \"interpreti\". Sempre nel 2006 vincono al MEI come miglior tour italiano.\nA dicembre del 2006 esce \"Quam Dilecta\", CD dedicato alla musica sacra che \u00e8 una fotografia di una tourn\u00e9e svoltasi nello stesso mese per la rassegna \"Musica dei cieli\". \"Musica nuda Live \u00e0 Paris\" \u00e8 il DVD uscito sempre nel 2006 coprodotto da Petra e Ferruccio con Emauel Grancher e Bonsai Music. A settembre 2007 esce \"Live \u00e0 Fip\", CD che testimonia il concerto live tenutosi presso l'Auditorium di Radio France il 1\u00ba febbraio 2007. A giugno 2008 per l'etichetta Blue Note/Emi Italia esce \"55/21\", album con cover e brani inediti scritti da Petra e Ferruccio o da altri autori come Pacifico, Stefano Bollani, Cristina Don\u00e0, Nicola Stilo e Silvia Donati.\nA marzo 2011, sempre per l'etichetta Blue Note, esce \"Complici\", album per la prima volta prevalentemente composto da brani inediti scritti da Petra e Ferruccio ed altri autori come Carlo Marrale, Pacifico, Al Jarreau, Luigi Salerno, Alessio Bonomo, Sylvie Lewis, Pasquale Ziccardi e Massimiliano Casacci. Il CD \u00e8 stato distribuito dalle etichette Harmonia Mundi e Bonsai Music anche in Francia, Svizzera, Germania, Benelux e Canada. Nel 2013 pubblicano l'album \"Banda larga\" con etichetta Blue Note. \u00c8 un cd curato negli arrangiamenti orchestrali da Daniele Di Gregorio. Per festeggiare i 10 anni di Musica Nuda, Petra e Ferruccio hanno invitato un'intera orchestra sinfonica a suonare con loro. A marzo 2015 viene pubblicato \"Little Wonder\" dall'etichetta Warner Music Italy ed esce in Italia e in Francia. \u00c8 composto da 11 cover: da \"Is This Love\" di Bob Marley ad \"Un Vecchio Errore\" di Paolo Conte, passando per \"Far Niente\" di Chico Buarque o \u00c9dith Piaf con La Vie en rose, dove Petra Magoni e Ferruccio Spinetti ritornano ad essere un duo con solo contrabbasso e voce.\nIl 27 gennaio 2017 esce per la Warner Music il nuovo album \"Leggera\", formato da 12 brani per la prima volta tutti in italiano, composti da Peppe Servillo, Fausto Mesolella, Francesco Cusumano, Frankie hi-nrg mc, Luigi Salerno, Kaball\u00e0, Tony Canto, Alessio Bonomo, Susanna Parigi, Lelio Luttazzi, lo stesso Ferruccio Spinetti e una cover di Bruno Lauzi. Il 25 maggio 2018 il duo pubblica \"Verso Sud\", disco \"live\" registrato durante il concerto del 2016 al Teatro Comunale di Vicenza. I suoi 18 brani rappresentano un ideale viaggio nel sud dell'Italia e del mondo."}
{"id": "793430", "revid": "729019", "url": "https://it.wikipedia.org/wiki?curid=793430", "title": "Strada statale 482 Alto Polesana", "text": "La ex strada statale 482 Alto Polesana (SS 482) detta anche l'Ostigliese, ora \"strada provinciale ex SS 482 del Mincio (SP ex SS 482)\" in Lombardia e \"strada regionale 482 Altopolesana (SR 482)\" in Veneto, \u00e8 una strada provinciale e regionale italiana, istituita in seguito alla realizzazione delle varianti alla vecchia strada provinciale Mantova-Ostiglia.\nInizia il suo percorso proprio a Mantova, in prossimit\u00e0 del quartiere Lunetta, in coincidenza fra la ex strada statale 10 Padana Inferiore e la ex strada statale 236 bis Goitese, e in confluenza con la tangenziale Nord del capoluogo virgiliano. Prosegue a questo punto in direzione sud-est attraverso gli abitati di Pontemerlano, Barbasso e Governolo (nel comune di Roncoferraro), Cavecchia e Sustinente (comune di Sustinente), Libiola, Torriana e Serravalle a Po (comune di Serravalle a Po). Lungo tale tratto, fra il 1886 e il 1933 la sede stradale ospit\u00f2 il binario della tranvia Brescia-Mantova-Ostiglia.\nArrivata a Ostiglia (km 29) si innesta sulla strada statale 12 dell'Abetone e del Brennero con la quale condivide un tratto di circa 1\u00a0km. Riparte poi in direzione Correggioli (comune di Ostiglia) dove passa il confine entrando in Veneto (km 32,756). Prosegue verso est e passando per Melara, Bergantino, Castelnovo Bariano (nei pressi), Castelmassa (nei pressi), Ceneselli e Barruchella termina a Badia Polesine (km 69,086) all'innesto con la strada statale 434 Transpolesana.\nFacendo parte del sistema viario Mantova-Mare, per la ex SS 482 \u00e8 stata completata la variante Bergantino-Ponte Tedeschi che funge da circonvallazione ai centri di Bergantino, Melara e Ostiglia.\nIn seguito al decreto legislativo n. 112 del 1998, dal 2001 la gestione del tratto lombardo \u00e8 passata dall'ANAS alla Regione Lombardia, che ha provveduto al trasferimento dell'infrastruttura al demanio della Provincia di Mantova; dal 1\u00ba ottobre 2001, la gestione del tratto veneto \u00e8 passata dall'ANAS alla Regione Veneto e dal 20 dicembre 2002 la gestione \u00e8 ulteriormente passata alla societ\u00e0 Veneto Strade."}
{"id": "793437", "revid": "899609", "url": "https://it.wikipedia.org/wiki?curid=793437", "title": "Astan\u00e0", "text": ""}
{"id": "793446", "revid": "75121", "url": "https://it.wikipedia.org/wiki?curid=793446", "title": "Scalogna", "text": ""}
{"id": "793455", "revid": "547034", "url": "https://it.wikipedia.org/wiki?curid=793455", "title": "Portogallo nell'et\u00e0 delle scoperte", "text": "Per Portogallo nell'era delle grandi scoperte s'intende il periodo della storia portoghese che, nel generale contesto della c.d. \"Et\u00e0 delle scoperte\" (XV e XVI secolo), vide militari, navigatori e sovrani lusitani sinergicamente coinvolti nell'esplorazione dell'Oceano Atlantico prima e poi dell'Oceano Indiano.\nInizialmente motivata da semplici interessi commerciali e dai risvolti dei rivolgimenti politici che interessarono la penisola iberica dal termine del XIV secolo (fine della \"Reconquista\", unione delle corone di Castiglia e Aragona), questa spinta all'esplorazione fu poi animata da revanscismi crociati che non impedirono alla Corona del Portogallo di creare prima una talassocrazia e poi il primo impero coloniale europeo della storia. I portoghesi furono infatti abile a strutturare una rete di avamposti disseminati lungo le rotte battute (spesso tracciate \"ex-novo\") dai loro navigatori per soddisfare prima i loro bisogni commerciali e poi per garantire presenza politico-militare: la presenza lusitana in terra straniera cominciava con la costruzione di una \"feitoria\" (agenzia commerciale - la prima fondata nel 1445 sull'isola di Arguin al largo della Mauritania), ben presto difesa da un fortino (eventualmente una chiesa), da cui poi i locali agenti della Corona s'intromettevano negli affari indigeni sino all'eventuale occupazione territoriale.\nContestualmente a questa strutturazione politica, le esplorazioni portoghesi concorsero a dilatare enormemente la conoscenza e, soprattutto, la percezione del mondo da parte degli europei tardo-medievali.\nFondamentale fu il ruolo giocato dal Portogallo nella definizione di una rotta commerciale marittima che, dalle coste d'Africa, poteva raggiungere l'India passando per il Capo di Buona Speranza: impresa compiuto da Vasco da Gama nel biennio 1497-1498 (v.si Prima Armata d'India (Gama, 1497)) ma il cui felice esito era stato spianato nel secolo precedente dalla sistematica spinta verso sud dei vari capitani portoghesi che aveva strappato le coste africane dalle nebbie della leggenda: Gil Eanes, Diogo C\u00e3o, Bartolomeo Diaz, ecc. Il secondo grande traguardo, conseguito pochissimi anni dopo, fu la scoperta del Brasile per opera di Pedro \u00c1lvares Cabral (v.si Seconda Armata d'India (Cabral, 1500)) da dove gli esploratori lusitani partirono per esplorare e mappare tutta l'America Meridinale.\nStoria.\nContesto.\nCome popolo pi\u00f9 occidentale d'Europa, i portoghesi furono i principali esploratori durante il Medioevo. Le coste molto sviluppate sull'Oceano Atlantico ed i porti situati sulle coste e lungo i fiumi che si riversavano in esso fecero s\u00ec che il paese si trovasse ad avere una grande marineria. Poich\u00e9 lo sviluppo dei commerci via terra era molto difficile per l'interposizione dei regni di Castiglia e Aragona, spesso ostili, fu naturale sviluppare i commerci marittimi. Iniziarono quindi a commerciare con l'Inghilterra, le Fiandre e le citt\u00e0 della Lega anseatica. L'intera storia del popolo portoghese fu sempre ispirata al desiderio di nuove conquiste da parte dei suoi regnanti, subito dopo aver terminato la \"Reconquista\" contro i Mori. In nessun altro popolo europeo, nel Tardo Medioevo, era cos\u00ec profondamente insito l'antico spirito delle crociate: la guerra contro l'islam era per i portoghesi ormai un naturale destino oltre che un dovere come cristiani. L'economia portoghese comunque benefici\u00f2 del commercio con alcuni stati islamici confinanti. Il fatto di essere pagati in valuta sia nelle citt\u00e0 sia nelle campagne cre\u00f2 prosperit\u00e0 nel popolo portoghese. L'agricoltura venne diversificata importando il grano dal Marocco e trasformando le vecchie colture di frumento in pi\u00f9 remunerativi vigneti ed oliveti e fabbriche di zucchero nell'Algarve. Inoltre i buoni rapporti con alcuni regni islamici fecero s\u00ec che molti matematici e scienziati arabi si trasferissero in Portogallo venendo cos\u00ec a creare dei centri scientifici di grande importanza. Il governo portoghese sfrutt\u00f2 questa situazione per creare dei centri di ricerca che divennero una fucina di sviluppo delle tecnologie navali.\nOrigini.\nNel 1139 il Regno del Portogallo ottenne l'indipendenza dal Regno di Le\u00f3n, dopo aver raddoppiato la sua area con la \"Reconquista\" sotto Alfonso-Enrico. Entro il 1249, Alfonso III del Portogallo conquist\u00f2 il prospero regno dell'Algarve, mettendo cos\u00ec le mani sulle sue preziose risorse agricole e terminando \"de facto\" la \"Reconquista\" portoghese. Nel 1255, Lisbona divenne capitale del regno. Nel 1297, il re Dionigi del Portogallo si interess\u00f2 personalmente dell'esportazione della produzione eccedente verso altri paesi europei. Il 10 maggio 1293, Dionigi istitu\u00ec un fondo di assicurazione marittima per i commercianti portoghesi residenti nella Contea delle Fiandre che dovevano pagare determinate somme in base al tonnellaggio, maturato loro quando necessario. Vino e frutta secca dell'Algarve venivano venduti nelle Fiandre e in Inghilterra, il sale di Set\u00fabal e Aveiro era un'esportazione redditizia verso il nord Europa, e venivano esportati anche cuoio e kermes, una tintura scarlatta. Il Portogallo importava armature e munizioni, bei vestiti e diversi manufatti dalle Fiandre e dall'Italia.\nNel 1317 Re Dionigi si accord\u00f2 con il marinaio genovese Emanuele Pessagno (pt. \"'Pessanha\"'), nominandolo primo ammiraglio con privilegi commerciali con la patria in cambio di venti navi da guerra ed equipaggi, con l'obiettivo di difendere il paese dalle incursioni dei pirati musulmani, ponendo cos\u00ec la base per la marina portoghese e l'istituzione di una comunit\u00e0 mercantile genovese in Portogallo. Costretta a ridurre le proprie attivit\u00e0 nel Mar Nero, la Repubblica di Genova si era rivolta al commercio nordafricano di grano e olio d'oliva (valutato anche come fonte di energia) e alla ricerca dell'oro, navigando anche nei porti di Bruges (Fiandre) e Inghilterra. In Portogallo si stabilirono comunit\u00e0 genovesi e fiorentine, che beneficiarono dell'intraprendenza e dell'esperienza finanziaria di questi rivali della Repubblica di Venezia.\nNella seconda met\u00e0 del Trecento le epidemie di peste bubbonica determinarono un forte spopolamento: l'economia era estremamente localizzata in pochi centri abitati, e le migrazioni dalle campagne portarono all'abbandono dei terreni agricoli, con conseguente aumento della disoccupazione rurale. Solo il mare offriva alternative e la maggior parte della popolazione si stabil\u00ec nelle zone di pesca e di commercio lungo la costa. Tra il 1325 e il 1357, Alfonso IV del Portogallo concesse finanziamenti pubblici per costituire una vera e propria flotta commerciale e ordin\u00f2 le prime esplorazioni marittime, con l'aiuto dei genovesi, al comando dell'ammiraglio Pessagno. Nel 1341 le Isole Canarie, gi\u00e0 note ai marinai genovesi, furono ufficialmente scoperte sotto il patrocinio del re portoghese ma nel 1344 la Castiglia ne contese la propriet\u00e0, spingendo ulteriormente gli sforzi della marina portoghese.\nLa spinta definitiva venne innescata dal passaggio della corona portoghese dalla casa di Borgogna alla casa d'Aviz dopo la Crisi del 1383-1385 seguita alla morte di Ferdinando I del Portogallo. Re Giovanni I del Portogallo (regno 1385-1433) si trov\u00f2 presto invischiato in una lunga guerra con la Castiglia che sottrasse un gran numero di uomini alle consuete occupazioni \"civili\", abituandoli al combattimento e al saccheggio. Finita la guerra (operativamente nel 1402 ma formalmente solo nel 1411), per tenere occupate queste masse di sbandati ed, al tempo, frenare la pirateria e continuare la crociata contro i musulmani, Giovanni inizi\u00f2 ad intraprendere spedizioni oltremare.\nEsplorazione dell'Atlantico.\nNel 1415 i soldati di Re Giovanni occuparono Ceuta per controllare la navigazione lungo la costa africana oltre che di espandere il cristianesimo con l'aiuto dell'antipapa Giovanni XXIII, sfogando inoltre le velleit\u00e0 guerriere della nobilt\u00e0 ormai priva dello sfogo della \"Reconquista\" in patria. L'Infante Enrico il Navigatore (1394-1460) si guadagn\u00f2 il cavalierato durante la battaglia e comprese le possibilit\u00e0 di profitto nelle rotte commerciali sahariane. Gran Maestro del ricco Ordine del Cristo (erede lusitano dell'Ordine dei Templari) dal 1420 e detentore di preziosi monopoli sulle risorse dell'Algarve, fond\u00f2 una scuola di navigazione a Sagres e invest\u00ec nella sponsorizzazione di viaggi lungo la costa della Mauritania, riunendo un gruppo di mercanti, armatori, parti interessate e sponsor interessati alle rotte marittime, assumendo il ruolo principale nell'incoraggiare l'esplorazione marittima portoghese fino alla sua morte nel 1460. Pi\u00f9 tardi suo fratello, il principe Pietro d'Aviz, gli concesse il monopolio reale di tutti i profitti del commercio all'interno delle aree scoperte.\nNel 1419, due dei capitani di Enrico, Jo\u00e3o Gon\u00e7alves Zarco e Trist\u00e3o Vaz Teixeira furono spinti da una tempesta a Madera, un'isola disabitata al largo della costa africana che probabilmente era nota agli europei fin dal XIV secolo. Nel 1420 Zarco e Teixeira vi tornarono con Bartolomeu Perestrelo e iniziarono l'insediamento portoghese delle isole. Un tentativo portoghese di catturare Gran Canaria, parzialmente colonizzata dagli spagnoli nel 1402, non ebbe successo e incontr\u00f2 le proteste della Castiglia. Sebbene i dettagli esatti siano incerti, le prove cartografiche suggeriscono che le Azzorre furono probabilmente scoperte nel 1427 da navi portoghesi che operavano sotto la direzione di Enrico e colonizzate nel 1432: i portoghesi erano gi\u00e0 in grado di navigare ad almeno 745 miglia (1.200 km) dalla loro costa! Nelle isole appena colonizzate, come in Algarve, furono coltivati, sempre dai genovesi, il grano prima e poi la canna da zucchero, diventando attivit\u00e0 redditizie. La spinta all'esplorazione marittima fu contestualmente incentivata dai rovesci della guerra di terra in Africa. Enrico il Navigatore era infatti riuscito a difendere Ceuta dai Mori nel 1418 ma in una spedizione contro Tangeri, intrapresa da suo fratello Edoardo del Portogallo (regno 1433-1438) nel 1436, i portoghesi vennero sconfitti e poterono scampare alla distruzione cedendo in ostaggio Ferdinando d'Aviz (1402\u20131443) il giovane fratello del Re e di Enrico, poi chiamato il \"Costante\" per la forza dimostrata nella sua prigionia: mor\u00ec nel 1443 a F\u00e8s in Marocco rifiutando che si pagasse un riscatto per la sua liberazione.\nPi\u00f9 o meno nello stesso periodo del fallito attacco alle Isole Canarie, gli uomini del Navigatore iniziarono ad esplorare la costa nordafricana. I marinai temevano ci\u00f2 che si trovava al di l\u00e0 di Capo Bojador e non sapevano se fosse possibile tornare indietro una volta superato. Enrico voleva invece sapere fino a che punto si estendevano i territori musulmani in Africa e se era possibile raggiungere l'Asia via mare, sia per raggiungere la fonte del lucroso commercio delle spezie, sia forse per unire le forze con il regno cristiano da tempo perduto del Prete Gianni che si diceva esistesse da qualche parte nelle \"Indie\". Nel 1434, uno dei capitani di Enrico, Gil Eanes, doppi\u00f2 Capo Bojador, sfatandone il mito. Pochi mesi dopo, il primo gruppo di schiavi neri venne portato a Lisbona ed il commercio degli schiavi divenne presto l'affare pi\u00f9 importante del Portogallo. Una volta superata la barriera psicologica di Capo Bojador, fu pi\u00f9 facile sondare ulteriormente lungo la costa. Entro due decenni di esplorazione, le navi portoghesi avevano aggirato il Sahara. L'esplorazione verso ovest continu\u00f2 nello stesso periodo: Diogo de Silves scopr\u00ec l'isola di Santa Maria (Azzorre) nel 1427 e negli anni successivi i marinai portoghesi scoprirono e si stabilirono nel resto dell'arcipelago.\nIn madrepatria, nel frattempo, la Corona era pressata dalla nobilt\u00e0. Morto Edoardo poco dopo i fatti di Tangeri, gli successe il figlio minorenne Alfonso V del Portogallo (regno 1438-1481) su cui per\u00f2 si trov\u00f2 a dover badare lo zio Giovanni d'Aviz, connestabile del regno. Morto Giovanni, fu un altro fratello, Pietro d'Aviz, a caricarsi dell'onere della reggenza nel 1440. Fu appunto Pietro a concedere ad Enrico il Navigatore il monopolio della navigazione, della guerra e del commercio nelle terre a sud di Capo Bojador nel 1443, monopolio poi ratificato dalle bolle papali \"Dum Diversas\" (1452) e \"Romanus Pontifex\" (1455) che concedevano al Portogallo un monopolio commerciale per i paesi appena scoperti, ponendo le basi per la creazione dell'impero portoghese. La mossa di Pietro fu forse motivata dalla volont\u00e0 di garantirsi l'appoggio di Enrico contro il loro intrigante fratellastro, Alfonso I di Braganza, che in capo a pochi anni divenne il pi\u00f9 fidato consigliere di re Alfonso che nel 1446 si emancip\u00f2 dalla reggenza e prese a governare da s\u00e9. Le tensioni in seno alla famiglia reale sfociarono in una guerra civile nel 1449 nella quale Pietro d'Aviz per\u00ec e fu sconfitto.\nEnrico rest\u00f2 relativamente estraneo al conflitto tra i fratelli, concentrandosi sulle esplorazioni ora accelerate dall'introduzione, stimata alla met\u00e0 del XV secolo, della caravella, una nave molto pi\u00f9 maneggevole di quelle disponibili in Europa all'epoca. Forti di questa miglioria tecnologica, i navigatori portoghesi raggiunsero latitudini sempre pi\u00f9 meridionali, avanzando a una velocit\u00e0 media di un grado all'anno. Il Senegal venne raggiunto nel 1445 assieme a Capo Verde e sempre in quell'anno fu fondato il primo avamposto commerciale (\"feitoria\") sull'isola di Arguin al largo della costa della Mauritania, per attirare commercianti musulmani e monopolizzare gli affari nelle rotte percorse nel Nord Africa, dando inizio alla catena di \"feitoria\" portoghesi lungo la costa. Nel 1446, \u00c1lvaro Fernandes si spinse quasi fino alla Sierra Leone. A partire dal 1450, re Alfonso V inizi\u00f2 a sponsorizzare le imprese dello zio. In quel tempo, Alvise Da Mosto raggiunse il fiume Gambia (Senegal) e poi (1455-1456) scopr\u00ec, probabilmente avvist\u00f2, le prime cinque isole dell'arcipelago di Capo Verde, poi raggiunte ed esplorate da Antonio da Noli. Nel 1459 un geografo, cartografo e monaco camaldolese veneziano, Fra Mauro, realizz\u00f2 per il re del Portogallo un planisfero del vecchio Mondo, oggi andato perduto. Nel 1460, la costa africana era stata esplorata fino al Golfo di Guinea (attuale Sierra Leone).\nEsplorazioni dopo Enrico il Navigatore.\nA seguito dei primi magri ritorni delle esplorazioni africane, nel 1469 il Re Alfonso, ora detto \"l'Africano\", concesse il monopolio del commercio in una parte del Golfo di Guinea a Fern\u00e3o Gomes al costo di 200.000 real l'anno e a patto che esplorasse 100 leghe (480 km) di costa ogni anno per cinque anni. Gomes impieg\u00f2 gli esploratori Jo\u00e3o de Santar\u00e9m, Pedro Escobar, Lopo Gon\u00e7alves, Fern\u00e3o do P\u00f3 e Pedro da Sintra, andando ben oltre quanto richiestogli. Sotto il suo patrocinio, gli esploratori portoghesi attraversarono l'Equatore entrando nell'emisfero australe e trovarono le isole del Golfo di Guinea, tra cui S\u00e3o Tom\u00e9 e Pr\u00edncipe.\nNel 1471, gli esploratori di Gomes raggiunsero Elmina sulla Costa dell'Oro (attuale Ghana) e scoprirono un fiorente commercio d'oro via terra tra i nativi e i commercianti arabi e berberi. Gomes stabil\u00ec l\u00ec il proprio avamposto commerciale che divenne noto come \"A Mina\" (it. \"La miniera\"). Il commercio tra Elmina e il Portogallo crebbe nel decennio successivo.\nIn madrepatria, nel frattempo, le scelte avventate d'espansionismo iberico di Alfonso V non furono coronate da altrettanto successo. Il Portogallo scaten\u00f2 la Guerra di successione castigliana (1475-1479) e ne usc\u00ec sconfitto. L'erede e successore di Alfonso, Giovanni II (regno 1481-1495) si trov\u00f2 cos\u00ec con un regno da riorganizzare e, dopo aver ristabilito l'alleanza con la Castiglia e l'amicizia con l'Inghilterra, vide nelle esplorazioni la possibilit\u00e0 di ammassare le risorse necessarie per piegare la nobilt\u00e0. Nel 1481, poco dopo l'incoronazione, Re Giovanni fece costruire il forte di \"S\u00e3o Jorge da Mina\" (Castello di Elmina) e una \"feitoria\" per proteggere il commercio dell'oro ghanese che fu presto assorbito come monopolio reale e garant\u00ec a Giovanni II i fondi necessari per finanziare buona parte delle successive scoperte sul suolo africano. Con il rinnovato patrocinio regio, nel 1482 Diogo C\u00e3o scopr\u00ec la foce del fiume Congo e nel 1486 raggiunse Cape Cross (attuale Namibia), presso il Tropico del Capricorno. Ormai ricco e sicuro del suo potere (i nobili pi\u00f9 riottosi erano stati fatti giustiziare nel biennio 1483-1484) Giovanni \"il Perfetto\", come volle essere chiamato, continu\u00f2 nel solco tracciato, investendo nelle esplorazioni per arricchire la Corona.\nNel 1488, Bartolomeo Diaz doppi\u00f2 il Capo di Buona Speranza, sulla punta meridionale dell'Africa, smentendo l'idea esistente dai tempi di Claudio Tolomeo secondo cui l'Oceano Indiano era separato dall'Atlantico. Diaz non si spinse fino alle Indie; giunse fino all'altezza dell'odierna Port Elizabeth e poi torn\u00f2 indietro. Sempre in questo periodo, P\u00earo da Covilh\u00e3 raggiunse l'India via terra, traversando l'Egitto e lo Yemen e visitando il Madagascar; raccomand\u00f2 comunque l'esplorazione della rotta meridionale.\nMentre i portoghesi esploravano le coste dell'Africa, lasciarono una serie di padr\u00e3o (lett. \"stendardo\"), croci di pietra incise con lo stemma portoghese che contrassegnava le loro rivendicazioni, e costruirono forti e \"feitoria\" dalle quali i portoghesi massimizzarono i profitti del commercio di schiavi e dell'oro. Nel frattempo la colonizzazione progrediva nelle Azzorre ed a Madera, dove veniva prodotto zucchero e vino.\nUn altro vettore di scoperte fu la rotta verso ovest lungo la quale scoprirono il Mar dei Sargassi e probabilmente raggiunsero la Nuova Scozia prima del 1492. A Madera, con l'aiuto dei genovesi, intraprese la produzione di una pregiata variet\u00e0 di vino dolce e liquoroso.\nIl trattato di Tordesillas (1494) e la spartizione del mondo.\nDopo il 1492 la scoperta delle Indie Occidentali da parte di Cristoforo Colombo rese necessario ridiscutere le sfere di influenza oceaniche di Spagna e Portogallo ch'erano gi\u00e0 state sommariamente distinte nel Trattato di Alc\u00e1\u00e7ovas (1479) che aveva chiuso la guerra di successione castigliana. Il nuovo accordo, frutto di una mediazione diplomatica \"ad hoc\", fu il celebre Trattato di Tordesillas, firmato il 7 giugno 1494, che modificava le delimitazioni autorizzate da Papa Alessandro VI con la bolla \"Inter Caetera\" del 4 maggio 1493. Il trattato dava al Portogallo tutte le terre che potevano essere scoperte a est di una linea retta che collegava il Polo artico al Polo antartico ad una distanza di 370 leghe ad ovest di Capo Verde. La Spagna riceveva le terre scoperte ad ovest di questa linea. Le difficolt\u00e0 di misurazione erano per\u00f2 notevoli causa l'impossibilit\u00e0 di misurare correttamente la longitudine e la linea di demarcazione non pot\u00e9 essere determinata correttamente, sottoponendo il trattato a diverse interpretazioni sino al 1777. Su questo si basarono le rivendicazioni portoghesi sul Brasile e quelle spagnole sulle Molucche (v. seguito).\nLa redazione del trattato richiese nove anni di negoziati tra Portogallo e Spagna, in buona parte prolungati proprio dai lusitani. Si ritiene oggi si sia trattato di un rallentamento volontario, volto a permettere ai portoghesi di massimizzare il successo del viaggio di Bartolomeo Diaz oltre il Capo di Buona Speranza con spedizione tenute segrete ai concorrenti.\nIl Trattato di Tordesillas fu molto importante per i portoghesi quale riconoscimento del prestigio da loro acquisito. Questo prestigio venne ingigantito quando, al volgere del secolo, Vasco da Gama raggiunse l'India.\nLa rotta per l'India e per il Brasile.\nMorto Giovanni II, gli succedette il nipote Manuele I del Portogallo (regno 1495-1521) \"il Grande\" o \"il Fortunato\", che continu\u00f2 a promuovere le esplorazioni prima come vettore di arricchimento personale e poi con l'intento di colonizzare l'Africa \"alle spalle\" dell'Islam per portare la promuovere la \"guerra santa\" in Terrasanta da sud.\nLa flotta di Vasco da Gama, quattro navi e 170 uomini d'equipaggio, lasci\u00f2 il Portogallo l'8 luglio 1497. Doppi\u00f2 il Capo e prosegu\u00ec lungo la costa dell'Africa orientale fino a Malindi dove prese a bordo un pilota arabo che lo guid\u00f2 attraverso l'Oceano Indiano fino a Calicut, sulla costa del Malabar (India) nel maggio 1498. Dopo alcuni conflitti, Gama ricevette una lettera ambigua per il commercio dallo Zamorin di Calicut, lasciando l\u00ec alcuni uomini per stabilire una \"feitoria\".\nIl viaggio di Vasco da Gama a Calicut fu il punto di partenza per il dispiegamento di \"feitoria\" lungo la costa orientale dell'Africa e nell'Oceano Indiano. Poco dopo fu istituita a Lisbona la Casa da \u00cdndia per amministrare il monopolio reale della navigazione e del commercio. L'esplorazione perse presto il sostegno privato e si svolse sotto il patrocinio esclusivo della Corona portoghese.\nIl secondo viaggio in India fu effettuato nel 1500 al comando di Pedro \u00c1lvares Cabral. Mentre seguiva la stessa rotta sud-occidentale attraverso l'Oceano Atlantico come Gama per sfruttare i venti pi\u00f9 favorevoli, Cabral approd\u00f2 sulla costa brasiliana. Questa fu probabilmente una scoperta accidentale ma \u00e8 stato ipotizzato che i portoghesi sapessero segretamente dell'esistenza del Brasile e che si trovasse dalla loro parte della linea di Tordesillas. Cabral raccomand\u00f2 al re portoghese che la terra fosse esplorata e due viaggi successivi furono inviati nel 1501 e nel 1503. La terra fu trovata abbondante in \"pau-brasil\" da cui in seguito eredit\u00f2 il suo nome, ma l'incapacit\u00e0 di trovare oro o argento signific\u00f2 che per il momento gli sforzi portoghesi si concentrarono sull'India.\nColonizzazione del Brasile.\nNel 1530, Re Giovanni III (regno 1521-1557) avvi\u00f2 la colonizzazione del Brasile impostandola su di un sistema di 15 \"capitani ereditari\" (pt. \"capitanias heredit\u00e1rias\") che venivano dati a chiunque volesse amministrarli ed esplorarli, per superare la necessit\u00e0 di difendere il territorio. Una spedizione al comando di Gon\u00e7alo Coelho nel 1503 aveva infatti trovato dei francesi che facevano incursioni nel territorio brasiliano. Nello stesso anno, una spedizione comandata da Martim Afonso de Sousa fu inviata a pattugliare l'intera costa brasiliana, scacciare eventuali intrusi francesi e creare le prime citt\u00e0 coloniali: S\u00e3o Vicente sulla costa e S\u00e3o Paulo vicino al bordo dell'altopiano interno (\"planalto\") ed alla \"Serra do Mar\". Dei 15 capitani originari, solo due, Pernambuco e S\u00e3o Vicente, prosperarono. Con la colonizzazione, giunse l'industria della canna da zucchero le cui intense richieste di manodopera furono soddisfatte prima con i nativi americani, pratica abbandonata anche sia a causa dell'alta mortalit\u00e0 degli \"indios\" dovuta a malattie, come il vaiolo, importate dai conquistatori europei sia per l'intervento papalino tramite la bolla \"Veritas Ipsa\" che minacciava la scomunica per chi li schiavizzava, e con gli schiavi africani poi.\nFallite le capitanerie, Giovanni III invi\u00f2 truppe per avviare una colonizzazione massiccia. Nel 1549 Tom\u00e9 de Sousa stabil\u00ec il governo centrale nella colonia a Salvador, ristruttur\u00f2 le capitanerie e (1551) organizz\u00f2 la prima diocesi. Il secondo governatore, Duarte da Costa (1553-1557), avvi\u00f2 la guerra con gli \"indios\". Il terzo governatore, Mem de S\u00e1 (1557-1573), sconfisse gli \"indios\" e con l'aiuto dei missionari gesuiti scacci\u00f2 i calvinisti francesi che avevano fondato una colonia, Francia antartica, presso il territorio di Rio de Janeiro ove suo nipote, Est\u00e1cio de S\u00e1, fond\u00f2 la celebre citt\u00e0 nel 1565.\nDopo il 1640, i governatori del Brasile iniziarono a usare il titolo di vicer\u00e9. Il Brasile divent\u00f2 ufficialmente un vicereame intorno al 1763, quando la capitale dello stato del Brasile venne trasferita a Rio de Janeiro. Nel 1775 tutti gli stati del Brasile (Brasile, Maranh\u00e3o e Gr\u00e3o-Par\u00e1) vennero unificati sotto il governo di Rio de Janeiro.\nEsplorazione dell'Oceano Indiano.\nL'obiettivo del Portogallo nell'Oceano Indiano era quello di garantire il monopolio del commercio delle spezie. Approfittando delle rivalit\u00e0 che opponevano gli ind\u00f9 ai musulmani, i portoghesi stabilirono diversi forti e avamposti commerciali tra il 1500 e il 1510. Nell'Africa orientale, i piccoli stati islamici lungo la costa del Mozambico, Kilwa, Brava, Sofala e Mombasa furono distrutti o divennero sudditi o alleati del Portogallo. P\u00earo da Covilh\u00e3 aveva raggiunto l'Etiopia, viaggiando segretamente via terra, gi\u00e0 nel 1490 e una missione diplomatica raggiunse il sovrano di quella nazione il 19 ottobre 1520.\nNel 1500, la seconda \"Armada\" d'India (che approd\u00f2 anche in Brasile) esplor\u00f2 la costa dell'Africa orientale, dove Diogo Dias scopr\u00ec l'isola che chiam\u00f2 San Lorenzo, in seguito conosciuta come Madagascar. Questa flotta, comandata da Pedro \u00c1lvares Cabral, arriv\u00f2 a Calicut a settembre, dove fu firmato il primo accordo commerciale in India. Per un breve periodo vi fu installata una \"feitoria\" ma il 16 dicembre fu attaccata dai musulmani e molti portoghesi, tra cui P\u00earo Vaz de Caminha, morirono. Dopo aver bombardato Calicut come rappresaglia, Cabral allacci\u00f2 contatti con Kochi, citt\u00e0-stato rivale di Calicut. Approfittando della rivalit\u00e0 tra il \"Maharaja\" di Kochi e lo Zamorin di Calicut, i portoghesi furono ben accolti e visti come alleati, ottenendo il permesso d'erigere un forte (Fort Manuel) e una \"feitoria\" che fu il primo insediamento europeo in India. L\u00ec nel 1503 fu eretta la Chiesa di San Francesco. Nel 1502, la quarta \"Armada\" d'India di Vasco da Gama prese l'isola di Kilwa sulla costa della Tanzania, dove nel 1505 fu costruito il primo forte portoghese dell'Africa orientale per proteggere le navi che navigavano nel commercio con l'India orientale.\nNel 1505 re Manuele I del Portogallo nomin\u00f2 Francisco de Almeida primo vicer\u00e9 dell'India portoghese per un periodo di tre anni, dando inizio al governo portoghese d'India con sede a Kochi. Quell'anno l\"'Armada\" portoghese conquist\u00f2 Kannur ove fondarono Forte Sant'Angelo. Il figlio del vicer\u00e9, Louren\u00e7o de Almeida, arriv\u00f2 a Ceylon (attuale Sri Lanka), dove scopr\u00ec la fonte della cannella. Trovandola divisa in sette regni rivali, stabil\u00ec un patto di difesa con il regno di Kotte ed estese il controllo nelle zone costiere, dove nel 1517 fu fondata la fortezza di Colombo.\nNel 1506, una flotta portoghese al comando di Trist\u00e3o da Cunha e Alfonso de Albuquerque, conquist\u00f2 Socotra all'ingresso del Mar Rosso e Mascate nel 1507, non essendo riuscita a conquistare Hormuz, seguendo una strategia volta a chiudere quegli ingressi nell'Oceano Indiano. Nello stesso anno furono costruite fortezze a Mozambico e Mombasa, sulla costa del Kenya. Il Madagascar fu parzialmente esplorato da Cunha e nello stesso anno furono scoperte le Mauritius.\nNel 1509, i portoghesi vinsero la battaglia di Diu contro le forze combinate del sultano ottomano Bayezid II, del sultano degli Agiuran, del sultano mamelucco del Cairo, dello Zamorin, della Repubblica di Venezia e della Repubblica ragusana (Dubrovnik). La vittoria portoghese fu fondamentale per il controllo dell'Oceano Indiano: i turchi e gli egiziani ritirarono le loro flotte dall'India, lasciando i mari ai portoghesi che stabilirono un dominio commerciale che dur\u00f2 quasi un secolo, aiutando notevolmente la crescita dell'impero portoghese, e fu il primo dominio coloniale europeo in Asia!\nSotto il governo di Albuquerque, Goa fu presa dal sultanato di Bijapur nel 1510 con l'aiuto del corsaro ind\u00f9 Timoji. Ambito per essere il miglior porto della regione, principalmente per il commercio di cavalli arabi per i sultanati del Deccan, divenne la nuova sede indiana dei portoghesi dopo l'iniziale soggiorno a Kochi. Nonostante i continui attacchi, Goa divenne sede del governo portoghese, l'Estado da India (it. \"Stato dell'India\"), con la condiscendenza dei regni vicini: Gujarat e Calicut inviarono ambasciate, offrendo alleanze e concessioni. Albuquerque avvi\u00f2 quell'anno a Goa la prima zecca portoghese in India, cogliendo l'occasione per annunciare il traguardo raggiunto.\nSpedizioni nel Sud-Est Asiatico e Trattato di Saragozza (1529).\nNell'aprile del 1511, Alfonso de Albuquerque salp\u00f2 per Malacca (Malesia), il punto orientale pi\u00f9 importante della rete commerciale, dove i malesi incontrarono commercianti gujarati, cinesi, giapponesi, giavanesi, bengalesi, persiani e arabi, descritti da Tom\u00e9 Pires quanto inestimabile. Il porto di Malacca divenne quindi la base strategica per l'espansione commerciale portoghese verso la Cina e il Sud-est asiatico, sotto la supervisione del dominio portoghese in India con capitale a Goa. A difesa della citt\u00e0 fu eretto un forte fortilizio, detto \"A Famosa\", di cui rimane ancora oggi una delle sue porte. Venuto a conoscenza delle ambizioni siamesi su Malacca, Albuquerque invi\u00f2 immediatamente Duarte Fernandes in missione diplomatica nel regno del Siam (odierna Thailandia), dove fu il primo europeo ad arrivare, stabilendo relazioni amichevoli tra i due regni. Nel novembre di quell'anno, conoscendo la posizione delle cosiddette \"Isole delle Spezie\" nelle Molucche, Albuquerque invi\u00f2 una spedizione per trovarle. Guidata da Ant\u00f3nio de Abreu, la spedizione arriv\u00f2 all'inizio del 1512. Abreu pass\u00f2 da Ambon, mentre il suo vice comandante Francisco Serr\u00e3o avanz\u00f2 a Ternate, dove fu consentita l'erigenda di un fortino portoghese. Nello stesso anno, in Indonesia, i portoghesi presero Makassar, raggiungendo Timor Est nel 1514. Partendo da Malacca, Jorge \u00c1lvares giunse nel sud della Cina nel 1513. A questa prima visita segu\u00ec l'arrivo dei portoghesi a Canton, dove si stabilirono rapporti commerciali con il Celeste Impero. In seguito sarebbe stata fondata una \"feitoria\" a Macao.\nNel 1515, Albuquerque riusc\u00ec a conquistare Hormuz, facendone uno stato-vassallo. Aden, tuttavia, resistette sia ad Albuquerque sia al suo successore, Lopo Soares de Albergaria, nel 1516. Il Bahrein fu conquistato nel 1521, quando una forza guidata da Ant\u00f3nio Correia sconfisse il re di Jabrid, Muqrin ibn Zamil. Con una serie mutevole di alleanze, i portoghesi dominarono gran parte del Golfo Persico meridionale per i successivi cent'anni. Mozambico, ora porto strategico sulla rotta tra Lisbona e Goa, fu irrobustito con un forte, \"S\u00e3o Sebasti\u00e3o\", e un ospedale. Nelle Azzorre, l\"'Armada\" delle Isole proteggeva le navi dalle Indie in rotta verso Lisbona.\nNel 1525, dopo la spedizione di Fern\u00e3o de Magalh\u00e3es (1519-1522), la Spagna di Carlo V invi\u00f2 una spedizione per colonizzare le isole Molucche, sostenendo che erano nella sua zona di pertinenza del Trattato di Tordesillas che non poneva limiti ad Oriente. Guidata da Garc\u00eda Jofre de Loa\u00edsa, la spedizione raggiunse le Molucche, attraccando a Tidore. Il conflitto con i portoghesi gi\u00e0 stabilito nella vicina Ternate era inevitabile, iniziando quasi un decennio di schermaglie. Un accordo fu raggiunto solo con il Trattato di Saragozza (1529), che diede le Molucche al Portogallo e le Filippine alla Spagna.\nNel 1534 il Gujarat fu occupato dai Moghul e il Sultano Bahadur Shah del Gujarat fu costretto a firmare il Trattato di Bassein (1534) con i portoghesi, stabilendo un'alleanza per riconquistare il paese, dando in cambio Daman, Diu, Mumbai e Bassein. Nel 1538 la fortezza di Diu fu nuovamente circondata da navi ottomane. Un altro assedio fall\u00ec nel 1547, ponendo fine alle ambizioni ottomane e confermando l'egemonia portoghese.\nNel 1542 il missionario Francesco Saverio, cofondatore insieme a Ignazio di Loyola dell'Ordine dei gesuiti, arriv\u00f2 a Goa al servizio del Re Giovanni III con incarico di una nunziatura apostolica. Nel 1543 Francisco Zeimoto, Ant\u00f3nio Mota e altri arrivarono per la prima volta in Giappone. Secondo Fern\u00e3o Mendes Pinto, che sostenne d'aver partecipato al viaggio, sbarcarono a Tanegashima dopo una violenta tempesta e l\u00ec gli indigeni furono tanto colpiti dalle armi da fuoco europee che presero immediatamente a fabbricarne di proprie su larga scala. Nel 1557 le autorit\u00e0 cinesi permisero ai portoghesi di stabilirsi a Macao previo pagamento annuale, creando un magazzino nel commercio triangolare tra Cina, Giappone ed Europa. Nel 1570 i portoghesi acquistarono un porto giapponese dove fondarono la citt\u00e0 di Nagasaki, creando cos\u00ec un centro commerciale che per molti anni fu la porta del Giappone per il mondo ed avviando quello che nella Storia del Giappone \u00e8 chiamato \"Periodo del commercio Nanban\" (\u5357\u86ee\u8cbf\u6613 nanban-b\u014deki?, lett. \"commercio con i barbari meridionali\").\nIl Portogallo stabil\u00ec porti commerciali in localit\u00e0 remote come Goa, Ormuz, Malacca, Kochi, le isole Molucche, Macao e Nagasaki. Proteggendo il suo commercio dai concorrenti europei e asiatici, il Portogallo ha dominato non solo il commercio tra Asia ed Europa, ma anche gran parte del commercio tra diverse regioni dell'Asia, come India, Indonesia, Cina e Giappone. I missionari gesuiti, come il basco Francesco Saverio, seguirono i portoghesi per diffondere il cristianesimo cattolico romano in Asia con alterne fortune.\nSviluppi.\nNella primavera nel 1578, re Sebastiano I del Portogallo decise di rafforzare l'influenza portoghese sul Marocco. Il re s'imbarc\u00f2 a Bel\u00e9m con una flotta di 800 navi e circa 20.000 uomini. Il 4 agosto schier\u00f2 le proprie truppe nei pressi di Alc\u00e1cer-Quibir incurante della grande supremazia di uomini su cui poteva contare il suo rivale Mulay Abd al-Malik, che aveva radunato all'incirca 40.000 cavalieri. La battaglia dur\u00f2 circa 5 ore e nonostante il comportamento eroico dei soldati portoghesi si concluse in una carneficina. Soltanto alcune centinaia di cavalieri portoghesi riuscirono a riparare nelle piazzeforti costiere. Il corpo di re Sebastiano non fu mai trovato. Alla sua morte gli succedette il prozio Enrico I. La scomparsa del giovane re precipit\u00f2 il suo paese in una profonda crisi dinastica che si concluder\u00e0 con l'unione della corona portoghese con quella spagnola, la c.d. \"Unione iberica\" orchestrata da Filippo II di Spagna.\nFilippo promise di mantenere gli imperi di Spagna e Portogallo giuridicamente distinti, lasciando l'amministrazione dell'Impero portoghese ai cittadini portoghesi, con un vicer\u00e9 del Portogallo a Lisbona. L'Asburgo fece addirittura trasferire la capitale a Lisbona per un periodo di due anni (1581-83) poich\u00e9 era la citt\u00e0 pi\u00f9 importante della penisola iberica. Tutte le colonie portoghesi accettarono il nuovo stato di cose tranne le Azzorre che sostennero Antonio, priore di Crato, un pretendente al trono lusitano sostenuto dalla regina francese Caterina de' Medici in cambio della promessa di cedere il Brasile alla Francia. Le forze spagnole riuscirono infine a catturare le isole nel 1583.\nIl confine tracciato a Tordesillas tra i domini spagnoli e quelli portoghesi in Sud America fu sempre pi\u00f9 ignorato dai portoghesi, che si spinsero oltre, penetrando nel cuore del Brasile ed espandendo il loro territorio verso ovest. Le missioni esplorative furono condotte sia per iniziativa del governo portoghese sia per iniziativa di privati (i cosiddetti \"bandeirantes\"). Queste spedizioni durarono per anni avventurandosi in regioni sconosciute, inizialmente per catturare i nativi e costringerli alla schiavit\u00f9, per poi concentrarsi sulla ricerca di miniere d'oro, argento e diamanti. Le reti commerciali dell'Impero spagnolo furono monopolizzate dai mercanti portoghesi che s'arricchirono grazie al commercio delle spezie orientali e alla tratta degli schiavi africani, venduti sui mercati della Nuova Spagna a prezzi maggiori di quelli che si potevano ottenere in Brasile. In Estremo Oriente, Manila fu incorporata nella rete commerciale Macao-Nagasaki, consentendo ai luso-macanesi di agire come agenti commerciali per gli spagnoli filippini e di utilizzare l'argento spagnolo proveniente dalle Americhe nel commercio con la Cina.\nL'unione delle corone priv\u00f2 per\u00f2 il Portogallo d'una politica estera indipendente, pertanto i nemici della Spagna diventarono anche i nemici del Portogallo. I rapporti con l'Inghilterra, alleata di Lisbona dal 1386, si deteriorarono all'improvviso; venne persa Ormuz. Gli aiuti inglesi alle ribellioni contro la Spagna garantirono perlomeno la continuazione dell'alleanza. Le guerre contro gli olandesi portarono ad una grave perdita degli empori commerciali in Asia (es. Ceylon), Africa e Sudamerica. Nonostante i portoghesi non furono pi\u00f9 in grado di riconquistare l'intera isola di Ceylon, riuscirono a riprendersene la regione costiera. Il Brasile, approfittando della debolezza portoghese nel Seicento, venne parzialmente conquistato dai francesi e, soprattutto, dagli olandesi che, fino alla dissoluzione dell'Unione iberica (1640), colonizzarono grandi porzioni di territorio brasiliano: un'intrusione che sarebbe stata una durevole fonte di preoccupazione per il Portogallo.\nScienza nautica portoghese.\nIl succedersi delle spedizioni e l'esperienza maturata dai piloti portarono a un'evoluzione abbastanza rapida della scienza nautica portoghese, dotando il regno d'una \"\u00e9lite\" di astronomi, navigatori, matematici e cartografi. Tra di loro c'era il matematico Pedro Nunes che studi\u00f2 come determinare la latitudine dalle stelle e Jo\u00e3o de Castro che fece importanti osservazioni sulla declinazione magnetica lungo il percorso intorno all'Africa.\nNavi.\nFino al XV secolo, i portoghesi si limitarono alla navigazione di cabotaggio utilizzando legni \"vecchi\" come il gozzo e barinello, antiche navi da carico utilizzate nel Mediterraneo. Queste barche erano piccole e fragili, con un solo albero con una vela quadrangolare fissa e non avevano le capacit\u00e0 per superare le difficolt\u00e0 di navigazione associate all'esplorazione oceanica verso sud, poich\u00e9 i forti venti, le secche e le forti correnti oceaniche sopraffacevano facilmente le loro capacit\u00e0. Sono associati alle prime scoperte (Madera, le Azzorre, le Canarie) e alle prime esplorazioni della costa nord-occidentale dell'Africa a sud fino ad Arguim nell'attuale Mauritania.\nLa nave che ha davvero lanciato la prima fase delle scoperte portoghesi lungo la costa africana \u00e8 stata la caravella, un legno innovativo, sviluppato dal modello dei pescherecci esistenti. Agile e facile da manovrare, con una stazza da 50 a 160 tonnellate e da 1 a 3 alberi, con vele triangolari latine che permettevano l'orzata. La caravella beneficiava poi d'una maggiore capacit\u00e0 di virare. La limitata capacit\u00e0 di carico e equipaggio della caravella erano i suoi principali svantaggi, ma questi non ne ostacolavano il successo. Tra le famose caravelle ci sono la \"Berrio\" che fu la prima nave della Prima Armata d'India (Gama, 1497) a tornare in Portogallo, e la \"Nossa Senhora da Anuncia\u00e7\u00e3o\" che navig\u00f2 nella Seconda Armata d'India (Cabral, 1500).\nCon l'inizio della lunga navigazione oceanica, furono sviluppate anche navi pi\u00f9 grandi. \"Nau\" era letimo arcaico portoghese di qualsiasi grande nave, principalmente navi mercantili. A causa della pirateria che affliggeva le coste, iniziarono ad essere utilizzate nella marina e furono dotate di porte per cannoni, che portarono alla classificazione delle \"nau\" secondo la potenza dell'artiglieria di bordo. Furono anche adattati al crescente commercio marittimo: da 200 tonnellate di capacit\u00e0 nel XV secolo a 500 tonnellate dopo, divennero imponenti nel XVI secolo, avendo solitamente due ponti, castelli da combattimento a prua e a poppa, e da due a quattro alberi con vele sovrapposte. Nei viaggi in India nel XVI secolo si usavano anche le caracche, grandi navi mercantili con bordo alto (bordo libero) e tre alberi con vele quadre, che spesso raggiungevano le 2000 tonnellate.\nNavigazione astronomica.\nGi\u00e0 nel XIII secolo era nota la navigazione astronomica, guidata dalla posizione del sole. Per la navigazione celeste i portoghesi, come altri europei, usavano strumenti di navigazione arabi quali l'astrolabio e il quadrante. Crearono anche il bastone di Giacobbe per misurare in mare l'altezza del sole e di altre stelle. La Croce del Sud divenne un nuovo punto di riferimento dopo che Jo\u00e3o de Santar\u00e9m e Pedro Escobar raggiunsero l'emisfero australe nel 1471. L'utilizzo di tale costellazione richiese correzioni, poich\u00e9 i risultati variavano nel corso dell'anno. Per questo i portoghesi utilizzavano le Effemeridi, preziosi strumenti per la navigazione oceanica che conobbero una notevole diffusione nel XV secolo. Queste tabelle hanno rivoluzionato la navigazione, consentendo ai naviganti di calcolare la loro latitudine. Vasco da Gama e Pedro \u00c1lvares Cabral usarono le tavole dell\"'Almanach Perpetuum\" dell'astronomo Abraham Zacuto, pubblicate a Leiria nel 1496 insieme al suo astrolabio migliorato.\nTecnica di navigazione.\nOltre all'esplorazione costiera, i portoghesi fecero anche viaggi nell'oceano per raccogliere informazioni meteorologiche e oceanografiche: in questi viaggi furono scoperti gli arcipelaghi di Madera, delle Azzorre e il Mar dei Sargassi. La conoscenza degli schemi dei venti e delle correnti \u2013 gli alisei e i vortici oceanici nell'Atlantico, e la determinazione della latitudine hanno portato alla scoperta della migliore rotta oceanica di ritorno dall'Africa: attraversare l'Atlantico centrale fino alla latitudine delle Azzorre, utilizzando il venti e correnti favorevoli permanenti che girano in senso orario nell'emisfero settentrionale a causa della circolazione atmosferica e della forza di Coriolis, facilitando la strada per Lisbona e consentendo cos\u00ec ai portoghesi di avventurarsi sempre pi\u00f9 lontano dalla costa, la manovra che divenne nota come \"Volta do mar\". Nel 1565, l'applicazione di questo principio nell'Oceano Pacifico port\u00f2 alla scoperta spagnola della rotta commerciale dei Galeoni di Manila tra il Messico e le Filippine.\nCartografia.\nSi pensa che Jehuda Cresques, figlio del cartografo catalano Abraham Cresques, sia stato uno dei notevoli cartografi al servizio di Enrico il Navigatore. Tuttavia, la pi\u00f9 antica carta nautica portoghese firmata \u00e8 un portolano realizzato da Pedro Reinel nel 1485 che rappresenta l'Europa occidentale e parti dell'Africa aggiornate alle esplorazioni di Diogo C\u00e3o. Reinel fu anche autore della prima carta nautica conosciuta con l'indicazione delle latitudini nel 1504 e della prima rappresentazione di una rosa dei venti. Con suo figlio, il cartografo Jorge Reinel e Lopo Homem, parteciparono alla realizzazione dell'atlante noto come \"Atlante Lopo Homem-Rein\u00e9s\" o \"Atlante Miller\" nel 1519. Erano considerati i migliori cartografi del loro tempo e l'imperatore Carlo V voleva che lavorassero per lui. Nel 1517, re Manuele I del Portogallo consegn\u00f2 a Lopo Homem una carta che gli concedeva il privilegio di certificare e modificare tutti gli aghi della bussola nelle navi.\nLa principale carta geografica portoghese, ufficiale e segreta, utilizzata come modello per le carte geografiche e nautiche che si trovavano a bordo di tutte le navi portoghesi durante il XVI secolo era il Padr\u00e3o Real (lett. \"Modello Reale\"). La mappa era redatta, aggiornata e resa consultabile a cura dei cartografi della \"Casa da \u00cdndia\" a Lisbona. Dal 1548 il \"Padr\u00e3o\" fu in gestione al neonato ufficio del \"Cosmografo-mor\", carica inizialmente ricoperta dal matematico Pedro Nunes, e rest\u00f2 in uso sino al 1755. Il famoso Planisfero di Cantino era una copia illegale del \"Padr\u00e3o\" eseguita da un anonimo copista per conto della spia italiana Antonio Cantino al soldo del duca di Ferrara.\nNella terza fase dell'ex cartografia nautica portoghese, caratterizzata dall'abbandono dell'influenza della rappresentazione dell'Oriente di Claudio Tolomeo e da una maggiore accuratezza nella rappresentazione di terre e continenti, spicca Fern\u00e3o Vaz Dourado (Goa circa 1520-1580), uno dei migliori cartografi del tempo, molti dei cui disegni sono su larga scala."}
{"id": "793471", "revid": "1305772", "url": "https://it.wikipedia.org/wiki?curid=793471", "title": "Adamov", "text": ""}
{"id": "793472", "revid": "34971", "url": "https://it.wikipedia.org/wiki?curid=793472", "title": "Wmii", "text": "wmii \u00e8 un window manager con layout dinamici per il sistema grafico X Window System.\nUtilizza un sistema di configurazione altamente personalizzabile, non occupa molto spazio e supporta vari tipi di organizzazione delle finestre:\nCaratteristiche.\nwmii utilizza come linguaggio di scripting per la configurazione rc, la shell originale di Plan 9."}
{"id": "793474", "revid": "287204", "url": "https://it.wikipedia.org/wiki?curid=793474", "title": "Trauma (psicologia)", "text": "Il trauma, in psicologia, \u00e8 una conseguenza di un evento (o sequenze di eventi) con caratteristiche tali da interrompere la continuit\u00e0 normalmente avvertita da un soggetto tra esperienza passata ed intenzionalit\u00e0.\nPer essere chiamato \"traumatico\", l'evento deve produrre nell'individuo un'esperienza vissuta come \"critica\", eccedente cio\u00e8 l'ambito delle esperienze normalmente da lui prevedibili e gestibili. Il trauma (dal greco: \"rottura\") \u00e8 quindi un esempio di stress di gravit\u00e0 estrema, che minaccia l'integrit\u00e0 stessa della coscienza.\nDefinizione.\nSecondo l'approccio janetiano, che ha influenzato ampiamente la teorizzazione in quest'ambito, il trauma psicologico \u00e8 un evento che, per le sue caratteristiche, risulta \"non integrabile\" nel sistema psichico pregresso della persona, minacciando di frammentare la coesione mentale. Talvolta l'esperienza traumatica rimane dissociata dal resto dell'esperienza psichica, causando una sintomatologia psicopatologica chiamata \"dissociazione\".\nL'evento traumatico pu\u00f2 essere di qualsiasi tipo; esso solitamente implica l'esperienza di un senso di impotenza e vulnerabilit\u00e0 a fronte di una minaccia, soggettiva o oggettiva, che pu\u00f2 riguardare l'integrit\u00e0 e condizione fisica della persona, il contatto con la morte oppure elementi della realt\u00e0 da cui dipende il suo senso di sicurezza psicologica.\nPer la \"Scuola di Val-de-Grace\" (la pi\u00f9 importante scuola psicotraumatologica francese) il trauma \u00e8 legato a un contatto del soggetto con la realt\u00e0 della morte (\"r\u00e9el de la mort\"), quando ci\u00f2 avviene in modo brusco, non mediato e non elaborabile. Nell'accezione pi\u00f9 ampia di tale approccio, il trauma psicologico corrisponde alla \"assenza di significato e di \"significabilit\u00e0\" dell'evento\" (ovvero, il trauma corrisponde \"all'impossibilit\u00e0 di dare un senso\" ed un significato, coerente e psicologicamente viabile, ad un episodio che si situa \"fuori\" dall'esperienza di vita normale dell'individuo).\nTipologie ed aspetti clinici.\nTraumi tipici sono l'abuso, la violenza sessuale, la violenza domestica, il lutto, il bullismo, la malattia, la violenza verbale, fisica o la minaccia, la tortura, gli incidenti, altre violazioni (come furti o raggiri) o perdite anche gravi di sicurezze personali. Anche l'assistere a questi fatti pu\u00f2 costituire un evento traumatico (si parla in questo caso di \"vittime secondarie\", o anche di vittime \"terziarie\" nel caso dei soccorritori che assistono le vittime primarie). Ci sono poi i \"traumi cumulativi\", definiti come tali originariamente dallo psicoanalista Masud Khan: lutti precoci, relazioni dolorose nell'infanzia, malattie pi\u00f9 o meno invalidanti dei genitori o proprie, fallimenti professionali, delusioni amorose, ecc.\nSecondo Khan, il trauma cumulativo ha le sue origini nel periodo di sviluppo in cui il bambino necessita della madre e la usa come proprio schermo protettivo. Qualsiasi disturbo nella delicata interazione dei fattori individuali e ambientali durante questo periodo pu\u00f2 diventare traumatico.\nTali tipi di traumi sono attualmente definiti, nella nosografia, come \"traumi di tipo 2\" (riservando la definizione di \"trauma di tipo 1\" agli eventi traumatici \"singoli\": incidenti unici, eventi critici isolati, ecc.).\nComunque, raramente l'attraversare tali esperienze, pur se penose e difficili, determina lo sviluppo di una vera e propria sindrome clinica, o \"trauma psicologico strutturato\" (PTSD). Perch\u00e9 un evento estremo, ancorch\u00e9 molto doloroso, si traduca in una sindrome di trauma strutturato, \u00e8 necessario il concorso di ulteriori fattori personali ed esperienziali nella storia pregressa dell'individuo (quali fenomeni di abuso e trascuratezza nell'infanzia, problematiche psicologiche pregresse, etc.), oltre che nella struttura della rete di supporto sociale (\"social support network\").\nL'intervento immediato di supporto individuale, gruppale e psicosociale a singoli e comunit\u00e0 che hanno subito un evento critico \u00e8 ambito elettivo della psicologia dell'emergenza; invece, gli interventi clinici di valutazione e intervento sulle sindromi di trauma psicologico strutturato, nel medio-lungo periodo, sono ambito elettivo della psicotraumatologia.\nIl \"National Center for Post-Traumatic Stress Disorders\" Statunitense stima in media a circa il 7.8% la prevalenza \"lifetime\" di un PTSD nella popolazione (un valore cio\u00e8 di ampia minoranza). La percentuale sale di molto per i traumi relativi a violenza fisica o sessuale diretta, mentre \u00e8 significativamente pi\u00f9 bassa per i traumi derivanti dall'esposizione a calamit\u00e0 naturali.\nLa variabile discriminante, nel rendere tendenzialmente pi\u00f9 \"psicologicamente traumatici\" gli eventi di violenza diretta e voluta, rispetto a quelli indiretti e \"accidentali\", \u00e8 proprio la percezione di \"volontariet\u00e0\" del danno che viene portato contro il soggetto. Se l'agente di danno \u00e8 impersonale o naturale (es.: terremoto), la percezione della vittima della causalit\u00e0 volontaria dell'accaduto, e della \"volont\u00e0 di fargli un danno personale\", \u00e8 ovviamente inferiore rispetto a quello di un atto di violenza diretta perpetrato appositamente nei suoi confronti da un'altra persona, con conseguente minore traumatizzazione psichica.\nSintomi.\nLe persone che hanno subito dei traumi spesso manifestano vari sintomi e problemi in seguito. La gravit\u00e0 del trauma varia da persona a persona, dal tipo di trauma in questione e dal supporto emotivo derivato dalle altre persone. Un individuo traumatizzato ne pu\u00f2 sperimentare anche pi\u00f9 di uno.\nDopo un'esperienza traumatica, una persona pu\u00f2 rivivere il trauma mentalmente e fisicamente, perci\u00f2 evita il ricordo del trauma, chiamato anche \"trigger\" (termine inglese che significa appunto \"grilletto\", perch\u00e9 scatena il ricordo), in quanto questo pu\u00f2 essere insopportabile e persino doloroso. Le persone traumatizzate possono cercare sollievo nelle sostanze psicotrope, tra cui l'alcool, per cercare di sfuggire ai sentimenti legati al trauma. Il rivivere i sintomi \u00e8 un segno che il corpo e la mente stanno attivamente cercando di far fronte con l'esperienza traumatica.\nI \"trigger\" e i sintomi agiscono come promemoria del trauma e possono causare ansia e altre emozioni associate. Spesso il soggetto traumatizzato pu\u00f2 essere completamente all'oscuro dei trigger. In molti casi questo pu\u00f2 portare una persona che soffre di disturbi traumatici ad impegnarsi in meccanismi di adattamento distruttivo o autodistruttivo, spesso senza essere pienamente consapevole della natura o delle cause delle proprie azioni. Gli attacchi di panico sono un esempio di una reazione psicosomatica ai trigger.\nDi conseguenza, i sentimenti intensi come la rabbia possono riemergere frequentemente, a volte in situazioni molto inappropriate o impreviste, e sembrano essere un pericolo sempre presente, per quanto in realt\u00e0 esistano e siano la conseguenza di eventi passati. Ricordi sconvolgenti quali immagini, pensieri o flashback possono tormentare la persona, e gli incubi possono essere frequenti. L'insonnia pu\u00f2 manifestarsi, cos\u00ec come le paure nascoste e l'insicurezza, che mantengono la persona vigile e attenta al pericolo, sia di giorno che di notte.\nLa persona pu\u00f2 non ricordare quello che \u00e8 realmente accaduto, mentre le emozioni vissute durante il trauma possono essere rivissute senza che ne comprenda il motivo. Questo pu\u00f2 portare a eventi traumatici costantemente vissuti come se stessero accadendo nel presente, impedendo al soggetto di ottenere una prospettiva chiara sull'esperienza. Questo pu\u00f2 produrre un modello di prolungati periodi di eccitazione acuta punteggiati da periodi di stanchezza fisica e mentale.\nNel tempo, si pu\u00f2 instaurare un esaurimento emotivo, portando cos\u00ec alla distrazione e il pensare lucidamente pu\u00f2 risultare difficile o persino impossibile. Il distacco emotivo, cos\u00ec come la dissociazione o la desensibilizzazione, pu\u00f2 verificarsi frequentemente. Dissociarsi dall'emozione dolorosa significa annullare tutte le emozioni, e quindi si arriva alla desensibilizzazione emotiva, che porta la persona ad apparire emotivamente svuotata, preoccupata, distante o fredda. Nel trauma emerge un processo dissociativo per cui la memoria dell evento rimane scollegata dal sistema psichico, questo processo produce una serie di conseguenze all\u2019individuo anche al livello del corpo. La persona pu\u00f2 tendere a confondersi in situazioni ordinarie e ad avere problemi di memoria. \nAlcune persone traumatizzate possono sentirsi danneggiate in modo permanente quando i sintomi del trauma non spariscono e non credono che la loro situazione migliorer\u00e0. Questo pu\u00f2 portare a sentimenti di disperazione, perdita di autostima e spesso alla depressione. Se aspetti importanti della persona sono stati violati, questa pu\u00f2 chiamare la propria identit\u00e0 in discussione. Spesso, nonostante gli sforzi, i genitori traumatizzati possono avere difficolt\u00e0 nell'assistere il loro bambino con la regolazione delle emozioni, l'attribuzione di significato e contenimento della paura post-traumatica in seguito ad una esperienza traumatica del bambino, che porta a conseguenze negative per quest'ultimo. In tali casi, \u00e8 nell'interesse dei genitori, e dei figli per i genitori, di cercare la consultazione e fare in modo che anche il loro bambino riceva adeguati servizi di salute mentale.\nDisturbi conseguenti a traumi psicologici.\nA diversi adulti che riportano storie di un'infanzia compromessa da esperienze traumatiche, a volte gravi e prolungate nel tempo, tanto da coprire un ampio arco del loro sviluppo, viene spesso diagnosticato un disturbo dissociativo o un disturbo borderline di personalit\u00e0, ma possono anche essere presenti in comorbilit\u00e0 altri disturbi clinici previsti dal DSM-IV.\nIl pattern specifico, che accomuna molti pazienti che hanno avuto una storia di sviluppo traumatico (includendo sentimenti di vuoto e disperazione, ostilit\u00e0 e derealizzazione, perdita di coerenza nella rappresentazione di s\u00e9, irritabilt\u00e0, problemi di disregolazione emotiva, tendenza all'autolesionismo o scarsa protezione personale, e una forte dipendenza che, paradossalmente, coesiste con un attaccamento evitante), prende il nome di \"Disturbo post-traumatico da stress complesso\" (Complex PTSD).\nLa categoria diagnostica del \"PTSD Complesso\" pu\u00f2 essere, indubbiamente, funzionale allo studio di tutti i disturbi correlati al trauma, considerati come un continuum con il PTSD.\nTipologie di traumi psicologici.\nTraumi infantili.\nUn trauma nel bambino pu\u00f2 essere causato da atti di violenza intenzionale come abuso sessuale o fisico, violenza domestica oppure calamit\u00e0 naturali, incidenti, o guerre. Anche i bambini piccoli possono sperimentare uno stress traumatico di fronte a procedure mediche dolorose o perdita improvvisa di un genitore. \nVengono descritte \"traumi della prima infanzia\" le esperienze di natura traumatica che avvengono nei primi sei anni di vita dei bambini. Le reazioni dei pi\u00f9 piccoli possono essere diverse da quelle dei bambini pi\u00f9 grandi, in quanto, a causa di minacce o di eventi pericolosi, i primi non sono in grado di spiegare le proprie reazioni; per questo molti adulti ritengono che la tenera et\u00e0 li protegga dalle esperienze traumatiche. Diverse ricerche mostrano invece che i bambini molto piccoli, inclusi i neonati, possono essere influenzati da eventi che minacciano la loro sicurezza e/o quella dei loro genitori o tutori, con sintomi ben documentati. \nGli eventi di natura traumatica hanno un profondo impatto sui sensi dei bambini piccoli. Il loro senso di sicurezza pu\u00f2 essere disturbato da stimoli visivi spaventosi, suoni forti, movimenti violenti e altre sensazioni legate a un evento imprevedibile e spaventoso. Le immagini inquietanti tornano sotto forma di incubi, nuove paure e giochi che ricreano l'evento. In mancanza di una conoscenza approfondita della relazione tra causa ed effetto, i bambini credono che i loro pensieri, desideri e paure abbiano il potere di influenzare la realt\u00e0 e di provocare gli eventi. \nI bambini piccoli hanno una capacit\u00e0 limitata di anticipare situazioni pericolose o di garantirsi la sicurezza e per questo motivo sono particolarmente vulnerabili agli effetti del trauma. Ad esempio, un bambino di 2 anni malmenato dalla madre reagisce e rivive il trauma in una maniera totalmente diversa da un bambino di 5 o 11 anni. Alcune idee distorte sulla realt\u00e0 (come quelle dei bambini che tendono a incolpare i propri genitori o se stessi per non aver cambiato l'esito di un evento spaventoso) peggiorano l'impatto negativo degli effetti traumatici sullo sviluppo.\nI bambini esposti a eventi traumatici sono particolarmente a rischio di vulnerabilit\u00e0 derivante dal rapido sviluppo del cervello. Il trauma nella prima infanzia \u00e8 associato alla dimensione ridotta della corteccia cerebrale. Quest'area \u00e8 responsabile di molte funzioni complicate che include memoria, coscienza, consapevolezza percettiva, pensiero, il linguaggio e l'attenzione. Questi cambiamenti possono influenzare e cambiare il quoziente intellettivo e la capacit\u00e0 di moderare le emozioni.\nUno studio recente condotto su bambini di et\u00e0 compresa tra i 2 e i 5 anni mostra che pi\u00f9 della met\u00e0 (52.5%) aveva vissuto un grave evento stressante (abuso, trascuratezza, traumi fisici, incidenti, esposizione a violenza domestica e di comunit\u00e0). \nI bambini con sintomi di stress traumatico spesso hanno difficolt\u00e0 a regolare il loro comportamento e le loro emozioni. Possono mostrare paura o presentarsi \"appiccicosi\" in nuove situazioni, si spaventano facilmente, sono difficili da consolare e/o sono aggressivi e impulsivi. Possono anche avere problemi per addormentarsi e perdere le abilit\u00e0 che hanno acquisto recentemente durante lo sviluppo mostrando anche un declino della funzione mentale nel funzionamento psichico e nel comportamento.\nAltri studi hanno dimostrato che queste esperienze traumatiche possono portare ad una vulnerabilit\u00e0 nello sviluppo di sintomi dissociativi, ansia e depressione. La relazione di attaccamento tra madre e figlio \u00e8 essenziale nelle prime fasi della vita per regolare l'arousal, cio\u00e8 lo stato di attivazione del sistema neurovegetativo correlato ai cambiamenti nel corpo o nella struttura mentale dell'individuo. A livello fisico, coinvolge diversi sistemi biologici, come il sistema endocrino e il sistema nervoso autonomo, con risposte fisiologiche (sudore, frequenza cardiaca, pressione sanguigna, concentrazione di cortisolo, detto anche ormone dello stress), mentre dal punto di vista psicologico cambia l'espressione delle emozioni e dei comportamenti. Alcune esperienze traumatiche, come ad esempio nell'ambito di una relazione d'attaccamento, invece, possono portare danni nella formazione dei neuroni a specchio, che avranno un impatto negativo sulle abilit\u00e0 introspettive e sulle capacit\u00e0 interpersonali del bambino e del futuro adulto. Per evitare ci\u00f2, molte risorse tra cui programmi di intervento precoce, sistemi sanitari, programmi di assistenza e di educazione dell'infanzia e servizi sociali per minori, si stanno muovendo per imparare a riconoscere il prima possibile i soggetti pi\u00f9 vulnerabili. Alcuni di questi sistemi stanno provando a identificare alcune domande chiavi su eventuali esperienze traumatiche nei loro protocolli di valutazione (come ad esempio domande specifiche sugli infortuni o la perdita dei familiari).\nLa guerra.\nLa guerra pu\u00f2 dare origine a disturbi mentali e alla follia. Ci\u00f2 pu\u00f2 accadere immediatamente, durante il suo svolgimento, oppure successivamente, dopo giorni e anni. Nella prima guerra mondiale si \u00e8 parlato di \"psicosi traumatica da bombardamento\", denominata \"nevrosi da combattimento\" dalla psichiatria. In et\u00e0 contemporanea si parla di \"sindrome da stress post-traumatico\" che viene associato non solamente alla guerra, ma anche ad esperienze che possono suscitare traumi (come lo stupro o assistere alla morte improvvisa di una persona).\nLa guerra causa sofferenza: i problemi sono molteplici (fame, sete, paura) e alcuni soldati arrivavano alla follia. Essi avevano costantemente paura della morte (provavano anche molta ansia) e ci\u00f2 portava a incubi terrificanti a ripetizione. Tutto ci\u00f2 durava anni ed era come una sorta di loop mentale: il trauma veniva rivissuto da svegli ma soprattutto nel sonno, senza lasciare cos\u00ec momenti di pace. Nella prima guerra mondiale, a causa di tutto ci\u00f2, inizi\u00f2 anche il fenomeno dell'automutilazione. I soldati, piuttosto di continuare a vivere l'orrore della guerra, si sparavano in posti non vitali (come ad esempio mani o piedi) per uscire dalle trincee ed essere portati a farsi curare. Divenne una pratica cos\u00ec comune che i generali applicarono la legge marziale: qualora ci fosse stato il sospetto di una persona che si fosse provocata una ferita da sola e non in guerra, veniva fucilata.\nGli psichiatri, successivamente, introdussero il termine \"febbre da trincea\". Gli inglesi iniziarono a parlare di \"shellshock\", gli italiani parlarono di \"vento degli obici\" facendo riferimento all'esplosione di ordigni bellici.\nI soldati venivano colpiti da una misteriosa sindrome caratterizzata da paralisi, palpitazioni o tremori in ogni parte del corpo e spesso rimanevano in silenzio perdendo la capacit\u00e0 di parlare per qualche istante. Altri sembravano quasi \"perdere la testa\" per sempre, alcuni invece, dopo un periodo di riposo, riuscivano a tornare in s\u00e9.\nI medici cominciarono a pensare che si trattasse di un disturbo organico, causato da traumi cerebrali conseguenti all'esposizione alle esplosioni. Tuttavia, in un tempo molto breve, dimostrarono che non si trattava di ci\u00f2 e cominciarono a prendere in considerazione ipotesi basate su possibilit\u00e0 psicologiche.\nPrevaleva l'idea che nei soldati affetti dalla sindrome ci fosse una vulnerabilit\u00e0 fondamentale, che l'asprezza della guerra e le condizioni al fronte erano in grado di far emergere.\nTuttavia, gli esperti furono presto costretti ad ammettere che l'esperienza del logoramento e la tattica \"delle spallate\" aveva un effetto dannoso anche su coloro che non registravano particolari predisposizioni o difetti ereditari.\nLa guerra stessa sembrava essere la causa della malattia. Inoltre, nelle vicinanze del fronte furono istituiti ospedali per accogliere non solo chi aveva subito lesioni fisiche, ma anche chi mostrava segni di disagio psichico (si stima siano 40.000 le persone in Italia). Queste persone venivano talvolta curate e rimandate sul fronte; a volte, invece, venivano trattenute in un ospedale psichiatrico se i sintomi sembravano troppo strani o troppo gravi per essere trattati in un ospedale da campo.\nDurante la guerra del Vietnam, invece, nei soldati aument\u00f2 fortemente l'apatia e il senso di inutilit\u00e0, per non esser stati in grado di aiutare i compagni in difficolt\u00e0. Oltre a ci\u00f2, si fecero pi\u00f9 ricorrenti ricordi e incubi che facevano rivivere le esperienze pi\u00f9 traumatiche del passato, influendo gravemente sulla memoria e la concentrazione dei sopravvissuti. I soldati, spesso, a fine guerra, decidevano di abbandonare le proprie famiglie per paura di compiere atti violenti nei loro confronti, concludendo la propria vita in isolamento, con i propri pensieri.\nMolti veterani vietnamiti furono intervistati sulle loro esperienze di guerra in quanto gli psichiatri desideravano sapere perch\u00e9 alcuni erano stati in grado di superare tale trauma mentre altri si erano ritrovati incatenati dai ricordi. Si not\u00f2 che molti di essi erano riusciti a guarire perch\u00e9 durante la loro esperienza erano stati accomunati dal pericolo condiviso scambiandosi fotografie e lettere, instaurando rapporti di amicizia. Questi legami affettivi, per\u00f2, venivano spesso stroncati dalla morte immediata sul campo, creando cos\u00ec nei sopravvissuti un senso di inutilit\u00e0 per non essere stati in grado di proteggere i compagni caduti. Infatti, secondo molte esperienze riportate nel testo \"The Traumatic Nevrosis of War\" di Abram Kardiner, psicanalista statunitense, i veterani rispondevano a tali avvenimenti con atti di vendetta, in quanto accecati dalla frustrazione. Molti di essi si recavano di notte nei villaggi nemici uccidendo cos\u00ec bambini innocenti, stuprando le donne e sfogando la loro rabbia su questi soggetti; al rientro in patria, avevano poi grosse difficolt\u00e0 nelle relazioni interpersonali in quanto sommersi dalla vergogna per gli atti commessi.\nPer permettere ai soldati di superare il trauma, un gruppo di esperti invent\u00f2 una \"pillola contro i brutti ricordi\" spiegando che dopo un evento traumatico, troppa adrenalina pu\u00f2 produrre ricordi troppo forti, eccessivamente emotivi e radicati. Il loro obiettivo non \u00e8 far dimenticare alle persone, ma trasformare questo ricordo \"speciale\" in un ricordo \"normale\".\nPer ridurre l'adrenalina causata dal trauma, i medici dell'Universit\u00e0 di Harvard hanno fornito a 40 pazienti nei 19 giorni successivi alla lesione un farmaco contro l'ipertensione, il propranololo, che interferisce con gli effetti degli ormoni dello stress nel cervello. Una settimana dopo il trattamento, le persone che assumevano contraccettivi sono state in grado di segnalare gli eventi traumatici che avevano vissuto senza sintomi di stress e tre mesi dopo, il loro livello di ansia \u00e8 stato ridotto. \nCi\u00f2 nonostante questo metodo farmacologico ha prodotto gravi reazioni. Il Comitato per la bioetica della Casa Bianca ha avvertito che cambiando le emozioni per cambiare il contenuto della memoria, potrebbe cambiare la nostra identit\u00e0. Sostiene che cancellare i ricordi di esperienze terribili pu\u00f2 renderci insensibili alla sofferenza e all'ingiustizia subite dagli altri.\nAltri invece si affidavano agli ambulatori psichiatrici che furono invasi dai veterani che desideravano risolvere i propri traumi per poter ritornare alle proprie vite. Ci\u00f2 per\u00f2 non ebbe gli esiti sperati in quanto i medici, non qualificati, provocavano un vero e proprio flashback senza portare una reale guarigione. Inoltre, i farmaci prescritti funzionavano a malapena e anche per questo motivo furono costretti ad abbandonare il trattamento rifugiandosi nell'alcolismo, in abuso di sostanze, depressione e persino schizofrenia.\nOggi per\u00f2 \u00e8 stato ipotizzato, secondo uno studio pubblicato su Lancet Neurology, che questi traumi sono in realt\u00e0 causati da lesioni fisiche al cervello derivate dal rumore incessante delle esplosioni (aument\u00f2 di conseguenza l'insonnia; vivere costantemente con i rumori delle mitragliatrici, bombardamenti aerei, bombe esplosive, ha completamente alterato la fase dormiente). Per effettuare la ricerca \u00e8 stato esaminato il cervello di 8 ex soldati deceduti, dopo qualche anno dalle esplosioni, dimostrando cos\u00ec lesioni, non visibili alla risonanza magnetica e alla TAC, nelle zone del cervello che interessano la memoria, le abilit\u00e0 cognitive e il sonno.\nInoltre, secondo Michele Giannantonio una vasta letteratura conferma che ci possono essere alterazioni neurologiche e biochimiche in alcune situazioni traumatiche (soprattutto quelle con un effetto duraturo nel tempo). Ad esempio, alcuni testi mostrano alterazioni nel volume dell'ippocampo destro per quanto riguarda gli ex-veterani ma anche nelle donne che hanno subito abusi sessuali (infatti alcuni psicologi sostengono che i reduci del Vietnam hanno subito traumi simili alle vittime di uno stupro).\nBibliografia.\n1. https://www.stateofmind.it/2018/12/trauma-conseguenze-bambini/, Giovanni Belmonte, \"L\u2019effetto del trauma sulla crescita dei bambini\", 18 dicembre 2018, 28 dicembre 2020\n2. Giovanni Caruselli, traduttore: Rita Baldassarre Parks, \"ABC della mente umana\", Milano, Settimio Paolo Cavalli, 1991\n3. Valerio Castronovo, \"Nel segno dei tempi, MilleDuemila\", ISBN 978-88-221-8544-0, La Nuova Italia, Firenze, Elda Bossi, Giuseppe Maranini, 2015\n4. https://www.focus.it/cultura/storia/i-traumi-di-guerra-nel-cervello-non-nella-mente, Chiara Palmerini, \"I traumi di guerra nel cervello, non nella mente\", 15 giugno 2016, 29 dicembre 2020\n5. Bessel Van der Kolk, \"Il corpo accusa il colpo: mente, corpo e cervello nell'elaborazione delle memorie traumatiche\", Milano, Raffaello Cortina Editore, 2014\n6. https://www.peacelink.it/storia/a/6525.html, Alessandro Marescotti, \"Gli effetti psicologici della guerra? Soldati stuprati a ripetizione\", 23 agosto 2004, 10 febbraio 2021\n7. https://www.reportdifesa.it/disturbo-post-traumatico-da-stress-dalla-grande-guerra-ad-oggi-quello-che-sapevamo-e-quello-che-abbiamo-imparato/, Sara Palermo, \"Disturbo post-traumatico da stress: dalla Grande Guerra ad oggi quello che sapevamo e quello che abbiamo imparato\", 18 novembre 2020, 10 febbraio 2021\n8. https://www.ausl.bologna.it/asl-bologna/dipartimenti-territoriali-1/dipartimento-di-cure-primarie/il-faro/centro-doc/centro-di-documentazione/per-genitori-e-famiglie-1/per-i-genitori/files/fileinnercontentproxy.2012-04-04.6203136543, Mariagnese Cheli, \"Il trauma psichico nella prima infanzia\", 11 febbraio 2021\n9. https://www.jessicazecchini.it/articoli/trauma-psicologico-infantile-conseguenze/, Jessica Zecchini, \"Trauma psicologico infantile: rischi ed interventi\", 12 ottobre 2019, 11 febbraio 2021"}
{"id": "793475", "revid": "661246", "url": "https://it.wikipedia.org/wiki?curid=793475", "title": "Sweet Jane", "text": "Sweet Jane \u00e8 un brano musicale del gruppo rock statunitense The Velvet Underground. La canzone venne scritta da Lou Reed ed apparve per la prima volta nell'album \"Loaded\" del 1970.\nNel 2004, la rivista \"Rolling Stone\" classific\u00f2 la canzone alla posizione numero 335 nella lista delle 500 Greatest Songs of All Time da loro redatta.\nNel marzo 2005, la rivista \"Q\" ha inserito \"Sweet Jane\" al 18\u00ba posto nella lista dei migliori pezzi musicali di chitarra.\nIl 30 ottobre 2009, in occasione del 25\u00ba anniversario della Rock and Roll Hall of Fame, \"Sweet Jane\" \u00e8 stata suonata con un nuovo arrangiamento da Lou Reed accompagnato dai Metallica.\nIl brano.\nLa canzone venne originalmente scritta dal frontman dei Velvet Lou Reed nel 1969, il quale continu\u00f2 ad inserire la canzone nelle sue performance dal vivo anche in seguito, quando divenne solista. La canzone \u00e8 una delle favorite dei fan di Lou Reed e frequentemente viene suonata dalle radio come un classico del rock, soprattutto in virt\u00f9 del celebre riff di chitarra in essa contenuto, divenuto negli anni uno dei pi\u00f9 noti del rock. Quando \"Loaded\" venne distribuito nel 1970, la Warner Brothers rimosse un intero verso probabilmente per accorciarla perch\u00e9 fosse maggiormente fruibile per la messa in onda sulle radio, cosa che contrari\u00f2 fortemente Reed. Apparve anche negli album \"Live at Max's Kansas City\", \"\", \"Peel Slowly and See\", e \"Rock N Roll Animal\", \"Animal Serenade\", \"Street Hassle\", \"Live in Italy\", \"NYC Man\".\nVersioni differenti.\nEsistono due distinte versioni di \"Sweet Jane\" con variazioni minori, sparse nelle prime quattro uscite ufficiali della traccia. La prima pubblicazione della canzone si ebbe nel novembre 1970, ed \u00e8 una versione incisa ad inizio anno e successivamente inclusa su \"Loaded\". Nel maggio del 1972, una versione live (registrata nell'agosto 1970) apparve sull'album \"Live at Max's Kansas City\"; essa comprendeva anche un bridge aggiuntivo mancante dalla versione inclusa in \"Loaded\". Nel febbraio del 1974, una versione live registrata nel dicembre 1973 (simile alla versione di \"Loaded\" ma con un'introduzione estesa e sonorit\u00e0 hard rock), apparve sull'album solista di Reed \"Rock N Roll Animal\". Nel settembre del 1974 un'ulteriore versione down-tempo dal vivo catturata su nastro alla fine del 1969 fu inserita nel disco \"\", con struttura e testo differenti. Quando nel 1995 venne ristampato l'album \"Loaded\" nella sua versione originaria all'interno del box set \"Peel Slowly and See\" (e nel 1997 come \"Loaded: Fully Loaded Edition\"), si scopr\u00ec che alcune delle liriche del 1969 avrebbero dovuto uscire gi\u00e0 nel '70 su \"Loaded\", e che furono \"tagliate\" dalla versione finale dell'album.\nL'elaborata introduzione chitarristica alla canzone presente in \"Rock N Roll Animal\" venne suonata a due chitarre da Dick Wagner e Steve Hunter, due chitarristi di Detroit che avrebbero successivamente suonato nella band di Alice Cooper.\nRiferimenti in altri media.\nIl 18 gennaio 2007, \"\" ha messo in onda un episodio intitolato \"Sweet Jane\", nel quale ha utilizzato la canzone per iniziare l'episodio e la reinterpretazione dei Cowboy Junkies per chiuderla."}
{"id": "793490", "revid": "1226", "url": "https://it.wikipedia.org/wiki?curid=793490", "title": "Michiaki Watanabe", "text": "Biografia.\nGli esordi.\nLaureatosi in psicologia all'Universit\u00e0 di Tokyo, si dedica alla sua passione per la musica e studia composizione classica con Saburo Moroi, e teoria ed arrangiamento jazz con Sadao Watanabe. Debutta alla \"CBC\" come autore di musiche per radiodrammi, tra cui \"Atom Boy\". Trasferitosi stabilmente a Tokyo, nel 1956 compone la sua prima colonna sonora per il film poliziesco \"Ningyo Sashichi torimonocho yoen roku shibijin\" di Nobuo Nagakawa e la sua produzione seguente spazia dalle musiche per i film della New Toho al jazz. Dopo il fallimento della New Toho nel 1961, collabora sempre come autore di colonne sonore con altre case di produzione, sia gi\u00e0 importanti come la Nikkatsu e la Toei Company, sia emergenti come l'allora indipendente Daiei Motion Picture Company, per la quale firmer\u00e0 le musiche del famoso film \"Shinobi no mono\" di Satsuo Yamamoto nel 1962. Ingaggiato sempre pi\u00f9 spesso, il suo stile versatile si adatta indifferentemente ad ogni genere di film, dalle storie di fantasmi ai film d'azione e jidai-geki, dalla fantascienza all'horror. Parallelamente all'attivit\u00e0 di composizione per il cinema, gi\u00e0 sul finire degli anni cinquanta inizia a lavorare anche per la TV, alla quale sar\u00e0 poi destinata la maggior parte del suo lavoro. Del 1964 \u00e8 ad esempio la colonna sonora per la serie di 130 telefilm \"Ninja butai gekk\u014d\", di Tatsuo Yoshida, e di due anni dopo quella per un'altra serie di telefilm, \"Aru y\u016bki no kiroku\" della Toei.\nDal cinema alla TV.\nDa questo periodo in poi, anche per la contrazione della produzione cinematografica, l'attivit\u00e0 artistica di Michiaki Watanabe si concentrer\u00e0 prevalentemente sulle produzioni televisive, sia dal vivo che d'animazione. Emblematiche di questa nuova fase sono la BGM e le sigle scritte per la serie tokusatsu \"Jinz\u014d ningen Kikaider\", tratta dal manga di Sh\u014dtar\u014d Ishinomori, e per l'anime \"Mazinger Z\" di G\u014d Nagai, entrambe prodotte dalla Toei D\u014dga nel 1972. Queste due popolari opere ne rivelano bene, peraltro, lo stile eclettico, con un uso estremamente enfatico degli ottoni, cui ricorre per sottolineare i combattimenti, contrapposto alla sperimentazione di nuovi suoni ottenuti grazie ai sintetizzatori analogici. Frequente \u00e8 poi il ricorso nelle sue partiture alle scale pentatoniche e, in particolare per le BGM, alla blue note. Questa commistione sonora tra fiati e suoni sintetizzati caratterizzer\u00e0 molte delle sue opere successive, quali le musiche per le prime serie \"tokusatsu sentai\" \"Inazuman\" e \"Dai tetsujin 17\" del 1973, \"Himitsu sentai Gorenja\" e \"Akumaizer 3\" del 1975, nonch\u00e9 per diverse serie anime ancora di Go Nagai, tra cui \"Great Mazinger\" del 1974 e \"Kotetsu Jeeg\" del 1975, e le BGM create in collaborazione con Shunsuke Kikuchi per i vari spin-off cinematografici tratti nello stesso periodo dalle serie TV di \"Mazinger\", \"Grendizer\" e \"Getter Robot\", sempre di Go Nagai.\nDel 1976 \u00e8 anche la sua collaborazione con i percussionisti ed il coro del collettivo musicale Gein\u014d Yamashirogumi diretto da Shoji Yamashiro (lo stesso delle celebri musiche del successivo film \"Akira\" di Katsuhiro \u014ctomo) per la registrazione dell'opera folk \"Osore-zan/D\u014d no kenbai\", a testimonianza della sua notevole vivacit\u00e0 creativa. Senza mai abbandonare le composizioni per tokusatsu, nella seconda met\u00e0 degli anni ottanta ritorna anche all'animazione, soprattutto grazie all'esplosione del mercato degli OAV, scrivendo le musiche per produzioni come \"Kosoku denjin Albegus\" (\"Arbegas\") del 1983, \"Video senshi Lezarion\" (\"Laserion\") del 1984, \"Tatakae! Iczer-1\" del 1985 e \"Haja taisei Dangai\u014d\" (\"Dangaio\") del 1987. Ultime opere di rilievo la colonna sonora composta per le recenti serie anime di \"Shinkon gattai Godannar\" (2003 e 2004), e la partecipazione ad un image album ispirato al manga \"Mazinkaiser no uta\"."}
{"id": "793507", "revid": "110157", "url": "https://it.wikipedia.org/wiki?curid=793507", "title": "Adamov (Boemia meridionale)", "text": "Adamov \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "793508", "revid": "110157", "url": "https://it.wikipedia.org/wiki?curid=793508", "title": "Bor\u0161ov nad Vltavou", "text": "Bor\u0161ov nad Vltavou \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "793509", "revid": "767487", "url": "https://it.wikipedia.org/wiki?curid=793509", "title": "Be\u010dice (\u010cesk\u00e9 Bud\u011bjovice)", "text": "Be\u010dice \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "793510", "revid": "110157", "url": "https://it.wikipedia.org/wiki?curid=793510", "title": "Borek (Boemia meridionale)", "text": "Borek \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "793511", "revid": "110157", "url": "https://it.wikipedia.org/wiki?curid=793511", "title": "Borovany", "text": "Borovany (in tedesco \"Forbes\") \u00e8 una citt\u00e0 della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale.\nStoria.\nLa prima notizia di Borovany risale al 1186. Alla fine del Duecento, Borovany era la propriet\u00e0 della famiglia di Vitek. Nel 1327 la acquist\u00f2 Guglielmo di Landstein e il suo figlio V\u00edtek la cedette alla famiglia dei Rosenberg. Da questo momento la cittadina faceva parte dei possedimenti di Nov\u00e9 Hrady. Verso la fine del Trecento ci fu un susseguirsi di proprietari e solo negli anni 30 del Quattrocento la cittadina divent\u00f2 propriet\u00e0 del Pietro di Linda, un uomo proveniente dall'Olanda e insediatosi nella citt\u00e0 di \u010cesk\u00e9 Bud\u011bjovice. Questi compr\u00f2 una parte dei possedimenti nell'intento di entrare a far parte della nobilt\u00e0. Morto, per\u00f2, Martino, il suo unico figlio ed erede, decise di far costruire un monastero agostiniano e di regalargli tutti i suoi beni. Cos\u00ec avvenne, e nel 1455 fu fondato un monastero al posto della chiesa parrocchiale precedente (che vi si trovava dal Trecento). \nDopo che il monastero negli anni 50 del Sedicesimo secolo fu colpito dalla peste, Guglielmo di Rosenberg nomin\u00f2 un nuovo priore di nome Mattia Kozka di Rynarec, che in seguito si mostr\u00f2 un pessimo amministratore. Il monastero fu abolito nel 1564. \nNel 1578 la cittadina di Borovany, a quel tempo propriet\u00e0 dei Rosenberg, divent\u00f2 citt\u00e0. Estinta la famiglia (1611), la citt\u00e0 insieme a tutti gli altri possedimenti dei Rosenberg pass\u00f2 nelle mani degli Schwamberg. Questi persero la loro propriet\u00e0 nelle terre boeme a causa della loro partecipazione alla rivolta della nobilt\u00e0 protestante all'inizio del Seicento e la citt\u00e0 divenne propriet\u00e0 del monastero, rinnovato nel 1630. \nL'ordine dei agostiniani dovette abbandonare il monastero e la citt\u00e0, in seguito alle riforme dell'imperatore Giuseppe II, che nel 1785 abol\u00ec la maggior parte dei monasteri nell'Impero austriaco. Il monastero fu acquistato dagli Schwarzenberg, ne lo ricostruirono e ne fecero una residenza. \nDal 1850, Borovany era una cittadina libera e nel 1973 divent\u00f2 un'altra volta una citt\u00e0. "}
{"id": "793512", "revid": "767487", "url": "https://it.wikipedia.org/wiki?curid=793512", "title": "Borovnice (Boemia meridionale)", "text": "Borovnice \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "793516", "revid": "1433186", "url": "https://it.wikipedia.org/wiki?curid=793516", "title": "Trujillo Alto", "text": "Trujillo Alto \u00e8 una citt\u00e0 di Porto Rico situata nell'entroterra nord-orientale dell'isola. L'area comunale confina a est con Carolina, a sud con Caguas e Gurabo e a nord-ovest con San Juan. Il comune, che fu fondato nel 1801, conta una popolazione di quasi 77.000 abitanti ed \u00e8 suddiviso in 7 circoscrizioni (\"barrios\"). Assieme ai comuni di Bayam\u00f3n, Caguas, Can\u00f3vanas, Carolina, Cata\u00f1o, Guaynabo, San Juan, Toa Alta e Toa Baja, forma la grande area metropolitana di Porto Rico che raggiunge i 2 milioni di persone, circa la met\u00e0 dell'intera popolazione dell'isola."}
{"id": "793522", "revid": "871355", "url": "https://it.wikipedia.org/wiki?curid=793522", "title": "Fresatura (agricoltura)", "text": "La fresatura, in agricoltura, \u00e8 una lavorazione del terreno eseguita da organi discissori rotativi che provocano lo sminuzzamento e il rimescolamento degli strati superficiali.\nAspetti concettuali.\nIl meccanismo della lavorazione si basa sul principio della fresatura in senso lato: un utensile sagomato ruotante ad alta velocit\u00e0 provoca con l'avanzamento l'erosione di uno strato di terreno sminuzzandolo in zollette che vengono rimescolate e stratificate subito dietro l'attrezzo. \nLe macchine impiegate per l'esecuzione del lavoro sono dette fresatrici o zappatrici rotative. La fresatrice tipo \u00e8 una macchina operatrice applicata all'attacco a tre punti del trattore. Gli organi lavoranti sono composti da una serie di lame sagomate, dette \"coltelli\", fissate su un asse orizzontale ruotante mosso, tramite una trasmissione dalla presa di potenza del trattore. Sul telaio della macchina \u00e8 applicato un \"carter\" posteriore che ha lo scopo d'impedire che le zollette erose siano scagliate a distanza, facendo in modo che si stratifichino subito dopo l'organo lavorante. Pur svolgendo un lavoro simile, le zappatrici rotative si distinguono dalle fresatrici propriamente dette per avere i coltelli rigidi, mentre le fresatrici hanno organi lavoranti elastici. \nLa lavorazione richiede lo sviluppo di una potenza non trascurabile da parte del trattore, in funzione della profondit\u00e0 e della larghezza di lavoro. Trattandosi di macchine portate e dotate di azione attiva, non sono richieste particolari forze di trazione, pertanto l'accoppiamento migliore \u00e8 con trattori a 2 ruote motrici dotati di potenza sufficientemente adeguata. La profondit\u00e0 di lavorazione in genere non supera i 30 cm. \nSu piccole superfici s'impiegano zappatrici rotative semoventi dette \"motozappe\". Queste macchine sono provviste da un ampio manubrio posteriore per la manovra a spinta e il comando della macchina da parte dell'operatore che procede a piedi.\nCaratteristiche del lavoro.\nLa fresatura \u00e8 un lavoro molto energico e un solo intervento \u00e8 sufficiente a preparare il letto di semina. Il terreno lavorato in tempera si presenta molto soffice, con una superficie abbastanza regolare e zollette di dimensioni uniformi. Lavorato allo stato coesivo mostra invece un'eccessiva polverizzazione, aspetto negativo in quanto responsabile della successiva formazione della crosta superficiale. Va evitata assolutamente anche la lavorazione del terreno allo stato plastico in quanto l'azione dei coltelli provoca un'eccessiva compressione sia sulle zolle sia sullo strato non lavorato.\nUn inconveniente associato alla fresatura \u00e8 l'eccessiva sofficit\u00e0 del terreno dopo la lavorazione, evidenziata dall'aumento di volume. In seguito, con le piogge o l'irrigazione, il terreno si assesta. Questo fatto potrebbe ridurre la profondit\u00e0 di semina portando i semi quasi in superficie e compromettere la germinazione. Per questo motivo \u00e8 consigliabile interporre fra la fresatura e la semina una leggera rullatura per contenere l'eccessiva sofficit\u00e0.\nPosizione nelle lavorazioni.\nPer le sue caratteristiche la fresatura si colloca negli schemi di lavorazione ordinari delle coltivazioni erbacee come lavoro principale in alternativa all'aratura. Meno frequente \u00e8 il ricorso alla fresatura come lavorazione complementare soprattutto per i consumi energetici richiesti dall'abbinamento dell'aratura e della fresatura e perch\u00e9 la preparazione del letto di semina si pu\u00f2 eseguire in modo efficace anche con l'erpicatura. Come lavoro di coltivazione si pu\u00f2 eseguire una fresatura leggera in alternativa alla sarchiatura quando la larghezza della macchina \u00e8 compatibile con le distanze fra le file.\nLa fresatura si propone come uno degli interventi pi\u00f9 efficaci nelle tecniche di \"minimum tillage\" in quanto \u00e8 in grado di preparare il letto di semina in un solo passaggio senza richiedere altre operazioni se non, eventualmente, una rullatura prima della semina. In particolare si rivela utile per preparare il letto di semina delle colture intercalari perch\u00e9 permette di snellire sensibilmente i tempi se eseguita come lavorazione superficiale.\nIn arboricoltura e in viticoltura \u00e8 una delle lavorazioni pi\u00f9 frequenti che hanno sostituito del tutto l'aratura. La lavorazione \u00e8 superficiale, limitata ai primi 10-15 cm, con gli stessi scopi della sarchiatura (controllo delle piante infestanti e rottura della risalita capillare dell'acqua). La lavorazione dell'interfila si pu\u00f2 effettuare con zappatrici rotative di adeguata larghezza. La lavorazione sui filari richiede invece l'impiego di zappatrici munite di tastatore e di dispositivo di scarto laterale. Queste macchine operano parallelamente alla direzione di avanzamento del trattore e rientrano lateralmente quando il dispositivo tastatore incontra un ostacolo. In questo modo sono in grado di lavorare una fascia lungo il filare evitando i fusti degli alberi e i pali di sostegno.\nPregi e difetti.\nRispetto all'aratura, la fresatura offre i seguenti vantaggi:\nPer quanto riguarda i difetti, i principali sono i seguenti:\nContesti operativi.\nIn generale nelle coltivazioni erbacee di pieno campo la fresatura non riscuote particolari successi in quanto gli inconvenienti associati a questa lavorazione la rendono poco competitiva nei confronti di uno schema tradizionale. In pieno campo si rivela tuttavia utile in tecniche di \"minimum tillage\" e nella preparazione del terreno per una semina in secondo raccolto.\nIn orticoltura e floricoltura la fresatura \u00e8 una valida alternativa alle lavorazioni classiche in quanto si adatta bene ad un contesto caratterizzato da avvicendamenti colturali ripetuti in cui \u00e8 necessario ridurre quanto pi\u00f9 \u00e8 possibile i tempi di preparazione del terreno per la successiva semina o trapianto. Per gli stessi motivi la fresatura pu\u00f2 trovare spazio anche nell'orticoltura in pieno campo. Nelle colture protette si propone come soluzione ottimale, se non obbligata, in quanto il ridotto volume d'ingombro delle fresatrici si presta meglio per la lavorazione del terreno all'interno delle serre e dei tunnel.\nIn arboricoltura infine si propone come un'alternativa preferibile all'aratura e, in parte, ad altre lavorazioni superficiali come ad esempio l'impiego di erpici o di attrezzi discissori."}
{"id": "793526", "revid": "124028753", "url": "https://it.wikipedia.org/wiki?curid=793526", "title": "Imperator torosus", "text": "Imperator torosus \u00e8 un fungo delle Boletaceae con pori e gambo gialli, che solo negli esemplari maturi possono raggiungere tonalit\u00e0 color rosso-sangue.\nDescrizione della specie.\nCappello.\n10-(20) cm, prima color giallo, poi a lungo giallo-verde, in vecchiaia assume svariate colorazioni dal crema al rossastro.\nPori.\nGialli, a maturit\u00e0 diventano arancioni e infine rosso-sangue.\nTubuli.\nConcolori ai pori, adnati.\nGambo.\n10-15 x 5\u20138\u00a0cm, giallo con reticolo concolore, poi rosso con l'et\u00e0, bulboso.\nCarne.\nVira al blu-violaceo rapidamente, alla base del gambo assume al tocco tonalit\u00e0 rossastre.\nHabitat.\nFungo simbionte. Cresce nei boschi di latifoglia, in particolare sotto quercia e faggio, preferendo terreni calcarei.\nCommestibilit\u00e0.\nSospetto e pertanto da considerare non commestibile.\nEtimologia.\nDal latino \"torosus\" = muscoloso, per l'aspetto del carpoforo."}
{"id": "793527", "revid": "1967612", "url": "https://it.wikipedia.org/wiki?curid=793527", "title": "Ripuntatura", "text": "La ripuntatura o scarificatura o rippatura, in agricoltura, \u00e8 una lavorazione che prevede la lavorazione del terreno compatto mediante una serie di tagli verticali, che a seconda delle caratteristiche meccaniche del suolo possono o meno produrre lo sgretolamento delle zolle, ed in generale comportano una ridotta od assente alterazione del profilo degli strati.\nL'azione di sgretolamento nei terreni argillosi \u00e8 spesso considerata positiva nei terreni da dissodare, ma difficile da ottenere poich\u00e9 dipende da precise condizioni di umidit\u00e0 (condizione di terreno \"in tempera\", intermedia tra lo stato coesivo e quello adesivo) e quindi legata a precise finestre stagionali.\nAnche in assenza di sgretolamento comunque la ripuntatura esibisce degli effetti positivi, in particolare per ci\u00f2 che riguarda la rottura delle suole di lavorazione ed il miglioramento del drenaggio idrico.\nAspetti concettuali e terminologia.\nLa ripuntatura comprende un insieme abbastanza eterogeneo di lavorazioni eseguite in contesti diversi e con finalit\u00e0 differenti con macchine operatrici di differente concezione. In generale la caratteristica comune \u00e8 quella di eseguire dei tagli relativamente profondi in virt\u00f9 dell'approfondimento degli organi lavoranti e dell'avanzamento del trattore. Il ripuntatore \u00e8 pertanto un attrezzo discissore che non altera, se non minimamente, la successione degli strati, in quanto non provoca rivoltamento del terreno lavorato, come ad esempio l'aratro, n\u00e9 rimescolamento, come ad esempio una zappatrice rotativa.\nPer quanto riguarda la terminologia, a rigore si usa il termine di ripuntatura per fare riferimento ad una lavorazione con attrezzo discissore che rompe la suola di lavorazione lasciata da un'aratura o, in generale, quando il taglio verticale profondo integra un lavoro di aratura. La ripuntatura vera e propria si esegue in genere con l\"'aratro ripuntatore\". Si tratta di un comune aratro che oltre agli ordinari organi lavoranti (coltro, vomere e versoio) dispone di un organo discissore applicato dietro il versoio e terminante con una vangheggia.\nI termini di scarificatura e rippatura sono invece usati per indicare il lavoro quando si esegue come alternativa all'aratura con attrezzo discissore in grado di penetrare in profondit\u00e0. Il termine di rippatura \u00e8 usato anche per indicare un lavoro di scasso, eseguito con attrezzo discissore pesante.\n\u00c8 riconducibile ad una scarificatura anche l'uso dell'estirpatore quando avviene in alternativa all'aratura in tecniche di \"minimum tillage\". L'estirpatura vera e propria non ha invece le prerogative di una ripuntatura quando si esegue come lavorazione complementare e successiva all'aratura o al dissodamento in generale: in questo caso, infatti, \u00e8 un lavoro pi\u00f9 superficiale destinato all'affinamento delle zolle, alla rimozione delle erbe infestanti ed all'aumento nel breve termine della porosit\u00e0 del suolo e quindi al suo arieggiamento.\nInfine, per fare riferimento alla lavorazione eseguita come lavoro di coltivazione si usa il termine di scarificatura leggera o, semplicemente, coltivazione.\nRipuntatore.\nIn funzione delle caratteristiche del lavoro eseguito e delle finalit\u00e0, i \"ripuntatori\", detti anche \"scarificatori\" o \"ripper\", sono macchine agricole abbastanza eterogenee. Le macchine utilizzate per la scarificatura sono fondamentalmente costituite da un telaio portante, applicato all'attacco a tre punti del trattore e comandato pertanto dal sollevatore idraulico. Questa soluzione permette un agevole e rapido approfondimento dell'attrezzo con il semplice avanzamento del mezzo quando si aziona l'abbassamento dell'attacco a tre punti. Gli organi lavoranti fissati al telaio, in genere di numero variabile da 1 a 7, sono costituiti da denti o coltelli inclinati in avanti, in modo da facilitare la penetrazione nel terreno sodo, tipicamente disposti su due o pi\u00f9 file trasversali alla direzione di avanzamento. Eventuali profili particolari possono facilitare un certo grado di rimescolamento quando il terreno smosso dall'estremit\u00e0 tende a salire lungo il profilo pi\u00f9 in superficie. L'estremit\u00e0 del dente o coltello \u00e8 spesso sagomata in modo da facilitare la penetrazione ed esercitare un'azione di sgretolamento del terreno in profondit\u00e0.\nTalvolta, posteriormente al dente, \u00e8 applicato con una breve catena un cilindro metallico conformato a ogiva. Lo scopo di questo dispositivo \u00e8 di comprimere e modellare la parete della galleria tracciata dall'estremit\u00e0 del dente e formare un condotto temporaneo che ha la funzione di drenare l'acqua in eccesso. In questo caso lo scarificatore \u00e8 detto anche \"aratro talpa\" o \"aratro fognatore\".\nUna categoria particolare di scarificatori \u00e8 fornita di denti vibranti in senso trasversale rispetto alla direzione di avanzamento, con movimento attivo trasmesso attraverso la presa di potenza del trattore. La macchina, in questo caso, \u00e8 comunemente chiamata \"vibrotiller\".\nCaratteristiche del lavoro.\nLa ripuntatura \u00e8 una lavorazione meno energica dell'aratura in quanto l'alterazione del profilo del terreno \u00e8 di trascurabile entit\u00e0. Il terreno lavorato con uno scarificatore si presenta smosso in superficie da una serie di solchi appena accennati o con una certa zollosit\u00e0 secondo le caratteristiche fisiche del terreno. Lungo il profilo si crea una macroporosit\u00e0, per effetto del taglio, e un certo grado di sgretolamento. L'efficacia dello sgretolamento laterale dipende dalle propriet\u00e0 fisiche del terreno ed \u00e8 accentuato con l'impiego di scarificatori vibranti.\nLa scarificatura d\u00e0 buoni risultati in terreni in tempera, mentre nei terreni sabbiosi, oppure in quelli argillosi allo stato adesivo, dove l'effetto di sgretolamento \u00e8 minimo \u00e8 in genere consigliabile l'esecuzione di una doppia lavorazione con direzioni di avanzamento perpendicolari, oppure associare la ripuntatura profonda ad un'aratura superficiale.\nRispetto all'aratura ha i seguenti vantaggi:\nGli svantaggi sono i seguenti:\nA differenza che nei terreni limo-argillosi, in alcuni terreni sabbiosi con scarsa portanza la suola di lavorazione pu\u00f2 essere considerata un fenomeno positivo anzich\u00e9 negativo: in questi casi la rottura della suola stessa operata tramite rippatura cessa di essere un pregio e diviene un difetto.\nPosizione negli schemi di lavorazione.\nData l'eterogeneit\u00e0 delle macchine impiegate e i diversi scopi per cui si pu\u00f2 eseguire il taglio verticale, questa lavorazione \u00e8 alquanto generica e si pu\u00f2 inserire, con prerogative specifiche, in diverse posizioni nella sequenza delle lavorazioni.\nLavoro straordinario di messa a coltura. &lt;br&gt;\n\u00c8 il caso della rippatura eseguita nei lavori di scasso in alternativa alla lavorazione con l'aratro. Questa lavorazione va eseguita come scasso andante in due passaggi in direzioni ortogonali fra loro.\nLavoro principale.\n\u00c8 il caso della scarificatura o rippatura eseguita in alternativa all'aratura. Questa lavorazione va eseguita preferibilmente in due passaggi quando si opera su terreni compatti.\nLavoro complementare.\n\u00c8 il caso della ripuntatura come complementare all'aratura. Si esegue prima, durante o dopo in contesti differenti. La ripuntatura eseguita prima dell'aratura \u00e8 la classica \"lavorazione a due strati\", particolarmente adatta per i terreni compatti: in estate si esegue una ripuntatura profonda, allo scopo di fessurare il terreno e facilitare l'eventuale sgrondo delle acque in caso di pioggia, in autunno si esegue un'aratura superficiale, a velocit\u00e0 pi\u00f9 sostenuta, per interrare i concimi e gli ammendanti e sgretolare meglio la fetta rivoltata. In questo caso, a rigore, la ripuntatura ha le prerogative di una lavorazione principale e l'aratura quelle di un lavoro complementare. La ripuntatura contemporanea all'aratura si esegue con l'aratro ripuntatore con il semplice scopo di rompere la suola di lavorazione. Come lavoro successivo ha ugualmente lo scopo di correggere l'inconveniente della suola di lavorazione e si esegue con uno scarificatore leggero, in grado comunque di penetrare in profondit\u00e0.\nLavoro di coltivazione. \nSi esegue in genere con scarificatori leggeri prima della ripresa vegetativa di un prato polifita. Lo scopo \u00e8 quello di arieggiare il terreno e facilitando gli scambi di calore. In questo modo si stimola l'attivit\u00e0 biologica e si favorisce la ripresa. Come lavoro di coltivazione si pu\u00f2 adottare anche come surrogato della sarchiatura impiegando coltivatori o scarificatori leggeri che operano una lavorazione superficiale nell'interfila. La qualit\u00e0 del lavoro \u00e8 comunque inferiore a quella di una sarchiatura vera e propria.\nLavorazione degli arboreti.\nLa scarificatura superficiale pu\u00f2 essere adottata per la lavorazione superficiale del vigneto o del frutteto. La qualit\u00e0 del lavoro \u00e8 inferiore a quella di una zappatrice rotativa, tuttavia la soluzione d\u00e0 buoni risultati in particolari terreni consentendo un notevole risparmio di energia.\nMinimum tillage.\nLa scarificatura trova spesso spazio nelle tecniche di \"minimum tillage\" quando s'impiegano macchine combinate in grado di eseguire in un solo passaggio insieme all'erpicatura."}
{"id": "793528", "revid": "1870933", "url": "https://it.wikipedia.org/wiki?curid=793528", "title": "Lorca Deportiva Club de F\u00fatbol", "text": "Il Lorca Deportiva Club de F\u00fatbol (o pi\u00f9 semplicemente Lorca) era una squadra di calcio spagnola che aveva base nella citt\u00e0 murciana di Lorca e giocava le partite casalinghe al Francisco Art\u00e9s Carrasco.\nStoria.\nAl 1929 risale la fondazione della prima squadra di Lorca, il Lorca FC. Si succedettero poi diverse squadre, l'ultima delle quali il Lorca Club de F\u00fatbol, scomparsa nel 2000 per debiti economici. Nel 2002 si fond\u00f2 infine il Lorca Deportiva Club de F\u00fatbol.\nDopo aver ottenuto buoni risultati, arrivando anche in Segunda divisi\u00f2n, il club cominci\u00f2 ad accusare gravi problemi economici che lo portarono, al termine della stagione 2008/09, ad una retrocessione a tavolino in Tercera division, pur avendo terminato il campionato in seconda posizione. Nell'annata 2010-11 la squadra fu spostata nel comune di Totana e venne rinominata \"Lorca Deportiva Ol\u00edmpico\".\nTuttavia il 18 ottobre 2010, persistendo i problemi economici, il club si ritir\u00f2 dalle competizioni.\nStadio.\nIl Francisco Art\u00e9s Carrasco \u00e8 stato inaugurato il 5 aprile 2003, ha una capienza di 8.064 posti e dimensioni di 110 x 73 m."}
{"id": "793532", "revid": "1310927", "url": "https://it.wikipedia.org/wiki?curid=793532", "title": "Sociedad Deportiva Ponferradina", "text": "La Sociedad Deportiva Ponferradina, o pi\u00f9 semplicemente Ponferradina, \u00e8 una squadra di calcio spagnola che milita nella \"Segunda Divisi\u00f3n,\" la seconda serie del campionato spagnolo di calcio. La squadra ha sede nella citt\u00e0 di Ponferrada, nella Provincia di Le\u00f3n (Castiglia e Le\u00f3n) e gioca le partite casalinghe all'Estadio El Toral\u00edn. Nel 2009 \u00e8 diventata Sociedad An\u00f3nima Deportiva.\nStoria.\nIl club fu fondato il 7 giugno 1922 e il suo primo presidente fu \"Rogelio L\u00f3pez Boto\", nel 1934-35 vinse il campionato regionale ma solo otto anni dopo venne promosso in \"Tercera Divisi\u00f3n\", nel 1967 ha ottenuto una storica vittoria per 6-1 contro il . La squadra ha sempre militato in divisioni inferiori fino alla prima storica promozione in \"Segunda Divisi\u00f3n\" nella stagione 2005-06 dalla quale \u00e8 retrocessa l'anno dopo. Nel 2004-05 vince per la prima volta il \"Gruppo II\" della \"Segunda Divisi\u00f3n B\", risultato bissato nella stagione 2007-08 con l'allenatore David Amaral, ha anche vinto tre campionati di \"Tercera Divisi\u00f3n\" nel 1957\u201358, 1965\u201366, 1986\u201387. Le rivalit\u00e0 pi\u00f9 accese sono quelle con Burgos e Le\u00f3n.\nStadio.\nL'Estadio El Toral\u00edn \u00e8 stato inaugurato il 5 settembre 2000 in occasione di un incontro amichevole contro il Celta Vigo. Inizialmente aveva una capienza di 6.123 posti, portati a 8.300 nel 2006. Nel 2011, \u00e8 stato ulteriormente ampliato a 8.800 posti, quelli attuali, in occasione della partita di Coppa del Re giocata contro il Real Madrid CF il 20 dicembre e terminata 5-1 per i 'Blancos'. Le sue dimensioni sono di 105 x 70 m e sostituisce il vecchio stadio \"Estadio Fuentesnuevas\" (1975-2000) e l\"'Estadio Santa Marta\" (1923-1975). Il campo d'allenamento \u00e8 \"Estadio Municipal Colom\u00e1n Trabado\".\nOrganico.\nRosa 2021-2022.\n\"Aggiornata al 17 gennaio 2022.\"\nRosa 2020-2021.\n\"Aggiornata al 3 aprile 2021.\"\nRosa 2019-2020.\n\"Aggiornata al 4 febbraio 2020.\""}
{"id": "793533", "revid": "1568601", "url": "https://it.wikipedia.org/wiki?curid=793533", "title": "Monte Nevado de Incahuasi", "text": "Il Nevado de Incahuasi o Cerro de Incahuasi, \u00e8 un campo vulcanico delle Ande alto 6.610 metri.\nSi trova parte nel territorio della provincia argentina di Catamarca e parte nella regione cilena di Atacama. \u00c8 il settimo vulcano pi\u00f9 alto del mondo. Il suo nome in lingua quechua significa \"casa dell'Inca\"."}
{"id": "793534", "revid": "686062", "url": "https://it.wikipedia.org/wiki?curid=793534", "title": "Colin Burgees", "text": ""}
{"id": "793536", "revid": "124123", "url": "https://it.wikipedia.org/wiki?curid=793536", "title": "Tytus Czy\u017cewski", "text": "Czy\u017cewski fu tra i fondatori del movimento poetico e artistico del \"formismo\".\nRaccolte di versi.\nOpere influenzate dalle correnti europee d'avanguardia:\nElaborazioni di motivi popolari:"}
{"id": "793537", "revid": "287204", "url": "https://it.wikipedia.org/wiki?curid=793537", "title": "Tytus Czyzewski", "text": ""}
{"id": "793538", "revid": "17351", "url": "https://it.wikipedia.org/wiki?curid=793538", "title": "XB-70 Valkyrie", "text": ""}
{"id": "793539", "revid": "17351", "url": "https://it.wikipedia.org/wiki?curid=793539", "title": "XB-70", "text": ""}
{"id": "793541", "revid": "17351", "url": "https://it.wikipedia.org/wiki?curid=793541", "title": "North American XB-70", "text": ""}
{"id": "793542", "revid": "17351", "url": "https://it.wikipedia.org/wiki?curid=793542", "title": "North American B-70 Valkyrie", "text": ""}
{"id": "793543", "revid": "17351", "url": "https://it.wikipedia.org/wiki?curid=793543", "title": "B-70 Valkyrie", "text": ""}
{"id": "793544", "revid": "17351", "url": "https://it.wikipedia.org/wiki?curid=793544", "title": "B-70", "text": ""}
{"id": "793550", "revid": "6923", "url": "https://it.wikipedia.org/wiki?curid=793550", "title": "Tarcisio Bertone", "text": "Biografia.\nNasce a Romano Canavese, in provincia di Torino e diocesi di Ivrea, il 2 dicembre 1934, quinto di otto figli.\nFormazione e ministero sacerdotale.\nFrequenta lo storico oratorio di Valdocco a Torino. Nella stessa citt\u00e0 frequenta il Liceo Salesiano Valsalice e gioca a calcio nel ruolo di terzino.\nDopo la maturit\u00e0 comincia il noviziato presso la Societ\u00e0 salesiana di San Giovanni Bosco a Pinerolo, emette la sua prima professione religiosa il 3 dicembre 1950.\n\u00c8 ordinato presbitero il 1\u00ba luglio 1960 per l'imposizione delle mani del vescovo di Ivrea Albino Mensa.\nViene inviato a perfezionare gli studi teologici a Torino, dove ottiene la licenza in teologia con una dissertazione sulla tolleranza e la libert\u00e0 religiosa, continua gli studi a Roma, dove ottenne la licenza e il dottorato in diritto canonico con una ricerca su \"Il governo della Chiesa nel pensiero di Benedetto XIV - Papa Lambertini (1740-1758)\".\nA partire dal 1967 insegna Teologia morale all'ateneo salesiano di Roma, che nel 1973 diventa Universit\u00e0 Pontificia Salesiana; insegna anche Diritto internazionale e Diritto dei minori per molti anni nella stessa universit\u00e0. Collabora all'ultima fase della revisione del Codice di Diritto canonico e svolge un'intensa attivit\u00e0 promozionale per la sua ricezione nelle Chiese particolari. Nel 1988 fa parte del gruppo di sacerdoti che accompagna l'allora cardinale Joseph Ratzinger nelle trattative per la riconciliazione con monsignor Marcel Lefebvre.\nNel 1989 diventa rettore magnifico dell'Universit\u00e0 Pontificia Salesiana.\nMinistero episcopale e cardinalato.\nArcivescovo di Vercelli.\nIl 4 giugno 1991 papa Giovanni Paolo II lo nomina arcivescovo metropolita di Vercelli, la pi\u00f9 antica diocesi del Piemonte. Riceve l'ordinazione episcopale il 1\u00ba agosto successivo dall'arcivescovo Albino Mensa, coconsacranti i vescovi Luigi Bettazzi e Carlo Cavalla.\nIl 28 gennaio 1993 \u00e8 nominato dalla Conferenza Episcopale Italiana presidente della Commissione ecclesiale giustizia e pace.\nSegretario della Congregazione per la dottrina della fede.\nIl 13 giugno 1995 \u00e8 nominato segretario della Congregazione per la dottrina della fede, in Vaticano, dove collabora strettamente con il cardinale Joseph Ratzinger, poi papa Benedetto XVI, allora prefetto della stessa. Nel 1997 controfirma la notificazione con la quale veniva annunciata la scomunica \"latae sententiae\" per il teologo cingalese Tissa Balasuriya, scomunica decaduta l'anno successivo a seguito della ritrattazione del teologo, e successivamente collabora alla stesura della dichiarazione \"Dominus Iesus\"; durante il Giubileo del 2000 \u00e8 incaricato da papa Giovanni Paolo II della pubblicazione della terza parte del \"segreto\" di F\u00e1tima; da allora ha avuto modo di parlare direttamente con la veggente Suor Lucia di Fatima diverse volte.\nNel 2001 gli viene affidato il caso del ritorno alla Chiesa cattolica dell'arcivescovo Emmanuel Milingo, che si era sposato con Maria Sung, un'adepta della Chiesa dell'unificazione del reverendo Sun Myung Moon. Il documento dal titolo \"Nota sul valore dei Decreti dottrinali concernenti il pensiero e le opere del rev.do sac. Antonio Rosmini Serbati\", con cui il percorso verso la beatificazione di Antonio Rosmini si \u00e8 reso pi\u00f9 facile fino ad arrivare alla beatificazione nel 2007, porta la sua firma e quella dell'allora cardinal Ratzinger. Peraltro la figura di Rosmini \u00e8 legata a Bertone anche dalla coincidenza per cui quest'ultimo \u00e8 stato ordinato sacerdote nel giorno della morte di Antonio Rosmini.\nArcivescovo di Genova.\nIl 10 dicembre 2002 papa Giovanni Paolo II lo nomina arcivescovo metropolita di Genova, prende possesso dell'arcidiocesi il 2 febbraio 2003.\nIl 21 ottobre 2003 papa Giovanni Paolo II lo crea cardinale presbitero di Santa Maria Ausiliatrice in via Tuscolana, diaconia elevata \"pro hac vice\" a titolo presbiterale; prende possesso il 24 marzo 2004.\nIl 20 luglio 2004 presenzia accanto al Presidente della Repubblica Italiana Carlo Azeglio Ciampi, al ministro della difesa Antonio Martino e al Capo di Stato Maggiore della Marina Biraghi, al varo della portaerei Cavour.\nSegretario di Stato di Sua Santit\u00e0.\nIl 22 giugno 2006 papa Benedetto XVI lo nomina Segretario di Stato della Santa Sede; succede al cardinale Angelo Sodano, dimissionario per raggiunti limiti d'et\u00e0 (come prescrive il Codice di diritto canonico): si ricostituisce in tal modo il tandem Ratzinger-Bertone che aveva gi\u00e0 guidato la Congregazione per la dottrina della fede durante il pontificato di papa Giovanni Paolo II. Il 15 settembre successivo prende possesso del suo ufficio. In qualit\u00e0 di Segretario di Stato \u00e8 anche presidente della Commissione interdicasterale per le Chiese particolari, presidente della Commissione interdicasterale per le Chiese in Europa orientale e cardinale protettore della Pontificia accademia ecclesiastica.\nIl 4 aprile 2007 \u00e8 stato nominato Camerlengo di Santa Romana Chiesa da papa Benedetto XVI, con questo incarico assume il governo ordinario della Chiesa in caso di morte o rinuncia del pontefice in carica.\nIl 1\u00ba luglio 2007 va in visita al santuario di Nostra Signora di Montallegro in occasione del 450\u00ba anniversario dell'apparizione della Madonna, apparsa il 2 luglio 1557.\nIl 10 maggio 2008 papa Benedetto XVI lo promuove all'ordine dei cardinali vescovi con il titolo della sede suburbicaria di Frascati; succede cos\u00ec a Alfonso L\u00f3pez Trujillo, deceduto 20 giorni prima.\nIl 10 aprile 2009 celebra i funerali di stato per le vittime del terremoto in Abruzzo.\nAl compimento del settantacinquesimo anno di et\u00e0 presenta le sue dimissioni per raggiunti limiti d'et\u00e0 al papa, il quale il 15 gennaio 2010 gli comunica per iscritto di non voler rinunciare alla sua \"preziosa collaborazione\".\nIl 28 febbraio 2013, a seguito della rinuncia all'ufficio di romano pontefice di papa Benedetto XVI, cessa dall'ufficio di Segretario di Stato, in conformit\u00e0 ai canoni del Codice di Diritto Canonico, ma assume, in qualit\u00e0 di Camerlengo, la funzione di governo ordinario della Chiesa fino all'elezione del nuovo papa, avvenuta il 13 marzo. Il 16 marzo papa Francesco lo conferma nell'ufficio di segretario di Stato \"donec aliter provideatur\", cio\u00e8: \"fino a che non venga disposto diversamente\", ovvero fino alla nomina di un successore.\nIl 31 agosto 2013 papa Francesco accetta la sua rinuncia per raggiunti limiti di et\u00e0, chiedendogli per\u00f2 di rimanere fino al 15 ottobre seguente: gli succede Pietro Parolin, nunzio apostolico in Venezuela.\nIl 2 dicembre 2014, al compimento degli ottant'anni, perde il diritto di entrare in conclave, nonch\u00e9 il titolo di camerlengo.\nPosizioni teologiche, morali, sociali e su temi politici.\nLa polemica sulla fiction di papa Luciani.\nIn un'intervista apparsa a pagina 5 del quotidiano della C.E.I. \"Avvenire\" il 26 ottobre 2006, Bertone ha modo di esprimere il proprio disappunto riguardo alla \"fiction\" su papa Giovanni Paolo I, accusandola di parzialit\u00e0 nel modo in cui venivano presentate la Curia romana e le ipotesi sulla morte di Luciani, con queste dichiarazioni: \u00abcapisco che in ogni buon film alla figura del buono si debba sempre contrapporre quella del cattivo e dei cattivi, [...] e purtroppo anche a tale fiction non \u00e8 sfuggita questa legge non scritta. E cos\u00ec tra i cattivi abbiamo ritrovato l'immancabile arcivescovo Paul Marcinkus, vari cardinali ed un po' tutta la Curia...\u00bb.\nDichiarazioni sull'omosessualit\u00e0.\nIn merito allo scandalo dei preti pedofili in Irlanda Tarcisio Bertone dichiara che degli studi scientifici affermano che la pedofilia \u00e8 collegata all'omosessualit\u00e0, e non ha niente a che vedere con il celibato. Il cardinale non specifica comunque a quali studi facesse riferimento, essendo la teoria delle parafilie ritenuta superata da tempo. L'affermazione causa forti polemiche da parte di esponenti della comunit\u00e0 LGBT e della politica e la tesi \u00e8 negata dall'Associazione Italiana Psicologi e Psichiatri Cattolici.\nIn seguito alla condanna delle sue parole da parte del Ministero degli Esteri francese la Sala Stampa della Santa Sede interviene precisando che l'intervento del cardinale era relativo alla \u00abproblematica degli abusi da parte di sacerdoti e non nella popolazione in generale\u00bb e che le statistiche relative ai crimini di pedofilia indicassero come il 60% dei casi riscontrati fosse \u00abriferito a individui dello stesso sesso\u00bb.\nLe dichiarazioni provocano proteste in Italia, Cile, Argentina, Stati Uniti, Gran Bretagna, Germania, Francia, Bulgaria e altre nazioni.\nTuttavia le affermazioni del cardinale Bertone in merito alla connessione fra omosessualit\u00e0 e pedofilia hanno trovato appoggio presso lo psichiatra cattolico americano Richard Fitzgibbons.\nLa vicenda di padre Murphy.\nIl 26 marzo 2010 il New York Times rende pubblica la corrispondenza risalente alla fine degli anni novanta tra il Vaticano e l'arcidiocesi di Milwaukee (Wisconsin, Stati Uniti d'America) riguardo agli atti di pedofilia compiuti da padre Lawrence C. Murphy nell'istituto per sordi St. John di Milwaukee dal 1950 al 1974. Una di queste carte \u00e8 un verbale di una discussione in Curia presieduta dal card. Bertone su Lawrence Murphy pochi mesi prima del suo decesso. Stando a questo verbale, richiesto dall'arcivescovo di Milwaukee, si decise che, malgrado avesse confessato di aver abusato (in confessionali e dormitori) di circa 200 minori, a padre Murphy non venisse tolto l'abito talare, anche perch\u00e9 prossimo al decesso; la giustizia civile aveva invece archiviato il caso gi\u00e0 nel 1970.\nPadre Murphy muore, da prete, nel 1998. Quando l'arcidiocesi di Milwaukee ne informa il Vaticano, spiegando che, contrariamente agli accordi, i funerali del sacerdote erano avvenuti pubblicamente alla presenza della comunit\u00e0 dei sordi, Tarcisio Bertone risponde affermando di condividere con il vescovo della diocesi \"\u00abthe hope that the Church will be spared any undue publicity from this matter\u00bb\" (la speranza che alla Chiesa venga evitata eccessiva pubblicit\u00e0 riguardo a questo caso).\nLa controversia sul Terzo Segreto.\nDopo la pubblicazione del libro di Bertone, \"L'ultima veggente di Fatima\", edito da Eri-Rizzoli nel 2007, il giornalista italiano Antonio Socci ha pubblicato un articolo intitolato: \"Caro Cardinale Bertone, chi \u00e8 \u2013 tra lei e me \u2013 che mente sapendo di mentire?\" nel quale denuncia le attivit\u00e0 del Cardinale Bertone in merito al presunto occultamento di un testo del Terzo Segreto di Fatima. L'avvocato cattolico Christopher Ferrara ha scritto un intero libro, intitolato \"Il segreto ancora nascosto\" (disponibile online) allo scopo di denunciare e smascherare le affermazioni del cardinale Bertone in merito a Fatima. Il libro contiene un'appendice intitolata \"101 motivi per dubitare della versione del Cardinale Bertone\".\nPedofilia nel clero: ricorso alla Corte penale internazionale.\nNel settembre del 2011 il gruppo di associazioni delle vittime dei preti pedofili Snap (\"Survivors network of those abused by priests\") e il Centro per i diritti costituzionali (\"Center for Constitutional Rights\") hanno depositato presso la Corte penale internazionale dell'Aia un ricorso in cui accusano papa Benedetto XVI, il segretario di Stato cardinale Tarcisio Bertone, il suo predecessore, il cardinale Angelo Sodano e il prefetto della Congregazione per la Dottrina della Fede, cardinale William Levada, di crimini contro l'umanit\u00e0 per la presunta copertura dei reati commessi da sacerdoti contro i minori.\nNel febbraio del 2012 l'accusa viene ritirata in seguito a una notifica da parte dello stesso avvocato Jeff Anderson che aveva cercato d'incolpare Benedetto XVI e i cardinali Bertone, Sodano e Levada. Come ha spiegato l'avvocato della Santa Sede Jeffrey S. Lena, la notifica ha provocato \u00ab...l'archiviazione immediata della causa, senza che sia necessaria una sentenza in merito emanata dalla corte\u00bb. Il motivo di tale scelta \u00e8 spiegato dallo stesso avvocato Lena: \u00abHanno ritirato tutto perch\u00e9 sapevano che avrebbero perso se avessero continuato a perseguire il caso. Non volevano una pronuncia negativa da parte del giudice\u00bb infatti, se si fosse continuato, l'assoluzione avrebbe fatto giurisprudenza.\nControversie.\nEredit\u00e0 Gerini.\nIl cardinale Bertone \u00e8 coinvolto in un procedimento civile che riguarda il lascito ereditario del marchese Alessandro Gerini, che negli anni '90 lasci\u00f2 ai Salesiani una eredit\u00e0 stimata in oltre 650 milioni di euro. La linea difensiva condotta dall'alto prelato \u00e8 quella di essere stato indotto con truffa a dare il consenso all'accordo stragiudiziale con gli eredi Gerini per concludere la disputa sull'eredit\u00e0.\nVicenda Lux Vide.\nIl cardinale Bertone, in qualit\u00e0 di presidente della commissione cardinalizia di vigilanza dell'Istituto per le opere di religione (IOR), \u00e8 stato oggetto di indagine da parte delle autorit\u00e0 Vaticane per aver dato autorizzazione a sottoscrivere obbligazioni, per un totale di 15 milioni di euro, della societ\u00e0 cinematografica Lux Vide diretta dall'amico Ettore Bernabei; operazione che comport\u00f2 una perdita corrispondente per lo IOR nel bilancio 2014.\nAppartamento Palazzo San Carlo.\nAl termine del suo mandato come Segretario di Stato, il cardinale Bertone ha avuto in concessione un appartamento nel Palazzo San Carlo, la cui ristrutturazione \u00e8 stata in gran parte pagata con 442.000 euro provenienti dalla Fondazione Bambin Ges\u00f9 che raccoglie denaro da destinare all'omonimo ospedale infantile di Roma. In seguito alle inchieste giornalistiche, il cardinale ha deciso di restituire alla fondazione una analoga somma a titolo di risarcimento per il danno di immagine subito. A marzo del 2016 il Vaticano avrebbe aperto un'inchiesta sulla provenienza dei fondi utilizzati per ristrutturare l'appartamento abitato dal cardinale Bertone. L'attico del palazzo, erroneamente attribuito in uso al cardinale, \u00e8 condominiale, e aperto a tutti gli abitanti del palazzo. A chiusura dell'inchiesta si \u00e8 tenuto un processo a carico di Giuseppe Profiti, ex presidente del Bambino Ges\u00f9 e manager vicinissimo al porporato, e dell'ex tesoriere Massimo Spina, con l'accusa di peculato per distrazione. Il cardinale Bertone non \u00e8 stato indagato n\u00e9 rinviato a giudizio. Al termine del processo Giuseppe Profiti \u00e8 stato condannato a un anno di reclusione, mentre Massimo Spina \u00e8 stato assolto.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "793551", "revid": "466539", "url": "https://it.wikipedia.org/wiki?curid=793551", "title": "Boletus lupinus", "text": "Boletus lupinus Fr.\nIl Boletus lupinus \u00e8 un fungo tossico se consumato crudo.\nDescrizione della specie.\nCappello.\n10 (15) cm di diametro, prima convesso, poi subgloboso e infine appianato.\nPori.\nPoligonali, rosso carico che tende a diventare rosso arancio a maturazione, bluastri al tocco.\nTubuli.\nArrotondati al gambo, prima gialli poi verde-oliva.\nGambo.\n7-10 (12) x 2\u20134\u00a0cm, corto, tozzo, sodo, pieno, non obeso, bulboso, radicante, privo di reticolo, ornato da punteggiature bruno-rossastre, giallastro, al tocco vira al blu.\nCarne.\nDura, compatta, di colore giallo, al taglio vira al blu.\nHabitat.\nFungo simbionte. Cresce in boschi caldi e calcarei di quercia (Quercus) o pi\u00f9 raramente di faggio (Fagus), in estate fino agli inizi dell'autunno. Non molto comune.\nCommestibilit\u00e0.\nTossico da crudo. Potrebbe essere consumato dopo una cottura prolungata, tuttavia se ne sconsiglia categoricamente l'uso.\nPer tali motivi, la specie in questione va considerata non commestibile.\nEtimologia.\nDal latino lupinus = attinente ai lupi, probabilmente per i luoghi in cui cresce.\nSpecie simili.\nViene spesso confuso con:"}
{"id": "793555", "revid": "1982", "url": "https://it.wikipedia.org/wiki?curid=793555", "title": "Guappi", "text": ""}
{"id": "793556", "revid": "1833487", "url": "https://it.wikipedia.org/wiki?curid=793556", "title": "Buffone", "text": "Buffone \u00e8 un giullare, molto spesso deforme, che nelle corti europee aveva l'incarico di suscitare le risate dei signori con facezie e scherzi.\nStoria.\nNel Medioevo in Italia esistevano artisti che davano spettacoli nelle corti; essi formarino le compagnie di \"Joculatores\". Nel secolo XV compaiono i monologhi buffoneschi, il \"Mariazo\", recitato durante i matrimoni e lo \"Gliommero\", scioglilingua. Fino dal secolo XIV era diffusa la \"frottola\", la cui caratteristica era una narrazione di tipo umoristico che diverr\u00e0 dialogata e teatrale nel XVI secolo. Nella Sacra rappresentazione ci sono i \"Frammessi\", con carattere comico - rusticano, perch\u00e9 sulla scena c'\u00e8 riflessa la vita quotidiana, con la satira del contadino, per lo pi\u00f9 ambientata in Toscana. In queste rappresentazioni si esibiscono i buffoni che mettono in scena figure di storpi, deformi, nani e talvolta lo sono essi stessi. In Italia lavorano nelle Corti, non hanno una carica ufficiale, perch\u00e9 svolgono anche altri lavori. Alcuni nomi di essi sono: \"Pietro Gonnella\", alla Corte estense di Ferrara, il \"Barlacchi\", \"Mastro Andrea\", \"Zuan Polo\" (buffone a Venezia), \"Domenego Tajacalze\" (anch'egli buffone a Venezia), \"Antonio da Molino\" detto il \"Burchiello\" ed altri. &lt;br&gt; In Francia essere buffoni significava avere una vera e propria carica. In questo paese nacque il primo buffone riconosciuto, Geoffroy, che visse alla corte di Filippo V il Lungo (XIV secolo), e i buffoni mantennero la carica fino al 1662, anno in cui fu soppressa, anche se i buffoni rimasero operanti fino alla Rivoluzione. Questi buffoni vestivano abiti speciali. &lt;br&gt; Durante il Rinascimento italiano il genere comico-popolare si allarga e nelle citt\u00e0 di Firenze e Venezia nascono compagnie teatrali. Ci sono dunque i buffoni e \"cantimpanca\" nelle Corti ed anche nelle case private, motivo per cui crescer\u00e0 l'esigenza di avere un teatro.\nInfluenza culturale.\nIn letteratura \u00e8 da ricordare il fool shakespeariano, presente nelle varie opere del drammaturgo inglese. Nell'opera lirica \"Rigoletto\" di Giuseppe Verdi, Rigoletto \u00e8 il buffone alla corte del duca di Mantova.\nConsuetudini riguardanti i compensi.\nLodovico Antonio Muratori dedicando ampio spazio alle \"Feste e giochi dell'et\u00e0 media\", nelle sue \"Dissertazioni sopra le Antichit\u00e0 italiane\" (diss.XXIX), parla di grandiose feste dove intervenivano \u00abun'immensa copia di cantambanchi, buffoni, ballerini da corda, musici, sonatori, giocatori, istrioni ed altra simil gente\u00bb che venivano tradizionalmente ricompensati con le stesse vesti preziose che i vari principi si scambiavano ospitandosi nelle Corti. Tale tradizione, che ritroviamo documentata tra gli altri in Aristotele, Aristofane, Marziale e che interessa pressoch\u00e9 tutte le grandi famiglie italiane del XIV secolo e non solo in occasione delle grandi cerimonie a corte, viene fatta risalire agli arabi e a Maometto, il quale \u00abrimuner\u00f2 col suo mantello il poeta Caabo\u00bb. Sempre seguendo le ricerche del Muratori si viene a conoscenza che questa usanza era stigmatizzata da Sant'Agostino. "}
{"id": "793566", "revid": "106456", "url": "https://it.wikipedia.org/wiki?curid=793566", "title": "Angie Dickinson", "text": "\u00c8 principalmente nota per il ruolo di Suzanne \"Pepper\" Anderson nel telefilm poliziesco \"Pepper Anderson - Agente speciale\", andato in onda dal 1974 al 1978 sulla rete televisiva NBC.\nBiografia.\nGli inizi.\nSeconda delle tre figlie di Leo Henry Brown (editore di un giornale di provincia) e di Fredericka Hehr, con ascendenze tedesche, nel 1942 si trasferisce con la famiglia in California. Dopo aver conseguito il diploma all'et\u00e0 di 15 anni, si iscrive al college e trova un impiego come segretaria in un aeroporto e successivamente partecipa a un concorso di bellezza dove si classifica al secondo posto. Si laurea in economia, pur avendo attitudine per la scrittura, anche in considerazione del lavoro del padre, ma successivamente decide di intraprendere la carriera di attrice, assumendo il cognome del suo primo marito, il giocatore di football Gene Dickinson. Lavora in numerosi variet\u00e0 per la NBC, diventandone ben presto una star molto apprezzata; tra i suoi partner di quel periodo vi fu Frank Sinatra, di cui rimarr\u00e0 molto amica sino alla sua scomparsa avvenuta nel 1998.\nIl successo al cinema e la popolarit\u00e0 televisiva nel 1974.\nFra gli anni cinquanta e i sessanta, la Dickinson diventa una delle pi\u00f9 versatili e popolari attrici del grande schermo, oltre ad essere protagonista in decine di serie televisive di successo nell'arco di tutta la sua carriera. Debutta in un episodio della serie \"Death Valley Days\" (1954), cui seguono altri ruoli in importanti produzioni televisive, come \"Matinee Theatre\" (otto episodi), \"Le leggendarie imprese di Wyatt Earp\", \"Gunsmoke\", \"Cheyenne\", \"The Restless Gun\", \"Carovane verso il West\", \"Perry Mason\", \"Mike Hammer\". Nel 1964 appare in un memorabile episodio de \"Il fuggiasco\", mentre l'anno successivo interpreta il ruolo di Carol Tredman nella serie \"Il dottor Kildare\" con Richard Chamberlain, confermandosi uno dei volti pi\u00f9 noti della televisione statunitense.\nNel cinema ha una piccola parte nella commedia \"Un pizzico di fortuna\" (1954) di Jack Donohue, affiancando Doris Day e Robert Cummings, ed ottiene i suoi primi ruoli di rilievo con \"Il vendicatore dell'Arizona\" (1956) di Andrew V. McLaglen, accanto a James Arness, \"La porta della Cina\" (1957) di Samuel Fuller, insieme a Gene Barry, e \"Lama alla gola\" (1958) di Andrew L. Stone, con protagonista James Mason. Rifiutando l'immagine di bionda platinata ed ingenua molto in voga in quegli anni (tipica di celebri dive come Marilyn Monroe o Jayne Mansfield, entrambe scomparse prematuramente), la Dickinson si propone ai suoi esordi con un look meno appariscente e che mette in risalto il colore naturale bruno dei suoi capelli, ma la sua sensualit\u00e0 e il suo temperamento faranno di lei per lungo tempo un sex-symbol di Hollywood, grazie al fisico invidiabile, ai capelli divenuti biondi, a un viso allo stesso tempo femminile e androgino, e soprattutto alle bellissime e lunghe gambe, assicurate per il valore di un milione di dollari dell'epoca, che le valgono l'appellativo di \"le gambe pi\u00f9 belle d'America\".\nTra i film pi\u00f9 importanti da lei interpretati sono da ricordare \"Un dollaro d'onore\" (1959) con John Wayne e Dean Martin, grande classico del genere western diretto da Howard Hawks, grazie al quale si afferma come una delle star pi\u00f9 popolari degli anni sessanta, \"Colpo grosso\" (1960) di Lewis Milestone, \"Febbre nel sangue\" (1961) di Vincent Sherman, \"Desiderio nel sole\" (1961) di Gordon Douglas, \"Jessica\" (1962) di Oreste Palella e Jean Negulesco (girato in buona parte in Sicilia), \"Capitan Newman\" (1963) di David Miller. In \"Contratto per uccidere\" (1964) di Don Siegel, film originariamente scritto per la televisione, ma rifiutato dal piccolo schermo a causa degli aspetti inediti e troppo violenti presenti nella sceneggiatura, recita accanto a Lee Marvin e a Ronald Reagan, in quella che sar\u00e0 l'ultima apparizione sul grande schermo del futuro presidente degli Stati Uniti. \nNel 1966 ha grande successo la fotografia di copertina della rivista \"Esquire\", ove l'attrice \u00e8 ritratta con un lungo maglione e un paio di aderenti collant. Nello stesso anno ottiene un ruolo importante, sia pure ridimensionato dalla produzione rispetto alla sceneggiatura, nel film drammatico \"La caccia\" di Arthur Penn, ove \u00e8 inserita in un folto cast comprendente Marlon Brando, Jane Fonda, Robert Redford, Robert Duvall, Janice Rule e Miriam Hopkins, mentre nel 1967 \u00e8 di nuovo accanto a Lee Marvin nel poliziesco \"Senza un attimo di tregua\" di John Boorman. L'attrice, oltre che per la sua bellezza, si fa notare per una certa versatilit\u00e0 in film che spaziano dalla commedia al drammatico al western, come \"L'arte di amare\" (1965) di Norman Jewison, \"Combattenti della notte\" (1966) di Melville Shavelson, \"Sfida oltre il fiume rosso\" (1967) di Richard Thorpe, \"Appuntamento per una vendetta\" (1969) di Burt Kennedy, \"Some Kind of a Nut\" (1969) di Garson Kanin\", ...E dopo le uccido\" (1971) di Roger Vadim, \"Funerale a Los Angeles\" (1972) di Jacques Deray. Nel 1972 il regista Sam Peckinpah aveva pensato alla Dickinson per affiancarla a Steve McQueen in \"Getaway!\", ma il ruolo venne poi assegnato ad Ali MacGraw. \nNel 1974, nel pieno della maturit\u00e0 artistica, l'attrice incrementa la propria popolarit\u00e0 grazie alla serie televisiva \"Pepper Anderson - Agente speciale\", che va in onda fino al 1978 e ottiene subito un grande successo anche a livello internazionale: sorprende pubblico e critica soprattutto per il netto cambiamento rispetto agli stereotipi del passato, presentando le vicende di un'inedita ed energica donna poliziotto di Los Angeles, con un ruolo non patinato e da protagonista assoluta, capace di gestire anche colleghi uomini, di travestirsi e di infiltrarsi tra i criminali per scoprirli e permettere il loro arresto da parte della polizia. Appare ancora sul grande schermo nei film \"Labirinto\" (1979) di Claude Pinoteau e \"Caccia selvaggia\" (1981) di Peter Hunt, ove recita ancora con Lee Marvin. Per l'interpretazione di Kate Miller nel thriller di stampo hitchcockiano \"Vestito per uccidere\" (1980) di Brian De Palma, che la vede tornare protagonista al cinema dopo vari anni, in coppia con Michael Caine, la Dickinson vince il Saturn Award. Nonostante il grande successo del film, nei primi anni ottanta l'attrice inizia a privilegiare le apparizioni televisive. Successivamente ha recitato, ma in ruoli non pi\u00f9 da protagonista, nei film \"Cowgirl - Il nuovo sesso\" (1993) di Gus Van Sant, \"Sabrina\" (1995) di Sydney Pollack, \"Inganno diabolico\" (1996) di Danny Huston, \"The Last Producer\" (2000) di Burt Reynolds, \"Duets\" (2000) di Bruce Paltrow e, accanto a George Clooney, in \"Ocean's Eleven - Fate il vostro gioco\" (2001) di Steven Soderbergh, nuova versione del suo successo \"Colpo grosso\" del 1960. Ha ottenuto vari premi nel corso della sua carriera, tra cui nel 1987 una stella sulla Hollywood Walk of Fame per il suo contributo alla televisione.\nVita privata.\nHa avuto una breve relazione sentimentale con John Fitzgerald Kennedy. Dopo un primo matrimonio (1952-1960) con il giocatore di football Gene Dickinson, nel 1965 sposa il noto pianista e compositore Burt Bacharach e il sodalizio durer\u00e0 sino al 1981; la coppia nel 1966 ha avuto una figlia, Lea Nikki, sofferente della Sindrome di Asperger e morta suicida nel gennaio 2007.\nDoppiatrici italiane.\nNelle versioni in italiano dei suoi film, Angie Dickinson \u00e8 stata doppiata da:\nDa doppiatrice \u00e8 sostituita da:"}
{"id": "793570", "revid": "6923", "url": "https://it.wikipedia.org/wiki?curid=793570", "title": "Miejskie Przedsi\u0119biorstwo Komunikacyjne Lublin", "text": "MPK Lublin, forma abbreviata di \"Miejskie Przedsi\u0119biorstwo Komunikacyjne\", \u00e8 l'operatore che svolge il servizio di trasporto pubblico urbano nella citt\u00e0 di Lublino, in Polonia.\nEsercizio.\nL'MPK Lublin gestisce circa cinquanta autolinee e solo otto filovie.\nParco aziendale.\nAutobus e filobus in dotazione all'azienda che erano in gran parte a marchio \"Jelcz\", sono stati quasi completamente rimpiazzati dai modelli pi\u00f9 moderni della \"Solaris\".\nConservazione.\nPresso il deposito aziendale \u00e8 stato allestito un ecomuseo allo scopo di preservare vecchi modelli di autobus, filobus e rimorchi filoviari."}
{"id": "793581", "revid": "74801", "url": "https://it.wikipedia.org/wiki?curid=793581", "title": "Kristianstad (comune)", "text": "Kristianstad \u00e8 un comune svedese di abitanti, situato nella contea di Scania. Il suo capoluogo \u00e8 la citt\u00e0 omonima.\nL'attuale comune \u00e8 stato creato in tre passaggi durante l'ultima riforma amministrativa locale ed \u00e8 il pi\u00f9 esteso tra comuni della contea di Scania. Nel 1967 alcune municipalit\u00e0 rurali si unirono della \"Citt\u00e0 di Kristianstad\". Nel 1971 si aggiunsero altre unit\u00e0, infine nel 1974 le ultime aggiunte portarono all'attuale comune. In totale si unirono 35 diverse entit\u00e0.\nLocalit\u00e0.\nNel comune di Kristianstad sono presenti 26 aree urbane (chiamate anche \"t\u00e4tort\").\nNella seguente tabella sono elencate le aree urbane a seconda della loro popolazione al 31 dicembre 2010. La sede municipale \u00e8 in grassetto."}
{"id": "793584", "revid": "14691", "url": "https://it.wikipedia.org/wiki?curid=793584", "title": "Letsie III", "text": ""}
{"id": "793591", "revid": "110157", "url": "https://it.wikipedia.org/wiki?curid=793591", "title": "GFA-BASIC", "text": "Il GFA-BASIC \u00e8 un dialetto del linguaggio di programmazione BASIC sviluppato da Frank Ostrowski nel 1986 come sostituto dell'ST BASIC dei computer Atari ST. Nella seconda met\u00e0 degli anni 80, divenne il linguaggio di programmazione pi\u00f9 usato per l'Atari ST (anche perch\u00e9 l'ST BASIC fornito con l'ST si dimostr\u00f2 presto poco utile). In seguito a questo successo, vennero sviluppate versioni per Commodore Amiga, DOS e Windows. Sebbene teoricamente ancora disponibile, il GFA-BASIC \u00e8 del tutto superato dai linguaggi di programmazione attualmente disponibili.\nCaratteristiche.\nIl GFA-BASIC fu, per lo standard dell'epoca, un linguaggio molto moderno. Non aveva numeri di linea, ogni linea era equivalente ad un comando, e possedeva un considerevole numero di comandi di programmazione strutturata, con la possibilit\u00e0 di definire variabili locali, di passare i parametri per valore o per riferimento, di utilizzare comandi evoluti per i cicli ecc. Non era comunque possibile creare record o altri tipi di dati agglomeranti, e la modularizzazione era solo rudimentale, per cui il GFA-BASIC era particolarmente adatto a progetti medio-piccoli.\nL'interprete era compatto e ragionevolmente veloce. Era fornito insieme ad un runtime che poteva essere distribuito gratuitamente con i programmi. Successivamente fu reso disponibile anche un compilatore, che incrementava la velocit\u00e0 di esecuzione di un programma di circa due volte.\nL'editor del GFA-BASIC fu molto apprezzato per la sua velocit\u00e0, la sua usabilit\u00e0 e la sua stabilit\u00e0. Tra le sue caratteristiche pi\u00f9 interessanti va ricordata la possibilit\u00e0 di compattare la visualizzazione di una subroutine (funzione o procedura) riducendola al solo titolo, aumentando quindi la leggibilit\u00e0 del programma.\nIl GFA-BASIC si integrava completamente nel GEM e nel TOS, il sistema operativo dell'Atari ST offrendo perci\u00f2 menu, finestre di dialogo e controllo del mouse (vedi la voce sull'interfaccia WIMP).\nNonostante il codice sorgente fosse generalmente salvato in una versione tokenizzata per risparmiare spazio su disco, delle porzioni di codice potevano anche essere memorizzate in formato ASCII cos\u00ec da creare delle librerie che potevano essere riutilizzate. I file in sorgente tokenizzato erano utili anche per altri scopi: ad esempio, il GFA-BASIC consentiva al programmatore di includere dei dati in formato binario all'interno del codice BASIC utilizzando l'istruzione \"INLINE\". Questi dati potevano poi essere convertiti dall'assembler del GFA-BASIC in linguaggio macchina permettendo al programmatore di rendere particolarmente veloci determinate aree del programma. Grazie ai sorgenti tokenizzati l'interprete BASIC (e poi il compilatore) non doveva convertire in token il programma quando questo veniva caricato, cosa che avrebbe comportato un aumento considerevole del tempo di caricamento di grossi programmi nel caso in cui questi fossero stati salvati in formato testuale.\nAltre versioni.\nDOS.\nIl GFA-BASIC per MS-DOS permetteva agli utenti di scrivere dei programmi che presentavano una semplice interfaccia in stile Windows, utile per realizzare programmi che non presentassero una mera interfaccia a riga di comando. Eseguire il porting di programmi in GFA-BASIC per il DOS comportava in genere l'adeguamento dei colori dell'interfaccia alla tavolozza del DOS.\nWindows.\nLa versione per Windows includeva una completa implementazione delle chiamate alle API di questo sistema operativo. Nonostante il programma avesse un certo numero di vantaggi a livello tecnico rispetto ad altri prodotti pi\u00f9 famosi (come la combinazione di un linguaggio \"facile\" con una robusta architettura ed un codice affidabile, veloce e compilato), esso non ebbe mai molto successo nel mercato di Windows. I programmatori professionisti che volevano un codice ad alte prestazioni tendevano ad utilizzare dei linguaggi pi\u00f9 \"tecnici\", considerando il BASIC come inferiore. E per coloro che non avevano problemi ad utilizzare il BASIC, diversi produttori come Microsoft e Borland offrivano dei nuovi sistemi di programmazione \"visuali, come il Visual Basic, che permettevano agli utenti di creare finestre popolate da componenti standard (come testo, pulsanti ed altri widget) con la possibilit\u00e0 di disegnare l'interfaccia dei programmi semplicemente trascinando l'oggetto da posizionare e di inserire il codice anche object oriented.\nUno dei vantaggi del GFA-BASIC per Windows era che il compilatore (venduto separatamente) poteva creare dei file eseguibili che non necessitavano di altri componenti per poter girare, ed anche la relativamente facile opzione per creare dei file DLL per Windows: questo permetteva ad un utente di scrivere e provare delle routine in GFA-BASIC, esportarle come funzioni in un file \".dll\" per Windows e poi accedere a queste funzioni pre-compilate da altri programmi, come ad esempio Visual Basic 3.0, che non era in grado di generare del codice compilato). Grazie a ci\u00f2 il GFA-BASIC venne usato per scrivere dei programmi addizionali per il Visual Basic che necessitavano della velocit\u00e0 che quelle prime versioni del Visual Basic non potevano offrire.\nIl GFA-BASIC non raggiunse la notoriet\u00e0 dei prodotti di Microsoft o di altre societ\u00e0 perch\u00e9 esso era un sistema di creazione di applicazioni solo testuale e difettava del nuovo sistema \"visuale\" di costruzione delle interfacce dei prodotti della concorrenza. Per questo motivo e per il fatto che il GFA-BASIC non aveva la visibilit\u00e0 su riviste e pubblicazioni degli altri prodotti, il GFA-BASIC per Windows rimase un prodotto praticamente sconosciuto.\nCuriosit\u00e0.\nIl manuale del GFA-BASIC, in un periodo in cui non esistevano scanner e help online, era stampato in nero su carta rossa, per evitare la possibilit\u00e0 di fotocopie.\nIl nome deriva dalla compagnia (\"GFA Systemtechnik GmbH\") che distribuiva il software. GFA \u00e8 un acronimo per \"Gesellschaft f\u00fcr Automatisierung\", cio\u00e8 \"Societ\u00e0 per l'automazione\"."}
{"id": "793592", "revid": "287204", "url": "https://it.wikipedia.org/wiki?curid=793592", "title": "Caveirao", "text": ""}
{"id": "793593", "revid": "1543377", "url": "https://it.wikipedia.org/wiki?curid=793593", "title": "Childe Hassam", "text": "Biografia.\nConosciuto fin da giovane con il solo nome di Childe, lasci\u00f2 gli studi prima di conseguire un diploma e inizi\u00f2 a lavorare come intagliatore. Frequent\u00f2 un corso di disegno al Lowell Institute, divisione del MIT, e divenne membro del \"Boston Art Club\". La sua carriera artistica inizi\u00f2 con le attivit\u00e0 di illustratore e pittore d'acquarello.\nDal 1882 Hassam organizz\u00f2 le sue prime mostre pubbliche, dapprima assieme ad altri artisti, poi presentando solo le sue opere. Esord\u00ec alla William and Everett Gallery di Boston. L'anno seguente fu convinto dalla scrittrice, ed amica, Celia Thaxter, a rinunciare al suo primo nome, rimanendo conosciuto unicamente come \"Childe Hassam\".\nCome completamento degli studi artistici gi\u00e0 compiuti, Hassam si rec\u00f2 a Parigi nel 1886, per seguire corsi di pittura e disegno di figure umane all'Acad\u00e9mie Julian, dove furono suoi maestri Gustave Boulanger e Jules Joseph Lefebvre. Tuttavia in seguito definir\u00e0 \"superflui\" gli insegnamenti ricevuti: fu invece maggiormente influenzato dalle gallerie e dai musei che pot\u00e9 visitare nella citt\u00e0, negli anni della fioritura dell'Impressionismo.\nNel 1889 torn\u00f2 in America per stabilirsi a New York City. Divenne presto amico degli artisti Julian Alden Weir e John Henry Twachtman, incontrati presso l'\"American Watercolor Society\". Hassam ritrasse con gioia la lieve atmosfera cittadina di New York, che preferiva di gran lunga alla capitale francese. Si spost\u00f2 spesso presso la casa della Thaxter sull'isola di Appledore, nel Maine, dove dipingeva paesaggi estivi; cerc\u00f2 soggetti anche in varie altre citt\u00e0 e stati americani.\nHassam \u00e8 noto in particolare per la \"serie delle bandiere\", realizzata in et\u00e0 gi\u00e0 matura. Si tratta di un insieme di circa 30 quadri che Hassam inizi\u00f2 a fare nel 1916 ispiratogli dalla parata, nella V Avenue di New York, dei volontari in partenza per la Prima guerra mondiale.\nDi tali opere la pi\u00f9 famosa \u00e8 \"Bandiere sotto la pioggia\", poich\u00e9 fa parte della collezione della Casa Bianca ed \u00e8 presente nello Studio Ovale del Presidente.\nHassam dipinse scene di genere, figure umane, ritratti, nudi, interni, giardini, paesaggi verdi, paesaggi urbani, marine assolate, esterni sotto la neve e nature morte. Lavor\u00f2 con l'olio, le tempere, gli acquarelli, i pastelli e fu anche incisore, disegnatore e illustratore.\nNel 1919 compr\u00f2 una casa ad East Hampton, New York, dove nel 1935, all'et\u00e0 di 75 anni, si spense."}
{"id": "793594", "revid": "287204", "url": "https://it.wikipedia.org/wiki?curid=793594", "title": "Boletus junquilleus", "text": "Boletus junquilleus \u00e8 un fungo del genere Boletus.\nDescrizione della specie.\nCappello.\nFino a 10,5 cm di diametro, prima emisferico poi spianato, spesso, sodo. \nPori.\nDi colore giallo brillante, poi verdastri, minuti, irregolari.\nTubuli.\nDi colore giallo brillante, corti, separabili dal cappello.\nGambo.\n9-9,5 x 6 cm, giallo, pi\u00f9 chiaro del cappello, ventricoso, attenuato alla base, radicante, sodo, con superficie meno vellutata della cuticola del cappello, non reticolato.\nCarne.\nDi colore giallo vivo, al taglio vira rapidamente all'azzurro in maniera pi\u00f9 evidente sul cappello, meno sul gambo.\nHabitat.\nFungo simbionte. Cresce in boschi di latifoglia, soprattutto sotto faggio e quercia, da giugno a ottobre.\nCommestibilit\u00e0.\nMediocre; si pu\u00f2 consumare nel misto.\nEtimologia.\nDal latino \"junquilleus\" = colore del giunco, per il colore che assume il suo cappello."}
{"id": "793595", "revid": "969332", "url": "https://it.wikipedia.org/wiki?curid=793595", "title": "Zona industriale di Catania", "text": "La Zona industriale di Catania \u00e8 un'area situata a sudovest del territorio della citt\u00e0 di Catania, dove \u00e8 concentrata la maggior parte degli insediamenti industriali dell'omonima provincia.\nGeografia.\nLa Zona industriale di Catania occupa l'area delimitata a nord dall'Aeroporto di Catania-Fontanarossa nell'omonimo quartiere, ad est dalla Strada statale 114 Orientale Sicula che la separa dal quartiere Villaggio Paradiso degli Aranci, a sud dalla Tangenziale di Catania oltre il quale vi \u00e8 il fiume Simeto che sfocia nel quartiere Primosole e ad ovest dalla ferrovia Catania-Siracusa che la separa dalle contrade Bicocca, Passo del Fico e Passo Cavaliere.\n\u00c8 suddivisa in otto blocchi che ospitano i capannoni, cos\u00ec denominati:\nStoria.\nA partire dagli anni trenta e fino al secondo dopoguerra, vennero intrapresi piani di bonifica e prosciugamento che portarono all'acquisizione di grandi aree coltivabili nel quartiere Pantano d'Arci: si trattava di un'area fra l'Aeroporto di Fontanarossa a nord e il Simeto a sud, il cui terreno si presentava acquitrinoso e nel quale le ricorrenti piene del fiume e dei suoi affluenti avevano formato paludi permanenti e piccoli laghi poco profondi, che, pur essendo un vero e proprio paradiso ecologico, risultavano per\u00f2 insalubri per le persone a causa della presenza della zanzara della malaria.\nLo sviluppo dell'area industriale etnea si verific\u00f2 negli anni cinquanta, e gi\u00e0 nel 1951 il Comune di Catania decideva di riperimetrare la zona dove insediare eventuali industrie, inglobando in essa ben 130 ettari di terreno bonificato: la scelta di tale area venne confermata dapprima dalla legge regionale n. 30 del 1953 e poi anche dal Piano Regolatore approvato dal Comune l'anno successivo. La Regione, attraverso la So.Fi.S, si assunse inoltre l'onere di infrastrutturare l'area - cui si sarebbero aggiunti ulteriori finanziamenti nel 1958 - e ci\u00f2 port\u00f2 alla creazione di importanti insediamenti produttivi. Vennero cos\u00ec realizzati i raccordi ferroviari con la Stazione di Bicocca ed ampliato il fascio binari della stessa a suo supporto. Con la legge nazionale n. 634 del 1957, la nascente \"Zona Industriale\" di Catania venne inserita tra le aree beneficiarie dei finanziamenti statali per l'industrializzazione del Mezzogiorno e il loro ammodernamento infrastrutturale. \nNel 1962, nell'area operavano 41 stabilimenti che occupavano 3.867 addetti, e si trattava principalmente di imprese medio-piccole dei settori edilizio, meccanico, chimico, elettrico ed alimentare, della lavorazione del legno e di quella dei minerali. Gli insediamenti industriali pi\u00f9 consistenti furono comunque quelli della Cesame (produzione apparecchi igienico-sanitari; 1955), della American Cyanamid (settore farmaceutico; 1959), della S.I.BE.G. (imbottigliamento della Coca-Cola per la The Coca-Cola Company; 1960), della ATES (componentistica elettronica ed elettromeccanica; 1961), della Montecatini - quest'ultima per\u00f2 gi\u00e0 presente nel capoluogo etneo dal 1930, in quanto la sede precedente era sita alle ex Ciminiere -, della Latte Sole (allevamento bovini e industria lattiero-casearia; 1962) e della Agrofil (liofilizzazione frutta; 1963). \nNel 1963, con il D.P.R. n. 2390 fu istituito il \"Consorzio per lo Sviluppo Industriale ASI\", con relativo statuto, il cui piano elaborato nel 1967 port\u00f2 all'espansione dell'area destinata ad uso industriale a circa 1900 ettari, e venne recepito con questa estensione nel PRG di Luigi Piccinato del 1969. Il numero di occupati nell'agglomerato industriale catanese registr\u00f2 un significativo incremento: si pass\u00f2 dai 4.750 del 1968 ai 9.103 del 1979, ai 10.366 nel 1987. Seppur modesto ed inferiore ai propositi, lo sviluppo dell'industria a Catania fece guadagnare alla citt\u00e0 siciliana l'appellativo di \"Milano del Sud\".\nAgli inizi degli anni novanta, diverse multinazionali dell'elettronica e dei semiconduttori si insediarono nell'area, incoraggiate dall'amministrazione comunale allora guidata dal sindaco Enzo Bianco e dalle attivit\u00e0 del manager Pasquale Pistorio, e ci\u00f2 fece in modo che la zona industriale catanese assumesse il nome di \"Etna Valley\". Operanti in piena sinergia con l'Universit\u00e0 degli Studi di Catania e col CNR, tra queste aziende vanno citate: Alcatel, Berna, Meridionale Impianti, Selex ES, Telespazio, oltre a IBM, Maxim Integrated Products, Nokia, Nortel, Numonyx, Texas Instruments Incorporated, Vodafone e Wyeth-Lederle, che impiegarono 5.000 fra laureati e diplomati.\nA partire dagli anni 2000, il polo tecnologico catanese, che stava per svilupparsi, and\u00f2 incontro alla crisi essendo mutata la congiuntura economica mondiale, che con la globalizzazione ha visto l'emergere di economie di altri Paesi, in particolare quelli dell'Estremo Oriente: ci\u00f2 ha comportato sia una riduzione delle attivit\u00e0 e della forza lavoro impiegata, che il blocco di alcune iniziative importanti di parecchie delle aziende coinvolte. Ad aggravare ulteriormente la situazione vi \u00e8 stata la Grande crisi economico-finanziaria del 2007-2008, che ha visto la chiusura di numerose aziende ivi operanti ed il licenziamento di molti lavoratori.\nSituazione odierna.\nNella Zona industriale di Catania hanno sede circa 300 aziende, gran parte delle quali medio-piccole e piccole, che operano principalmente nei settori edilizio, meccanico, metallurgico, impiantistica elettrica, energia, commercio all'ingrosso e dettaglio, trasporti. \nLa maggiore impresa operante nell'area per dimensioni e numero di addetti \u00e8 la Stmicroelectronics (gi\u00e0 SGS Thomson), multinazionale franco-italiana dei semiconduttori elettronici, presente con uno stabilimento per la produzione di memorie non volatili ed un centro di ricerca e sviluppo, che impiega 4.586 dipendenti. Altra multinazionale presente \u00e8 la statunitense Pfizer, nel settore farmaceutico, che vi opera dal 2009 dopo aver rilevato lo stabilimento ex Cyanamid, in cui sono impiegati 750 dipendenti e che registra una produzione annuale di 30 milioni di unit\u00e0. Pfizer inoltre, produce attraverso la sua controllata Zoetis, farmaci veterinari destinati ai mercati internazionali, in un altro stabilimento che impiega 150 addetti.\nAltro importante insediamento produttivo \u00e8 quello della 3Sun, specializzata nella produzione di pannelli fotovoltaici, attiva dal 2010, che impiega circa 280 dipendenti. \nTra le storiche imprese sorte nell'area industriale di Catania, \u00e8 ancora attiva la SIBEG (acronimo di Societ\u00e0 Imbottigliamento Bevande Gassate), fondata nel 1960 da imprenditori locali - dal 1976 di propriet\u00e0 della famiglia Busi - che produce, imbottiglia e distribuisce bevande analcoliche con i marchi della statunitense The Coca-Cola Company, per la quale lavorano 320 addetti. Sempre nel settore alimentare, fino al 2017 operava la Compagnia Meridionale Caff\u00e8 S.p.A., specializzata nella torrefazione del caff\u00e8, commercializzato con il marchio \"Caff\u00e8 Torrisi\", tra le pi\u00f9 antiche aziende catanesi essendo stata fondata nel 1911.\nA pi\u00f9 riprese ha anche operato la CESAME, una delle pi\u00f9 importanti industrie europee produttrice di apparecchi igienico-sanitari di qualit\u00e0 tra gli anni ottanta e novanta, che dopo il fallimento del 2010 dovrebbe ripartire con una societ\u00e0 cooperativa creata da un gruppo di ex dipendenti, che ha rilevato marchio e stabilimento. Nel settore metalmeccanico opera l'azienda Agris-Brumi s.r.l., nota per la produzione di macchine agricole con il marchio Brumi. \nNell'ambito della grande distribuzione organizzata, opera la multinazionale svedese IKEA, presente con un suo store inaugurato nel 2011, il secondo punto di vendita in Italia con i suoi quasi 2 milioni di visitatori l'anno. Nel medesimo settore, opera anche la Virlinzi, maggiore azienda siciliana specializzata nel commercio all'ingrosso e al dettaglio di prodotti di ferramenta, utensileria (professionale e ad uso hobbistico), giardinaggio, acquedottistica, idraulica e termoidraulica, attiva dal 1926.\nNonostante i periodi di crisi manifestatisi nel corso dei vari decenni abbiano causato il ridimensionamento della capacit\u00e0 produttiva complessiva, ed avuto effetti devastanti sul piano occupazionale, la Zona industriale di Catania produce da sola il 15% del PIL manifatturiero siciliano."}
{"id": "793596", "revid": "339392", "url": "https://it.wikipedia.org/wiki?curid=793596", "title": "Polizia militare brasiliana", "text": ""}
{"id": "793602", "revid": "1610933", "url": "https://it.wikipedia.org/wiki?curid=793602", "title": "Volpe di Blanford", "text": ""}
{"id": "793603", "revid": "110157", "url": "https://it.wikipedia.org/wiki?curid=793603", "title": "Domus romana (Asti)", "text": "La Domus romana di Asti \u00e8 un edificio privato di epoca romana (fine I secolo - inizio II secolo), sito a circa un'ottantina di metri a nord della Torre Rossa, nella zona del castello dei Varroni.\nParticolari artistici.\nDei resti archeologici rinvenuti, di particolare interesse \u00e8 la pavimentazione (mt. 7 \u00d7 5), che presenta un sedime in calce e ghiaia (probabile pavimento del triclinio).\nAl centro della pavimentazione in coccio, un mosaico (mt. 3 \u00d7 1,70) costruito con la tecnica dell\"opus tesselatum\", abbinato all\"opus sectile\" delimitato da una cornice a spina di pesce pi\u00f9 interna ed un'altra, pi\u00f9 esterna, con motivo a treccia.\nIl mosaico a tessere bianche e nere \u00e8 decorato da figure geometriche in marmo colorato (serpentino, marmo verde, marmo giallo \"numidico\") alternate da figure zoomorfe (delfini e pesci) e piante acquatiche.\nGli scarsi ritrovamenti di mosaici negli scavi archeologici in Piemonte aumentano l'importanza del ritrovamento della domus di Asti.\nA pochissima distanza si trova anche l'imboccatura di un forno che alimentava il riscaldamento domestico per mezzo di intercapedini nei pavimenti (detto riscaldamento ad \"ipocausto\").\nUna piccola superficie del muro conserva ancora l'antica decorazione che doveva essere nell'insieme molto ricca. L'orientamento dei muri \u00e8 perpendicolare alla via Fulvia, l'attuale corso Alfieri (l'antico decumano massimo).\nCuriosit\u00e0.\nAltri resti di \"domus romane\" sono venuti alla luce negli ultimi anni: ad est della domus di via Varrone, sempre in corrispondenza di corso Alfieri, nei locali sotterranei del \"Palazzo della Rovere\" di Via Giobert (a pochi metri dal sito archeologico di Sant'Anastasio), \u00e8 stato scoperto un locale con decorazione pavimentale in tessere marmoree, molto simili a quelle dei Varroni, ma quasi completamente asportate.\nAncora pi\u00f9 ad est, nella zona di via Carducci, presso la torre del Vescovado, sono state rinvenute alcune tessere musive ed una formella marmorea triangolare che lasciano supporre l'antica presenza di un'abitazione romana."}
{"id": "793610", "revid": "74173", "url": "https://it.wikipedia.org/wiki?curid=793610", "title": "Mercedes-Benz W110", "text": "La W110 \u00e8 una berlina di fascia medio-alta prodotta dalla casa automobilistica tedesca Mercedes-Benz tra il 1961 ed il 1968.\nStoria e profilo.\nDerivata dalla pi\u00f9 grande W111, la \"W110\" venne soprannominata allo stesso modo, \"Heckflosse\" (che tradotto significa \"pinna caudale\"), anche perch\u00e9 il tetto, le portiere e la parte posteriore della carrozzeria erano le stesse. \nLa \"W110\" aveva per\u00f2 un frontale semplificato (due fari circolari singoli anzich\u00e9 doppi disposti in verticale, e mascherina dal disegno meno elaborato), un passo accorciato di 5 cm (nella zona compresa tra la ruota anteriore e la portiera anteriore), uno sbalzo anteriore ridotto, motori solo a 4 cilindri, carrozzeria meno ricca di cromature e allestimento interno semplificato.\nLa meccanica, motori a parte, era identica a quella della \"W111\".\nIl compito affidato ai modelli della serie \"W110\" era quello di andare a sostituire la 190b Ponton, oramai piuttosto datata nelle linee. Come nel caso dell'antenata e di tutti i modelli prodotti negli anni cinquanta e sessanta, fu l'\u00e9quipe guidata da Friedrich Geiger, con la supervisione di Karl Wilfert, a ridisegnare il frontale della nuova vettura.\nLa famiglia \"W110\" \u00e8 universalmente considerata la diretta antesignana della Classe E.\nAl momento dell'esordio (1961) erano disponibili 2 motori (gli stessi delle precedenti \"190 Ponton\") 4 cilindri in linea. Uno a benzina (con alimentazione a carburatore) di 1897cm\u00b3 da 80cv, l'altro diesel di 1988\u00a0cm\u00b3 da 55cv. Commercialmente i modelli erano denominati 190c e 190Dc, per riprendere dalla nomenclatura dei due modelli precedenti, denominati \"190b\" e \"190Db\".\nL'impianto frenante era a 4 tamburi, con circuito idraulico, mentre il cambio era a 4 marce. Le sospensioni erano a ruote indipendenti con avantreno a doppio trapezio e barra antirollio, e retrotreno a ponte oscillante con articolazione centrale e mollone centrale di compensazione. Su entrambi gli assi erano presenti molle elicoidali ed ammortizzatori idraulici.\nA partire dal 1962, in opzione nella gamma \"W110\" poteva essere richiesto il cambio automatico, mentre dal 1963 vi furono importanti aggiornamenti all'impianto frenante, che divenne servoassistito, a doppio circuito idraulico e di tipo misto, cio\u00e8 con dischi all'avantreno e tamburi al retrotreno. Dallo stesso anno, si poteva avere a richiesta il retrotreno a sospensioni pneumatiche.\nNel 1965, grazie ad alcuni ritocchi quasi impercettibili alla carrozzeria, la gamma venne rinnovata. Il 4 cilindri a benzina crebbe da 1897 a 1988\u00a0cm\u00b3 e, grazie all'adozione di 2 carburatori, raggiunse la potenza di 95cv. Al top della gamma a benzina venne introdotto il 6 cilindri il linea di 2306\u00a0cm\u00b3 a carburatori della \"230 S W111\", ma depotenziato a 105cv (erano 120 sulla \"230 S\"). Si trattava dell'unica \"W110\" con motore a 6 cilindri ed andava a porsi al top di gamma, poich\u00e9 si trovava a dover sostituire la \"220b\", facente parte della pi\u00f9 lussuosa famiglia \"W111\". Nessuna novit\u00e0 motoristica per la diesel. Sull'intera gamma cos\u00ec rinnovata, si poteva inoltre avere a richiesta il retrotreno a sospensioni idropneumatiche, ma di serie si continuava ad utilizzare lo schema di base previsto fin dal 1961. Commercialmente le versioni post-restyling erano: \"200\", \"230\" e \"200 D\"\nTra il 1966 ed il 1967 venne introdotta nel mercato anche una versione giardinetta su base \"W110\". Tale versione, denominata Universal, era prodotta presso la \"IMA\", una carrozzeria belga sita a Malines. Le \"Universal\" erano proposte nelle tre versioni previste dopo l'aggiornamento del 1965. In pi\u00f9, vi era anche la \"230S Universal\", che per\u00f2 era basata sulla \"W111\". Tutte le \"Universal\" montavano di serie il retrotreno a sospensioni idropneumatiche.\nLa sostanziale identit\u00e0 stilistica (anche se il passo accorciato e lo sbalzo anteriore ridotto rendevano la \"W110\" pi\u00f9 corta di 14.5\u00a0cm rispetto alla \"W111\") con le pi\u00f9 prestigiose versioni a 6 cilindri, favorirono il successo delle \"190\". Ma tale somiglianza fu invece il motivo per cui di l\u00ec a poco tempo i pi\u00f9 prestigiosi modelli \"W111\" e \"W112\" oramai troppo simili alla pi\u00f9 spartana \"W110\", sarebbero stati sostituiti da un nuovo modello pi\u00f9 grande e lussuoso.\nQuanto alle \"W110\", nel 1968 esse lasciarono il posto alle pi\u00f9 moderne Mercedes-Benz W114/W115.\nCaratteristiche tecniche.\nNella seguente tabella vengono mostrate le caratteristiche dei vari modelli della serie \"W110\"."}
{"id": "793612", "revid": "9531", "url": "https://it.wikipedia.org/wiki?curid=793612", "title": "Sansevero", "text": ""}
{"id": "793617", "revid": "1573940", "url": "https://it.wikipedia.org/wiki?curid=793617", "title": "Vulpes pallida", "text": "La volpe pallida (Vulpes pallida ) \u00e8 una specie di volpe diffusa nel Sahel.\nDescrizione.\nLa volpe pallida ha il corpo allungato con zampe relativamente corte e il muso stretto. Le orecchie sono lunghe e arrotondate sulla punta. La coda \u00e8 folta e con la punta nera. Le parti del corpo superiori sono di color sabbia pallido, mentre le parti inferiori sono biancastre. Un anello scuro contorna le orecchie della volpe.\nDistribuzione e habitat.\n\u00c8 diffusa nel Sahel, dal Senegal ad ovest al Sudan ad est.\nTassonomia.\nSono note 5 sottospecie di volpe pallida:"}
{"id": "793618", "revid": "767487", "url": "https://it.wikipedia.org/wiki?curid=793618", "title": "Larry Van Kriedt", "text": "Dopo essersi trasferito nel 1969 in Australia, viene reclutato da Malcolm Young per la sua nuova band rock nel 1973.\nL'esperienza con gli AC/DC dura per\u00f2 pochi mesi e Van Kriedt decide di discostarsi dal mondo rock per dedicarsi quasi completamente a progetti jazz e sperimentali."}
{"id": "793619", "revid": "1610933", "url": "https://it.wikipedia.org/wiki?curid=793619", "title": "Volpe pallida", "text": ""}
{"id": "793626", "revid": "254059", "url": "https://it.wikipedia.org/wiki?curid=793626", "title": "Palazzo Verasis-Asinari", "text": "Il Palazzo Verasis-Asinari \u00e8 un palazzo medievale che sorge in via Natta, tra via Milliavacca e via Giobert ad Asti.\nL'edificio.\nRisale al secolo XIV, ma in epoca rinascimentale fu ristrutturato.\nCostruito in arenaria e mattone, faceva parte di un complesso edilizio pi\u00f9 vasto di architettura gotica, comprendente le vie Cattedrale, Giobert, Natta e Milliavacca.\nA sinistra del portone vi era una torre segnalata nella carta del Theatrum Statuum Sabaudiae del 1671.\nIl piano nobile presenta presenta finestre \"crociate\" rinascimentali simili a quelle presenti a Palazzo Mazzola.\nLa propriet\u00e0.\nLa casa nel XVI secolo era di propriet\u00e0 della famiglia Verasis.\nNel 1620, il conte Aurelio Asinari di Costigliole d'Asti, constat\u00f2 che la famiglia si sarebbe estinta a causa della presenza di solo discenti femminili.\nEssendo due delle tre figlie del conte (Barbara e Camilla) monache Clarisse in Asti, nel testamento del 24 maggio 1620, il conte lasciava l'intero patrimonio della famiglia alla primogenita Aurelia Ottavia , a patto che il genero assumesse nome e stemma Asinari.\nQuando la primogenita si spos\u00f2 con il cavaliere Giovanni Antonio Verasis di San Biagio (oggi frazione di Casteggio PV, dove si trova il castello e l'omonimo oratorio risalente al 1706, perfettamente conservati), venne investito del feudo di Costigliole d'Asti e tutti i possedimenti della famiglia Asinari.\nNel XIX secolo il conte Luigi Verasi-Asinari abbandon\u00f2 il palazzo per abitare in un lussuoso palazzo a Torino.\nNel 1933 la casa che apparteneva agli eredi Guglielminetti, venne messa all'asta dal tribunale di Asti. La acquist\u00f2 la Cassa di Risparmio di Asti e la don\u00f2 al Comune di Asti che tuttora la utilizza come sede del conservatorio \"G. Verdi\".\nCollegamenti esterni.\n "}
{"id": "793630", "revid": "76963", "url": "https://it.wikipedia.org/wiki?curid=793630", "title": "Cornell Borchers", "text": "Vinse il BAFTA quale migliore attrice internazionale nel 1954 per \"Il figlio conteso\" di Charles Crichton."}
{"id": "793634", "revid": "124292087", "url": "https://it.wikipedia.org/wiki?curid=793634", "title": "ATES", "text": "ATES - Aziende Tecniche Elettroniche del Sud S.p.A. era un'azienda italiana, a partecipazione statale, di produzione e montaggio di componentistica elettronica ed elettromeccanica nata dal volere di Bernardo Olivetti insediata a L'Aquila e, successivamente, nella Zona industriale di Catania, in un'area adiacente alla Strada Statale 114 per Siracusa; dagli anni '70 a seguito di fusione non \u00e8 pi\u00f9 operante sotto tale nome.\nStoria.\nNasce il 12 agosto 1959 come ELIT - Elettronica Italiana S.p.A. con sede a L'Aquila. L'acronimo ATES, \"Aquila Tubi Elettronici e Semiconduttori\", viene adottato nel 1959 e successivamente diventa \"Aziende Tecniche Elettroniche del Sud\". Lo stabilimento principale, produttore di tubi elettronici di qualit\u00e0 adottati anche sugli oscilloscopi Tektronix dell'epoca, era situato all'Aquila; la sede legale, agli inizi degli anni sessanta, era ubicata a Napoli, l'ufficio vendite a Milano, mentre la direzione centrale a Roma. L'ATES produceva i tubi elettronici su licenza RCA. \nNei primi anni sessanta entr\u00f2 a far parte del pacchetto azionario della societ\u00e0 la RCA che nel 1961 costru\u00ec l'insediamento della Zona industriale di Catania, una fabbrica di \"semiconduttori allo stato solido\" (diodi e transistor al germanio e al silicio) e di \"componenti passivi\" (condensatori e resistenze). La \"Ates - Componenti elettronici S.p.A.\" fu costituita 20 dicembre 1963 con sede in Catania.\nIn seguito la propriet\u00e0 si ripart\u00ec in azionariato misto, pubblico e privato, con l'intervento di STET, finanziaria del gruppo IRI, che deteneva la maggioranza, e dalla Siemens tedesca. La seconda met\u00e0 degli anni sessanta segnarono un continuo incremento in termini di tecnologia, fatturato e assunzioni, culminato con la costruzione del centro di ricerca di Castelletto, (Cornaredo).\nL'espansione della societ\u00e0 continu\u00f2 negli anni settanta: il 29 dicembre 1972 fu stipulato, in seguito alla delibera assembleare del 20 novembre 1972, l'atto di fusione per incorporazione della Societ\u00e0 Generale Semiconduttori di Agrate Brianza nella Ates che assunse il nome di \"SGS-ATES Componenti elettronici S.p.A.\" con l'acquisizione di nuove tecnologie nel campo dei Circuiti Integrati.\nVerso la fine degli anni settanta, a causa di una crisi di mercato ma anche della mancanza di organicit\u00e0 (dovuta allo stesso sviluppo avvenuto in tempi relativamente brevi), e delle istanze sindacali, si gener\u00f2 un pesante processo involutivo, soprattutto nello stabilimento di Catania (che contava pi\u00f9 di 2000 dipendenti), rimasto un'unit\u00e0 operativa monca, mancando da un canto un centro di ricerca autonomo e tutte le attivit\u00e0 commerciali dall'altro, il supporto adeguato dei servizi comunali (acqua, viabilit\u00e0, ecc.) e di un \"indotto industriale\" ancora in divenire. Per salvaguardare l'occupazione furono introdotte lavorazioni secondarie, ma il bilancio della Societ\u00e0 rimase in passivo.\nNel corso degli anni ottanta, sotto la guida del nuovo Amministratore Delegato Pasquale Pistorio, la SGS venne rilanciata e profondamente ristrutturata. L'assemblea del 23 aprile 1985 deliber\u00f2 il cambio di denominazione in \"Sgs - Microelettronica S.p.A.\". Lo stabilimento di Catania, in particolare, da semplice unit\u00e0 produttiva divenne un'unit\u00e0 integrata e fortemente autonoma, nella quale oltre la produzione di chip su fette di silicio, vennero promosse e sviluppate la ricerca e lo sviluppo di prodotti tecnologici di alto valore aggiunto, e infine il marketing e le vendite con dimensioni mondiali per i propri prodotti.\nNel maggio 1987 venne fondata la SGS-Thomson Microelectronics, una joint venture tra la SGS italiana del gruppo IRI- Finmeccanica e la francese Thomson Semiconducteurs presieduta da Pasquale Pistorio, che conserv\u00f2 l'incarico fino al 2005. La nuova societ\u00e0 che nel 1998 ha mutato il nome in STMicroelectronics, ritornata con i bilanci in attivo, sarebbe entrata alla fine del millennio nel gruppo dei primi cinque produttori mondiali di semiconduttori."}
{"id": "793636", "revid": "9595", "url": "https://it.wikipedia.org/wiki?curid=793636", "title": "Rizzardo da Camino", "text": ""}
{"id": "793639", "revid": "54253", "url": "https://it.wikipedia.org/wiki?curid=793639", "title": "Dianetica", "text": ""}
{"id": "793646", "revid": "125303946", "url": "https://it.wikipedia.org/wiki?curid=793646", "title": "Finnair", "text": "Finnair \u00e8 la maggiore compagnia aerea della Finlandia, nonch\u00e9 sua compagnia aerea di bandiera. La sede principale di Finnair si trova presso Vantaa (Finlandia), mentre l'aeroporto di snodo principale \u00e8 Helsinki-Vantaa.\nStoria.\nFinnair \u00e8 uno dei soci dell'alleanza globale oneworld e, insieme alle sue compagnie aeree partner, domina il mercato aereo domestico finlandese e internazionale da/verso il Paese.\nL'8 marzo 2007, Finnair ha annunciato di aver firmato un ordine per 11 Airbus A350-900 XWB pi\u00f9 8 opzioni.\nNel 2018 la compagnia ha trasportato circa 13,3 milioni di passeggeri, su una rete di collegamenti che comprende 16 destinazioni domestiche e 66 internazionali (ulteriori 53 destinazioni stagionali sono servite da voli charter operati da Finnair). Inoltre la compagnia nel 2018 ha effettuato 125.848 voli, con una media di 345 voli al giorno.\nFinnair non \u00e8 incorsa in nessun incidente sin dal 1963 e non ha subito nessun grave danno ad aeromobili appartenenti alla sua flotta e si posiziona come la seconda compagnia aerea pi\u00f9 sicura di tutti i tempi (superata soltanto dall'australiana Qantas).\nFlotta.\nA novembre 2020 la flotta di Finnair comprende i seguenti velivoli:\nFlotta storica.\nNel corso degli anni la Finnair ha operato con i seguenti tipi di aeromobili:\nAccordi commerciali.\nFinnair ha siglato accordi di code sharing con le seguenti compagnie aeree:"}
{"id": "793647", "revid": "11792", "url": "https://it.wikipedia.org/wiki?curid=793647", "title": "Paulo S\u00e9rgio Silvestre do Nascimento", "text": ""}
{"id": "793655", "revid": "1865216", "url": "https://it.wikipedia.org/wiki?curid=793655", "title": "Periophthalmus argentilineatus", "text": "Periophthalmus argentilineatus, conosciuto solitamente come perioftalmo argentato o saltatore del fango, \u00e8 un pesce della famiglia Gobiidae.\nDistribuzione e habitat.\nSi trovano principalmente nelle aree tropicali degli oceani Indiano e Pacifico, ad ovest fino all'Australia occidentale. Sono presenti anche nel mar Rosso.\nVivono nei mangrovieti, negli estuari e nel corso pi\u00f9 basso dei fiumi, e quindi in ambienti di acqua salmastra. Sono tipici della zona intertidale.\nDescrizione.\nQuesti Gobiidae sono caratteristici per gli occhi che sporgono dal profilo del capo, permettendo loro di osservare cosa accade fuori dall'acqua quando sono parzialmente immersi.\nIl colore \u00e8 brunastro, con marezzature pi\u00f9 scure, e dei punti e delle linee argentee sulle guance e nella parte anteriore del corpo. Le pinne dorsali hanno delle linee argentee e delle fasce rosse e blu.\nLa dimensione massima \u00e8 di circa 19 centimetri.\nBiologia.\nQuesti pesci sono sostanzialmente anfibi. Possono infatti mantenere una riserva d'acqua all'interno degli opercoli branchiali, il che consente loro, se l'ambiente \u00e8 sufficientemente umido, di . Sulla terraferma si muovono saltellando. Hanno un comportamento territoriale.\nAlimentazione.\nSi cibano di vermi marini, crostacei e insetti.\nAcquariofilia.\nVengono talvolta allevati negli acquari domestici."}
{"id": "793663", "revid": "9595", "url": "https://it.wikipedia.org/wiki?curid=793663", "title": "Gherardo da Camino", "text": ""}
{"id": "793668", "revid": "131962", "url": "https://it.wikipedia.org/wiki?curid=793668", "title": "Battaglia di Abukir (1799)", "text": ""}
{"id": "793670", "revid": "599013", "url": "https://it.wikipedia.org/wiki?curid=793670", "title": "Luis Jim\u00e9nez", "text": ""}
{"id": "793677", "revid": "1573940", "url": "https://it.wikipedia.org/wiki?curid=793677", "title": "Governatorato di Dhamar", "text": "Dham\u0101r (in arabo: \u0630\u0645\u0627\u0631) \u00e8 un governatorato dello Yemen. Si trova a sud-est del governatorato di San'a, a nord del governatorato di Ibb, a est del governatorato di al-Hudayda e a nord-ovest del governatorato di Al Bayda', nella regione centrale dello Yemen. Ha un'area di 7.590\u00a0km\u00b2 e una popolazione di 1.330.108 abitanti.\nIl Dham\u0101r \u00e8 il governatorato situato, come media, pi\u00f9 in alto nello Yemen, con la maggior parte del territorio che si trova sopra i 2.500 metri. Nonostante ci\u00f2 il clima rimane molto caldo durante il giorno, con temperature che variano tra i 25 e 30 gradi Celsius. Non \u00e8 infrequente trovare la brina durante le sere dei mesi invernali. Anche se non esistono studi certi sull'argomento, si stima che le precipitazioni varino tra i 400 e i 500 millilitri l'anno, concentrate nei mesi tra marzo e aprile, e tra luglio e agosto. In alcuni casi queste precipitazioni hanno causato disastrose inondazioni, come nell'aprile del 2006.\nIl Dham\u0101r \u00e8 una regione prevalentemente agricola."}
{"id": "793679", "revid": "1776051", "url": "https://it.wikipedia.org/wiki?curid=793679", "title": "Tom Savini", "text": "Biografia.\nDi origini italiane, \u00e8 stato educato nella religione cattolica e si \u00e8 laureato nella High School Central Catholic. Ha vinto diversi Saturn Award per il miglior trucco e i migliori effetti speciali. Inoltre \u00e8 noto per la sua collaborazione con George A. Romero nella tetralogia degli Zombi, cos\u00ec come per il lavoro svolto su \"Venerd\u00ec 13\", \"Dimensione terrore\" e \"Maniac\". Ha diretto il remake del 1990 de \"La notte dei morti viventi\". Nonostante si sia ufficialmente ritirato dal settore degli effetti speciali, Savini continua a dirigere, produrre e partecipare in diversi lungometraggi. Tuttavia, il regista continua a sfornare nuove generazioni di creatori di effetti speciali con la sua scuola.\nCarriera.\nEffetti speciali.\nTom Savini \u00e8 noto in primo luogo per il suo lavoro nel campo degli effetti speciali e del trucco. Inizi\u00f2 a lavorare a fianco del regista di Pittsburgh George A. Romero, creando un buon effetto speciale - nonostante fosse primitivo - nella sequenza d'apertura di \"Wampyr\" (1977). L'anno successivo, lavorando con un budget molto pi\u00f9 consistente su \"Zombi\" (1978), Savini riusc\u00ec a creare il suo cosiddetto \"marchio di fabbrica\": mutilazioni, decapitazioni e morsi sanguinolenti. Gli effetti sanguinolenti di \"Zombi\" vennero poi largamente imitati ma mai migliorati se non con il suo lavoro svolto sul successivo episodio della \"tetralogia degli zombi\", \"Il giorno degli zombi\" (1985).\nSavini ha anche lavorato sui film di Dario Argento e Tobe Hooper. I suoi effetti speciali realistici si possono notare anche in film come \"Maniac\", che non a caso contiene la controversa scena della sparatoria. Forse il pi\u00f9 famoso lavoro di Tom Savini per quanto riguarda gli effetti speciali \u00e8 quello svolto sul primo episodio della \"saga di Venerd\u00ec 13\".\nApparizioni in TV e al cinema.\nLa maggior parte dei personaggi interpretati nella carriera di Savini sono dei motociclisti. L'attore interpreta un personaggio secondario in \"Wampyr\" (1977), ma l'anno successivo passa a interpretare il minaccioso e \"cattivissimo\" motociclista in \"Zombi\" (1978), un ruolo che ha ripreso in un cameo nella continuazione del 2005 della serie, \"La terra dei morti viventi\".\nSuccessivamente ha avuto una piccolissima parte in \"L'alba dei morti viventi\", del 2004, nel ruolo di uno sceriffo. Un ruolo di maggiore spicco come motociclista \u00e8 quello che gli venne assegnato in \"Knightriders - I cavalieri\" di Romero (1981). Uno dei ruoli che lo ha reso celebre come attore \u00e8 quello che Quentin Tarantino e Robert Rodriguez gli assegnarono nel 1996 in \"Dal tramonto all'alba\", quello del motociclista Sex Machine.\nNel 2006 Savini ha interpretato Prester John, il leggendario nemico del film \"Sea of Dust\". Sempre nel 2006, ha interpretato un eremita folle nel film \"Demonic\". Nel 2007 Savini ha interpretato il ruolo dello sceriffo Tolo in \"Grindhouse - Planet Terror\", uno dei due segmenti del film \"Grindhouse\", diretto da Robert Rodriguez.\nSempre sotto la direzione di Robert Rodriguez interpreta il ruolo di Osiris Amanpour nel film del 2010 \"Machete \"e in quello del 2013 \"Machete Kills\". Inoltre ha doppiato se stesso nel cartone animato \"I Simpson\", nell'episodio della dodicesima stagione \"Il peggior episodio mai visto\". Nel 2012 compare nel film \"Django Unchained\" di Quentin Tarantino dove interpreta un membro della banda alle porte di Candyland.\nServizio militare.\nSavini fu un fotografo sul campo della guerra del Vietnam: qui la violenza e la morte da cui era circondato lo aiutarono, da un certo punto di vista, quando al ritorno negli Stati Uniti inizi\u00f2 a lavorare sul trucco per i film horror.\nNel 1970, mentre Savini faceva da guardia sul campo di battaglia, un razzo luminoso venne fatto brillare nell'area di giungla che egli copriva. Andando contro il protocollo militare, Savini inizi\u00f2 a sparare contro gli arbusti senza informare i superiori. Altri soldati, come lui, iniziarono a sparare sino a quando dai cespugli non usc\u00ec un'anatra, completamente illesa. A causa della disobbedienza agli ordini, Savini fu portato via dal suo bunker la sera successiva. Il bunker venne attaccato quella stessa sera e molti soldati vennero uccisi. Savini, da quest'episodio, si guadagn\u00f2 il soprannome di \"Ammazzanatre\", e da quel giorno non mangia pi\u00f9 anatre.\nScuole.\nTom Savini \u00e8 un collega di Dick Smith, che porta avanti un seminario sul trucco avanzato professionale nell'ultimo semestre del programma del Douglas Education Center. Smith \u00e8 conosciuto per il suo lavoro sugli effetti speciali de \"L'esorcista\"."}
{"id": "793680", "revid": "303320", "url": "https://it.wikipedia.org/wiki?curid=793680", "title": "Frank Ostrowski", "text": "Dopo il servizio militare, Frank Ostrowski rimase disoccupato per tre anni, In quel periodo, svilupp\u00f2 il Turbo-Basic XL per i computer Atari a 8 bit. Il software fu pubblicato nella rivista in lingua tedesca \"Happy Computer\" e divenne \"listato del mese\". Il Turbo-Basic XL era molto pi\u00f9 veloce dell'ATARI BASIC standard ma completamente compatibile e con comandi aggiuntivi. \nIn seguito a questo prodotto, ottenne un lavoro con la \"GFA Systemtechnik GmbH\" per la quale scrisse il GFA BASIC su Atari ST, che divenne uno dei pi\u00f9 popolari BASIC per quella piattaforma."}
{"id": "793681", "revid": "339392", "url": "https://it.wikipedia.org/wiki?curid=793681", "title": "GFA BASIC", "text": ""}
{"id": "793682", "revid": "767487", "url": "https://it.wikipedia.org/wiki?curid=793682", "title": "Governatorato di Hadramawt", "text": "\u1e24a\u1e0dramawt o, all'inglese, Hadhramaut (in arabo: \u062d\u0636\u0631\u0645\u0648\u062a) \u00e8 un governatorato dello Yemen e corrisponde alla regione storica dell'Hadramawt.\nDal 2004 al 2013 il governatorato comprendeva l'isola di Socotra ed alcune isole vicine al largo della costa della Migiurtinia (Somalia), ma a partire da quella data esse sono diventate parte del Governatorato di Socotra.\n\u00c8 il governatorato pi\u00f9 vasto dello Yemen."}
{"id": "793685", "revid": "1573940", "url": "https://it.wikipedia.org/wiki?curid=793685", "title": "Governatorato di Hajja", "text": "\u1e24ajja () \u00e8 il nome di un governatorato dello Yemen."}
{"id": "793686", "revid": "1106276", "url": "https://it.wikipedia.org/wiki?curid=793686", "title": "Lahore", "text": "Lahore () \u00e8 una citt\u00e0 del Pakistan situata sul fiume Ravi, affluente dell'Indo.\nCon una popolazione di circa 14.000.000 abitanti (2021) \u00e8 la seconda citt\u00e0 del Pakistan dopo Karachi ed \u00e8 tra le prime 30 metropoli del mondo. \u00c8 la capitale della regione del Punjab pakistano ed \u00e8 un grande centro universitario e culturale; ospita alcune tra le moschee pi\u00f9 grandi dell'Asia. \u00c8 sede dell'industria cinematografica pakistana.\nGeografia fisica.\nLahore sorge a 218 m s.l.m. sulla sponda destra del fiume Ravi, nell'alta valle dell'Indo, in prossimit\u00e0 del confine con l'India.\nStoria.\nSecondo la leggenda sarebbe stata fondata da Loh, figlio del dio R\u0101ma, dal quale avrebbe tratto anche il suo nome. Le testimonianze storiche ci parlano di Lahore a partire dal 713 d.C., quando l'esercito di Muhammad ibn Qasim conquist\u00f2 il Punjab e gran parte dell'attuale Pakistan facendo della citt\u00e0 un centro islamico che acquis\u00ec via via sempre pi\u00f9 importanza.\nDal 1524 al 1752 Lahore ha fatto parte dell'Impero Moghul del quale fu capitale dal 1584 al 1598 sotto Akbar. Decaduto l'impero Moghul, il potere pass\u00f2 all'Impero Sikh, esistito dal 1799 al 1849, che fiss\u00f2 la propria capitale proprio a Lahore. Nel 1849 la citt\u00e0 entr\u00f2 a far parte dell'Impero britannico del quale era la capitale della regione indivisa del Punjab. Nel 1947 il Pakistan ottenne l'indipendenza e il Punjab venne diviso, restando in parte nel territorio dell'India.\nInfrastrutture e trasporti.\nLa citt\u00e0 \u00e8 servita dall'Aeroporto Internazionale Allama Iqbal. In citt\u00e0 ha sede la Pakistan Railways.\nAmministrazione.\nGemellaggi.\nLahore \u00e8 gemellata con 8 citt\u00e0:"}
{"id": "793701", "revid": "287204", "url": "https://it.wikipedia.org/wiki?curid=793701", "title": "Atlas (astronomia)", "text": "Atlas (noto anche come Atlante o 27 Tauri, secondo la nomenclatura di Flamsteed) \u00e8 un sistema stellare triplo nella costellazione del Toro. Si tratta di una delle stelle componenti l'ammasso aperto delle Pleiadi, la seconda pi\u00f9 brillante in termini relativi (magnitudine apparente +3,62); giace ad una distanza di circa 440 anni luce dal sistema solare. Il suo nome proprio deriva dalla figura mitologica del titano Atlante, il padre delle Pleiadi mitologiche.\nCaratteristiche.\nLa componente primaria, Atlas A, \u00e8 una gigante blu di tipo spettrale B con una magnitudine apparente pari a 3,62; \u00e8 in realt\u00e0 una binaria spettroscopica con componenti di magnitudine 4,1 e 5,6, con un'orbita di periodo pari a 1250 giorni. La pi\u00f9 brillante delle due \u00e8 una gigante blu di tipo spettrale B8III, che possiede una luminosit\u00e0 940 volte quella del Sole (includendo la radiazione emessa nell'ultravioletto) ed una temperatura superficiale di 12.300 K. Come molte altre stelle di classe B, Atlas possiede una rotazione molto rapida, con una velocit\u00e0 di almeno 212 km/s.\n\u00c8 presente pure una terza compagna di magnitudine 6,8, nota come Atlas B, ad una separazione di 0,4 secondi d'arco, pari a circa 52 UA. \u00c8 una stella bianca che completa la propria orbita ogni 150 anni circa."}
{"id": "793705", "revid": "123543109", "url": "https://it.wikipedia.org/wiki?curid=793705", "title": "Marco Tronchetti Provera", "text": "Dal 1992 \u00e8 amministratore delegato del gruppo Pirelli, del quale \u00e8 stato presidente dal 1996 al 20 ottobre 2015, data in cui ne \u00e8 diventato vicepresidente esecutivo. Dal 2001 al 2006 \u00e8 stato presidente di Telecom Italia.\nBiografia.\nLa famiglia e gli inizi della carriera.\n\u00c8 nato nel 1948, terzo figlio di Silvio Tronchetti Provera e Giovanna Musati. Il padre oper\u00f2 nel settore metallurgico, energetico e nella commercializzazione di prodotti petroliferi, prima in qualit\u00e0 di dirigente e direttore del gruppo Falck, e pi\u00f9 avanti come amministratore e infine presidente della Consumatori Combustibili e Ghise S.p.A., antesignana di Camfin. Marco Tronchetti Provera si laurea in economia e commercio nel 1971 all'Universit\u00e0 Bocconi di Milano. Dopo un breve soggiorno a Londra, dove lavora presso la compagnia di trasporti e logistica P&amp;O, rientra in Italia e fonda SogeMar Spa, societ\u00e0 operante nel campo della logistica.\nL'entrata in Pirelli.\nNel 1986 Tronchetti Provera vende Sogemar Spa e con la liquidit\u00e0 ottenuta dalla sua dismissione rileva quote azionarie di Camfin, aderente al patto di sindacato Pirelli e quotata in quello stesso anno alla Borsa di Milano. Tronchetti Provera viene nominato Amministratore Delegato, mentre nel 1995 ne assume la carica di presidente, ruolo ricoperto dal padre dal 1965 al 1987. Nello stesso anno entra nel Gruppo Pirelli come socio accomandatario della Pirelli&amp; C. Sapa, cassaforte della famiglia della moglie, per poi approdare alla Soci\u00e9t\u00e9 Internationale Pirelli di Basilea, per la quale segue alcune operazioni di semplificazione societaria.\nNel 1992, dopo le dimissioni dell'allora suocero Leopoldo Pirelli da tutti gli incarichi esecutivi a seguito del fallito tentativo di scalata a Continental, Tronchetti Provera assume la guida operativa del gruppo. Nominato vice presidente esecutivo e amministratore delegato, Tronchetti Provera realizza un \"turnaround\" finanziario dell'azienda attraverso la cessione di alcune attivit\u00e0 minori e la focalizzazione sullo sviluppo tecnologico del settore pneumatici e cavi. Nel frattempo prende avvio l'attivit\u00e0 nel settore immobiliare con la societ\u00e0 Milano Centrale e il successivo sviluppo del progetto Grande Bicocca, sull'area occupata prima dagli stabilimenti aziendali del Gruppo Pirelli.\nLa partecipazione in Telecom Italia.\nNel 2000 Tronchetti Provera, con gli amministratori di Pirelli, ha concluso la vendita di OTI, societ\u00e0 del gruppo che produceva componenti ottici modulari, alla compagnia statunitense Corning Incorporated. Con questa operazione sono arrivati nelle casse di Pirelli circa quattro miliardi di euro, che serviranno per l'acquisizione della partecipazione di controllo in Telecom Italia. Nell'estate del 2001 attraverso Pirelli e con il sostegno della famiglia Benetton, Tronchetti Provera ha costituito la societ\u00e0 Olimpia, che acquista circa il 27% di Olivetti dalla societ\u00e0 Bell di Emilio Gnutti e Roberto Colaninno, diventando cos\u00ec il nuovo azionista di riferimento di Telecom Italia. Tronchetti Provera viene nominato presidente della societ\u00e0. Nel settembre 2006, Tronchetti Provera ha lasciato la presidenza di Telecom Italia a seguito di una polemica con la Presidenza del Consiglio legata all'implementazione delle nuove strategie del gruppo di telecomunicazioni, che puntava a creare maggiori sinergie tra rete e contenuti.\nVicende giudiziarie.\nInchiesta Radar.\nIl 24 luglio 2010 emerge la notizia che Tronchetti Provera \u00e8 indagato nell'inchiesta sul sistema \"Radar\", installato in Telecom nel 1999, prima dell'ingresso di Pirelli nel gruppo, e che, per via di un difetto nella sua funzione antifrodi commerciali, consentiva l'estrazione dei tabulati telefonici di qualunque utenza senza che restasse traccia di chi aveva interrogato il sistema. Un problema segnalato nel 2006 alla magistratura proprio dall'allora presidente Tronchetti Provera. L'inchiesta, per la quale la Procura di Roma aveva gi\u00e0 chiesto l'archiviazione, si \u00e8 successivamente spostata per competenza a Milano, dove \u00e8 stata archiviata il 4 marzo 2014.\nCaso Bondi.\nIl 19 aprile 2011 la Procura di Milano ha chiesto l'archiviazione per Tronchetti Provera e altri per la vicenda che riguardava la finta microspia trovata nel 2001 nell'auto dell'ex ad di Telecom Italia Enrico Bondi per mettere in cattiva luce, questa era l'ipotesi, e ottenere le dimissioni degli allora segretario generale e capo della security di Telecom Italia, Nola e Gallina. Secondo la Procura della Repubblica, la sostituzione dei due manager avvenne invece nell'ambito di un fisiologico avvicendamento di cariche in occasione di un qualsiasi cambio di vertici o di propriet\u00e0 di un'azienda.\nDossier illegali.\nLa vicenda dei cosiddetti \"dossier illegali\", nella quale Tronchetti Provera non \u00e8 mai stato processualmente coinvolto, si \u00e8 chiusa con la sentenza della Corte d'assise del 13 febbraio 2013. I giudici, nell'individuare i responsabili delle attivit\u00e0 illecite, hanno scritto nella sentenza: \"I rilievi\u00a0\u2013 plurimi ed articolati\u00a0\u2013 che precedono dimostrano, per quanto qui si occupa, che le condotte appena ricostruite ed esaminate nei dettagli furono poste in essere da Tavaroli e da Cipriani per forzare la mano all'azienda e raggiungere obiettivi di comune interesse (in sintesi: denaro e potere), del tutto a prescindere dagli interessi del gruppo, e anche del vertice\u201d. All'udienza del 13 dicembre 2016 la prima sezione della Corte di Assise di appello di Milano, a parziale riforma della sentenza della Corte di Assise di Milano in data 13 febbraio 2013, ha tra l'altro condannato Marco Bernardini, Emanuele Cipriani e il responsabile civile Pirelli &amp; C. Spa, in solido, a risarcire il danno non patrimoniale subito dagli ex manager Telecom Italia Piero Gallina e Vittorio Nola da liquidarsi in separata sede, nonch\u00e9 rifondere loro le spese di entrambi i gradi di giudizio.\nCaso Kroll.\nNel 2004 Tronchetti Provera entr\u00f2 in possesso di un cd contenente dati che dimostravano l'avvenuta intercettazione di membri del suo staff da parte dell'agenzia investigativa Kroll, dei quali si serv\u00ec per denunciare alle autorit\u00e0 brasiliane e italiane l'agenzia investigativa per spionaggio ai danni del gruppo Telecom. Tuttavia, nel novembre 2012 il manager stesso fu a sua volta rinviato a giudizio presso il Tribunale di Milano con l'accusa di ricettazione, in relazione al prelievo dei medesimi dati dal computer di un dipendente dell'agenzia investigativa Kroll effettuato da parte di personale della sicurezza Telecom nel 2004. La Procura della Repubblica presso il Tribunale di Milano chiese per il manager una condanna a due anni e il pagamento di una multa di cinquemila euro, accusandolo di essere consapevole della natura illecita di quei file. Il 17 luglio 2013 il Tribunale di Milano condann\u00f2 in primo grado il manager ad un anno e otto mesi di reclusione e al risarcimento delle parti civili, tra cui figurava la stessa Telecom, per il reato di ricettazione, concedendo le attenuanti generiche e la sospensione condizionale della pena coperta da indulto. Il reato di ricettazione \u00e8 caduto in prescrizione nel settembre 2013, ma gli avvocati della difesa avevano gi\u00e0 presentato istanza di appello. Lo stesso Tronchetti Provera sceglie di rinunciare alla prescrizione.\nIl 17 aprile 2015 in apertura del processo d'Appello a Milano, Tronchetti Provera ha dichiarato davanti ai giudici di non aver commesso il reato. L'11 giugno 2015 la sentenza di secondo grado ha assolto il manager in formula piena. In data 18 febbraio 2016, la Corte di Cassazione di Roma ha annullato con rinvio l'assoluzione dall'accusa di ricettazione pronunciata dalla Corte d'Appello di Milano. In data 9 febbraio 2017, la seconda Corte d\u2019Appello di Milano ha nuovamente assolto Marco Tronchetti Provera \u00abperch\u00e9 il fatto non costituisce reato\u00bb. L\u201911 gennaio 2018 la sesta sezione della Corte di Cassazione ha annullato la sentenza di assoluzione del secondo processo di appello. Il 6 novembre 2018, Tronchetti Provera \u00e8 stato assolto nel terzo processo d'appello \u00abperch\u00e9 il fatto non costituisce reato\u00bb. Il 25 novembre 2020 la Cassazione ha respinto la quarta impugnazione da parte della Procura Generale di Milano, rendendo la sentenza di assoluzione definitiva. Nel caso Kroll, Marco Tronchetti Provera \u00e8 stato quindi assolto con formula piena perch\u00e9 il fatto non costituisce reato; nelle motivazioni della sentenza della Corte di Cassazione, depositate a gennaio 2021, si sottolinea come egli ag\u00ec solo allo scopo di difendersi riconoscendo il fatto di aver agito a tutela dell\u2019esercizio di un proprio diritto garantito dalla Costituzione.\nCaso De Benedetti.\nNel gennaio 2015 prende il via il processo per diffamazione contro Tronchetti Provera da parte di Carlo De Benedetti (la frase incriminata \u00e8 che De Benedetti \"\u00e8 stato molto discusso per certi bilanci Olivetti, per lo scandalo legato alla vicenda di apparecchiature alle Poste Italiane, che fu allontanato dalla Fiat, coinvolto nella bancarotta del Banco Ambrosiano, che fin\u00ec dentro per le vicende di Tangentopoli\"). Il 21 settembre dello stesso anno Tronchetti Provera viene assolto con formula piena dal Tribunale di Milano \"perch\u00e9 il fatto non costituisce reato\"; De Benedetti aveva chiesto un risarcimento danni di 500.000 euro mentre la procura aveva chiesto una condanna a una multa di 1.000 euro.\nPolitica.\nIn vista delle elezioni politiche italiane del 2013 ha appoggiato e finanziato la campagna elettorale di Mario Monti insieme con la famiglia Agnelli, a Luca Cordero di Montezemolo e a Diego Della Valle tra gli altri.\nCamfin.\nA giugno del 2013 Tronchetti Provera ha ottenuto da Vittorio Malacalza il 30,94% di Gruppo Partecipazioni Industriali, arrivando cos\u00ec a detenere il 85,84% delle azioni. Allo stesso tempo il suo 48,62% di Camfin \u00e8 confluito nella Lauro Sessantuno S.p.A. tramite il nuovo capitale Newco, di cui detiene il 54,8%. Advisor finanziari dell'operazione sono stati Banca IMI, Lazard, Rothschild e UniCredit. L'11 ottobre seguente, sulla base di un accordo sottoscritto a giugno, ha acquistato per 19,5 milioni di euro il 2,49% di Camfin appartenente a Massimo Moratti, trasferendo la quota nel nuovo capitale Newco toccando in totale il 63,48%.\nDopo una serie di riorganizzazioni societarie, la compagine azionaria di Camfin diventa controllata da Marco Tronchetti Provera, tramite Mtp S.p.a., con il 42%, e partecipata al 12% da Manzoni S.r.l. e UniCredit, all'8,49% dal gruppo Acutis, al 18,51% da Fidim, al 2,38% da Massimo Moratti e al 4,6% da Alberto Pirelli.\nIn data 4 ottobre 2018, Camfin ha annunciato che alla scadenza del \"lock up\", a un anno dalla quotazione, la societ\u00e0 non ha avviato il processo di scioglimento, possibilit\u00e0 prevista dagli accordi sottoscritti in sede di IPO. Il Gruppo Acutis e Manzoni S.r.l. usciranno dalla compagine azionaria di Camfin, mentre Marco Tronchetti Provera &amp; C. S.p.A., Fidim S.r.l., Massimo Moratti e Finanziaria Alberto Pirelli S.r.l. hanno comunicato l'impegno a rimanere all'interno dell'azionariato e proseguire negli assetti societari esistenti per un periodo di tre anni. Camfin manterr\u00e0 cos\u00ec una quota di poco superiore al 10% di Pirelli.\nVita privata.\nLa prima moglie di Tronchetti Provera fu la giornalista Letizia Rittatore Vonwiller. Al divorzio segu\u00ec nel 1978 il matrimonio con Cecilia Pirelli, figlia di Leopoldo Pirelli, allora patron dell'omonimo gruppo industriale. La coppia ha avuto tre figli: Giada, Giovanni e Ilaria. Nel 2001 spos\u00f2 Afef Jnifen da cui si separ\u00f2 consensualmente nel 2018.\nIncarichi.\nTronchetti Provera ricopre cariche apicali nelle seguenti societ\u00e0:\nAltre societ\u00e0 e organizzazioni:"}
{"id": "793713", "revid": "4506", "url": "https://it.wikipedia.org/wiki?curid=793713", "title": "Marina Velca", "text": ""}
{"id": "793715", "revid": "1699816", "url": "https://it.wikipedia.org/wiki?curid=793715", "title": "Shoryuken", "text": "Lo \u00e8 una particolare tecnica di combattimento fittizia che compare nei videogiochi della serie di \"Street Fighter\". \u00c8 un potente montante con salto e rotazione del busto.\nEsecuzione.\nIn teoria, consiste nel racchiudere tutte le proprie forze in un unico pugno, per rilasciarle in un potente montante, saltando (alcune versioni del colpo lo vedono potenziato da forme di energia spirituale con un effetto grafico simile a fuoco); in pratica, il giocatore deve premere la sequenza \"avanti-basso-avanti\" sul joystick o joypad, seguita da uno dei tasti \"pugno\".\nQuasi tutti i giochi della serie di Street Fighter utilizzano tre tasti per i calci e tre tasti per i pugni (leggero, medio e forte): a seconda dell'intensit\u00e0, il salto che accompagna l'uppercut risulta pi\u00f9 o meno alto; questo consente di arrecare maggiori danni e colpire anche avversari in fase di salto, ma aumenta anche il tempo di recupero poich\u00e9 nella fase discendente del salto l'esecutore \u00e8 completamente indifeso.\nVarianti.\nIl maestro assoluto dello Shoryuken \u00e8 Ken Masters, che lo ha perfezionato rendendolo infuocato (concentrandovi la propria energia spirituale) alla massima potenza. Anche Ryu riesce ad utilizzare efficacemente lo Shoruyken, ma predilige la disciplina dell'Hadoken. Nei vari giochi compaiono comunque altri personaggi in grado di eseguire il colpo (come Akuma), o colpi ad esso simili (come lo \"Shohoken\" di Sakura o il \"Tiger Uppercut\" di Sagat).\nEsistono poi diverse versioni potenziate, utilizzate come \"super combo\", quali:\nIn alcuni giochi compaiono delle versioni ancora pi\u00f9 potenti, ad esempio in \"Street Fighter EX 3\" sono presenti le \"meteor combo\":\nAl di fuori di \"Street Fighter\".\nLo shoryuken \u00e8 una tecnica che si ritrova in svariati videogiochi con combattimenti corpo a corpo: bench\u00e9 con nomi diversi, sono frequenti uppercut con salto e rotazione del corpo molto simili allo Shoryuken. Talvolta la tecnica viene omaggiata anche in altri media."}
{"id": "793719", "revid": "124031349", "url": "https://it.wikipedia.org/wiki?curid=793719", "title": "Emil Theodor Kocher", "text": "La nomina a professore ordinario all'et\u00e0 di 30 anni fu certamente il maggiore avanzamento di carriera di Kocher. Nei 45 anni in cui conserv\u00f2 questo ruolo egli pubblic\u00f2 249 articoli scientifici, form\u00f2 numerosi medici e cur\u00f2 migliaia di pazienti. Apport\u00f2 grandi contributi ai campi della chirurgia, della neurochirurgia, ma soprattutto dell\u2019endocrinologia e della chirurgia della tiroide. Per il suo lavoro, tra i molti riconoscimenti, ricevette nel 1909 il Premio Nobel per la Medicina.\nBiografia.\nInfanzia e formazione.\nTheodor Kocher nacque a Berna il 25 agosto 1841, secondo figlio di Jakob Alexander Kocher, ingegnere ferroviario, e Maria Kocher (nata Wermuth). Nel 1845 si trasfer\u00ec a Burgdorf con la famiglia, dove inizi\u00f2 gli studi. Dopo il conseguimento della maturit\u00e0 svizzera nel 1858, si iscrisse a Medicina presso l'Universit\u00e0 di Berna, dove rimase particolarmente colpito da due docenti dell'epoca, Michael Anton Biermer e Hermann Askan Demme. Consegu\u00ec il dottorato nel marzo 1865 \"summa cum laude\", discutendo una tesi sul trattamento della polmonite, avendo Biermer come relatore.\nNella primavera del 1865, Kocher segu\u00ec il suo Maestro Biermer a Zurigo, dove Theodor Billroth dirigeva un ospedale, dopodich\u00e9 inizi\u00f2 un viaggio attraverso l'Europa per conoscere i chirurghi pi\u00f9 famosi dell'epoca. Nell'ottobre del 1865, quando si trovava a Berlino, si candid\u00f2 per una posizione da assistente di Bernhard von Langenbeck e Rudolf Virchow, non venendo assunto. Si spost\u00f2 quindi a Londra, dove conobbe Jonathan Hutchinson e lavor\u00f2 per Henry Thompson e John Erichsen. Nel luglio 1867 incontr\u00f2 a Parigi Auguste N\u00e9laton, Auguste Verneil e Louis Pasteur. Durante questi viaggi, Kocher non solo apprese nuove tecniche, ma miglior\u00f2 anche notevolmente il suo inglese, cosa che gli permise sempre di seguire i progressi medici del mondo anglosassone.\nTornato a Berna, Kocher scrisse una petizione indirizzata al ministro dell'istruzione, chiedendo di ricevere la \"venia docendi\" (abilitazione alla docenza universitaria), che ottenne. Divenne quindi assistente di Georg L\u00fccke, che nel 1872 lasci\u00f2 Berna per divenire professore a Strasburgo. Kocher sperava di succedergli, ma la facolt\u00e0 sugger\u00ec Franz K\u00f6nig, a causa dell'usanza in voga presso le universit\u00e0 svizzere di nominare sempre professori di nazionalit\u00e0 tedesca. Tuttavia, un nutrito gruppo di studenti, assistenti e medici indirizz\u00f2 una petizione al governo bernese per nominare Kocher al posto di K\u00f6nig, con il supporto della stampa e di molti chirurghi famosi da altre parti del mondo, quali Billroth e Langenbeck. Sottoposto a questa notevole pressione da parte dell'opinione pubblica, il 16 marzo 1872 il governo nomin\u00f2 Kocher, all'et\u00e0 di 30 anni, Professore Ordinario di Chirurgia e Direttore della Clinica Chirurgica Universitaria dell'Ospedale Universitario di Berna (\"Inselspital\").\nVita personale.\nNel 1869, Kocher spos\u00f2 Marie Witschi-Courant, la figlia di un mercante, da cui ebbe tre figli, che educ\u00f2 personalmente e con cui amava giocare a tennis e cavalcare. Il maggiore, Albert (1872-1941), segu\u00ec le orme del padre, diventando Professore Associato di Chirurgia a Berna.\nCome sua madre, Kocher fu un uomo profondamente religioso, appartenente alla Chiesa Moraviana. Fino alla fine della sua vita, egli attribu\u00ec tutti suoi successi e i suoi fallimenti a Dio, non senza la perplessit\u00e0 dei suoi colleghi. Kocher riteneva che l'ascesa del materialismo (soprattutto nella scienza) fosse un male e vi attribu\u00ec lo scoppio della Prima Guerra Mondiale.\nIl pomeriggio del 23 luglio 1917, venne chiamato presso l'Ospedale per un'emergenza. Kocher esegu\u00ec l'intervento chirurgo, dopodich\u00e9 inizi\u00f2 a non sentirsi bene e si mise a letto, continuando a lavorare su alcuni appunti scientifici. Poco dopo, perse conoscenza e mor\u00ec il 27 luglio.\nCarriera.\nI primi anni.\nKocher ottenne notoriet\u00e0 internazionale nel 1870 per il suo metodo di riduzione delle lussazioni di spalla, che poteva essere eseguito da un solo medico ed era notevolmente pi\u00f9 sicuro e indolore delle metodiche allora in uso. Nello stesso periodo egli condusse anche degli studi sui proiettili e su come potessero causare fratture ossee, dimostrando che i proiettili di calibro minore erano meno dannosi e raccomandando l'uso di proiettili a velocit\u00e0 inferiori.\nGli anni a Berna.\nDiventato professore, Kocher not\u00f2 fin da subito la necessit\u00e0 di modernizzare l'Ospedale Universitario di Berna: l'edificio dove sorgeva non rispettava gli standard dell'epoca ed era inoltre troppo piccolo, con la met\u00e0 dei pazienti che venivano rifiutati per mancanza di letti. Nella primavera del 1878, egli visit\u00f2 alcune istituzioni europee per trarne dei suggerimenti per l'ammodernamento del suo ospedale e successivamente scrisse una lettera con le sue proposte, indirizzata al governo bernese, in cui dava suggerimenti anche sugli accorgimenti architettonici. Avendo ricevuto una proposta di lavoro presso l'Universit\u00e0 di Praga, egli la us\u00f2 per richiedere che le sue condizioni fossero rispettate: sarebbe rimasto a Berna solo se gli avessero fornito i fondi sufficienti a rinnovare il vecchio ospedale oppure lo avessero trasferito in una nuova sede, dove avesse avuto a sua disposizione almeno 75 letti. Tutte le sue richieste furono accontentate e nel 1885 fu inaugurata la nuova sede dell'ospedale.\nAsepsi.\nNon \u00e8 chiaro se Kocher conobbe direttamente Joseph Lister, pioniere dell'asepsi in chirurgia, ma egli vi intrattenne sicuramente una corrispondenza. Egli aveva riconosciuto fin da subito l'importanza delle tecniche asettiche e le introdusse ai suoi colleghi. Kocher investigava la causa di ogni infezione della ferita e si premurava di rimuovere ogni potenziale fonte di infezione, vietando per questo motivo ai visitatori di assistere ai suoi interventi chirurgici.\nContributi alla neurochirurgia.\nKocher contribu\u00ec significativamente al campo della neurochirurgia, studiando in particolar modo la pressione intracranica e i traumi cranici. Inoltre, investig\u00f2 le cause dell'epilessia e scopr\u00ec che in alcuni casi poteva essere dovuta a un tumore cerebrale che poteva essere rimosso. Egli ipotizz\u00f2 che l'epilessia fosse collegata a un aumento della pressione intracranica e che drenare il liquido cefalorachidiano potesse curarla.\nIl chirurgo statunitense Harvey Cushing pass\u00f2 diversi mesi nel 1900 a Berna da Kocher, eseguendo interventi di neurochirurgia e osservando per la prima volta il cosiddetto riflesso di Cushing, che descrive la relazione esistente tra pressione sanguigna e pressione intracranica. Pi\u00f9 tardi, Kocher scoprir\u00e0 che la craniectomia decompressiva \u00e8 un efficace metodo per ridurre la pressione intracranica.\nContributi alla chirurgia della tiroide.\nLa chirurgia della tiroide, che era eseguita principalmente per il trattamento del gozzo e prevedeva la tiroidectomia totale laddove possibile, era considerata una branca rischiosa quando Kocher vi si approcci\u00f2. Alcune stime pongono la mortalit\u00e0 della tiroidectomia a circa il 75% nel 1872. Era considerata una delle operazioni chirurgiche pi\u00f9 pericolose e in Francia era addirittura vietata dall'Accademia della Medicina. Tramite l'applicazione di moderne tecniche di asepsi e di trattamento della ferita e la minimizzazione delle perdite ematiche e la sua tecnica precisa e lenta, Kocher ridusse la mortalit\u00e0 di questo intervento a meno dello 0.5% nel 1912. Allora Kocher aveva eseguito pi\u00f9 di 5000 tiroidectomie. Il suo successo, anche confrontato con i risultati ottenuti da Theodor Billroth, che pure eseguiva questo intervento, \u00e8 cos\u00ec descritto dal chirurgo William Stewart Halstead:\nKocher ed altri scoprirono poi che la rimozione completa della tiroide poteva condurre a cretinismo (da Kocher chiamato \"cachexia strumipriva\"), causato da una deficienza di ormoni tiroidei. Il fenomeno fu riportato per la prima volta a Kocher nel 1874 dal medico di famiglia August Fletscherin e poi nel 1882 da Jacques-Louis Reverdin e dal suo assistente August Reverdin nell'ambito di un congresso a Ginevra. Kocher allora tent\u00f2 di contattare 77 dei suoi 102 ex pazienti e trov\u00f2 segni di decadimento mentale e fisico in tutti quelli in cui era stata asportata completamente la ghiandola. Ironicamente, era proprio grazie alla sua precisione che era possibile asportare la tiroide completamente, causando il cretinismo.\nKocher giunse alla conclusione che la rimozione totale della tiroide (eseguita all'epoca, poich\u00e9 le funzioni della ghiandola non erano note) non fosse consigliabile, scoperta che rese nota il 4 aprile 1883 durante una conferenza tenuta alla Societ\u00e0 Tedesca di Chirurgia e poi pubblicata nello stesso anno. Reverdin aveva gi\u00e0 reso pubbliche le sue scoperte nell'ottobre del 1882 e continu\u00f2 a lavorarvi, tuttavia Kocher non riconobbe mai il suo contributo. Le reazioni alla conferenza di Kocher furono contrastanti, con alcuni che ritenevano che il gozzo e il cretinismo fossero diversi stadi di una stessa malattia e che il cretinismo si sarebbe verificato indipendentemente dalla rimozione della ghiandola nei casi da lui descritti. A lungo andare, tuttavia, le sue osservazioni portarono a una maggiore comprensione della funzione della tiroide e furono tra i primi indizi di una connessione tra la tiroide e il cretinismo congenito. Queste scoperte resero infine possibile la terapia sostitutiva con ormoni tiroidei per una variet\u00e0 di patologie.\nAltri contributi alla scienza.\nKocher pubblic\u00f2 articoli su molti altri aspetti della medicina, inclusa l'emostasi, i trattamenti antisettici, le malattie infettive di interesse chirurgico, le ferite da arma da fuoco, l'osteomielite acuta, lo strozzamento delle ernie e la chirurgia addominale. I soldi della vincita del Premio Nobel lo aiutarono a costituire il Kocher Institute a Berna.\nDiversi strumenti (incluso il craniometro) e tecniche chirurgiche (come la \"manovra di Kocher\" e l\"'incisione di Kocher\") portano il suo nome. A lui \u00e8 anche accreditata l'invenzione della pinza di Kocher nel 1882, da lui utilizzata per prevenire perdite ematiche durante la chirurgia.\nNel corso della sua vita Kocher fu autore di 249 tra articoli scientifici e libri e supervision\u00f2 pi\u00f9 di 130 dottorandi. Fu rettore dell'Universit\u00e0 di Berna dal 1878 al 1903. Fu presidente delle associazioni dei medici Bernesi e Svizzeri e cofondatore e primo presidente della Societ\u00e0 Svizzera di Chirurgia nel 1913.\nNel 1904-1905 fond\u00f2 una clinica privata, chiamata \"Ulmenhof\", con 25 letti, dove si occupava dei pazienti pi\u00f9 benestanti, in molti casi di provenienza internazionale. Cur\u00f2 anche la moglie di Lenin, Nade\u017eda Krupskaja, che fu operata a Berna nel 1913."}
{"id": "793722", "revid": "1776051", "url": "https://it.wikipedia.org/wiki?curid=793722", "title": "Krzysztof Kamil Baczy\u0144ski", "text": "Nacque nella citt\u00e0 di Varsavia in Polonia, studi\u00f2 all'Universit\u00e0 di Varsavia. Fu soldato dell'Armia Krajowa, mor\u00ec nella Rivolta di Varsavia.\nAlcuni versi delle sue poesie sono stati utilizzati dal duo contemporaneo Tara Fuki.\nLa poetessa polacca premio Nobel Wislawa Szymborska gli ha dedicato la poesia \"In pieno giorno\"."}
{"id": "793723", "revid": "104485", "url": "https://it.wikipedia.org/wiki?curid=793723", "title": "Turismo ecosostenibile", "text": "Il turismo ecosostenibile (detto anche sostenibile) \u00e8 un tipo di turismo promosso da operatori che rivolgono una particolare attenzione al rapporto tra attivit\u00e0 turistica e natura, e che adottano strategie operative affinch\u00e9 tale rapporto sia all'insegna dell'armonia e del rispetto. L'obiettivo principale \u00e8 la preservazione dell'ambiente naturale e la ricerca di un nuovo equilibrio tra uomo e natura che favorisca la miglior convivenza possibile. Esso implica la gestione delle risorse in modo da soddisfare le esigenze economiche, sociali ed estetici di base, preservando l'integrit\u00e0 culturale, i processi ecologici essenziali e la diversit\u00e0 biologica.\nStrutture all'insegna di turismo ecosostenibile si trovano in tutto il mondo, anche in Italia e ad esempio, scelgono di utilizzare lampadine a basso consumo per perseguire una politica di risparmio energetico, consigliano ai clienti un utilizzo consapevole dell'acqua per evitare sprechi, si adoperano nella raccolta differenziata dei rifiuti e propongono soluzioni alternative ai mezzi di trasporto privato per le visite di piacere.\nIn forte sviluppo \u00e8 il settore del cicloturismo, sia perch\u00e9 non contribuisce in alcun modo all'inquinamento atmosferico, acustico ecc., sia per il rapporto che si viene a stabilire con il territorio."}
{"id": "793724", "revid": "287204", "url": "https://it.wikipedia.org/wiki?curid=793724", "title": "Krzysztof Kamil Baczynski", "text": ""}
{"id": "793732", "revid": "1123217", "url": "https://it.wikipedia.org/wiki?curid=793732", "title": "Cyanoboletus pulverulentus", "text": "Cyanoboletus pulverulentus \u00e8 un fungo appartenente alla famiglia Boletaceae. \u00c8 una specie priva di reticolo sul gambo e facilmente riconoscibile perch\u00e9 ogni sua parte al tatto vira intensamente e velocemente al blu.\nDescrizione della specie.\nCappello.\n6-10 (13) cm di diametro, globoso, a forma circolare o sub-ellittica.\nPori.\nMinuti, tondi, presto angolosi, giallo-verdastri, al tocco virano al blu.\nTubuli.\nLunghi fino a 12\u00a0mm, adnati, giallo-verdastri, al tocco virano al blu.\nGambo.\n4-9 x 1,5\u20133\u00a0cm, piuttosto slanciato, liscio, raramente ventricoso, attenuato verso la base, talvolta radicante, di colore giallo nella parte alta, pi\u00f9 scuro, concolore al cappello, nella parte mediana, biancastro verso la base, al tocco vira rapidamente al blu scuro.\nCarne.\nCompatta, gialla, al taglio o al tocco vira rapidamente al blu, dopo circa 15 minuti diventa grigio-nerastra, con il tempo tende a tornare al giallo.\nHabitat.\nCresce sotto latifoglie e conifere, in estate-autunno.\nCommestibilit\u00e0.\nDiscreta, si presta bene ad essere consumato nel misto.\nEtimologia.\nDal latino \"pulverulentus\" = pulverulento, per l'aspetto del carpoforo."}
{"id": "793734", "revid": "1543377", "url": "https://it.wikipedia.org/wiki?curid=793734", "title": "Nicolas-Claude Fabri de Peiresc", "text": "Fu uno studioso e uno scienziato anche in altre discipline, mantenendo un'imponente corrispondenza con altri scienziati. Riusc\u00ec anche ad organizzare con successo alcune tra le prime spedizioni di ricerca scientifica. Il campo delle sue ricerche fu dunque molto vasto. Tra i suoi molteplici studi si impegn\u00f2 per molti anni nel determinare la differenza, in longitudine, di varie localit\u00e0 in Europa, attorno al Mediterraneo e nell'Africa del Nord.\nBiografia.\nNicolas-Claude Peiresc nacque a Belgentier, nel dipartimento del Var, in Francia, e crebbe nella ricca e nobile famiglia di un alto magistrato della Provenza. Fu educato ad Aix-en-Provence, Avignone e all'istituto superiore dei gesuiti a Tournon-sur-Rh\u00f4ne.\nA Tolone, per la prima volta cominci\u00f2 ad interessarsi di astronomia. Nel 1599 intraprese un lungo viaggio in Italia, in Svizzera e in Francia, per poi concludere gli studi di diritto a Montpellier nel 1604. Ricevuto il diploma di laurea torn\u00f2 ad Aix, dove eredit\u00f2 la carica di suo zio nel Parlamento della Provenza, con il titolo di \"consigliere\", che lo poneva immediatamente al di sotto del Presidente del Parlamento, Guillaume du Vair. Nel 1605\u20131606 e nel 1607\u20131615 Peiresc e Vair andarono assieme a Parigi. Peiresc esercit\u00f2 comunque le sue competenze legali nella citt\u00e0 di Aix.\nNel 1610 Vair, divenuto suo protettore, acquist\u00f2 un telescopio, che Peiresc e Joseph Gaultier utilizzarono per l'osservazione dei corpi celesti, incluse le lune galileiane. Peiresc scopr\u00ec la Nebulosa di Orione nel 1610 e Joseph Gaultier fu la seconda persona ad osservarla al telescopio. Questa scoperta cadde nel dimenticatoio fino al 1916, quando Guillaume Bigourdan la rivel\u00f2.\nNel periodo 1615-1622, Peiresc accompagn\u00f2 Guillaume du Vair in un viaggio a Parigi. Al suo ritorno in Provenza fu nominato Senatore della corte sovrana, divenne un patrono delle scienze e delle arti, offr\u00ec l'Avorio Barberini all'inviato del cardinale Francesco Barberini (1625), studi\u00f2 i fossili ed ospit\u00f2 l'astronomo Pierre Gassendi dal 1634 fino al 1637.\nNicolas-Claude Peiresc mor\u00ec il 24 giugno del 1637 ad Aix-en-Provence.\nEpistolario.\nFabri de Peiresc fu un infaticabile epistolografo, con le sue circa 10.000 lettere. In effetti egli teneva regolare corrispondenza con Malherbe, Hugo Grotius, i fratelli Dupuy, con il fratello del cardinal Richelieu, Jean Barclay, Rubens, Gassendi, del quale egli fu grande amico, ma anche con Galileo Galilei e Tommaso Campanella per i quali lott\u00f2 al fine di difenderli dagli attacchi dell'Inquisizione.\nSenza che si sappia come egli se l'era procurata, offr\u00ec l'avorio Barberini, un'eccezionale opera bizantina in avorio, al cardinale Francesco Barberini, opera che dal 1899 appartiene al Louvre.\nLa sua corrispondenza con Malherbe permette di capire meglio la personalit\u00e0 del figlio di quest'ultimo, ucciso in duello da Paul de Fortia de Piles, con l'aiuto de Covet de Marignane il 13 luglio 1627.\nPeiresc e il perduto \"Libro di Enoch\".\nNel Seicento si era ormai diffusa in Europa la conoscenza che il \"perduto\" \"Libro di Enoch\" fosse preservato in Etiopia. Avido collezionista di testi rari, negli ultimi anni della sua vita Peiresc dedic\u00f2 molte energie al reperimento del manoscritto. Come narrato in dettaglio nella biografia scritta da Pierre Gassendi, nel 1633 il missionario cappuccino Gilles de Loches (Aegidius Lochiensis), di ritorno in Francia, confid\u00f2 a Peiresc di averne vista una copia in Egitto. L'anno successivo un altro padre cappuccino Agathange de Vend\u00f4me, al quale Peiresc si era subito rivolto, rispose dall'Egitto di essere riuscito ad entrare in possesso del manoscritto e nel 1636, dopo lunghe trattative, finalmente la copia arriv\u00f2 nelle mani di Peiresc, il quale ne annunci\u00f2 trionfalmente la riscoperta. Peiresc tuttavia non era in grado di leggere il testo etiopico e senza successo cerc\u00f2 di commissionarne la traduzione a Gilles de Loches. Peiresc mor\u00ec in 1637, senza aver potuto tradurre o pubblicare il manoscritto, ma convinto comunque - come i suoi contemporanei - di aver raggiunto il suo scopo. Nel 1647 il manoscritto fu acquisito dal Cardinale Giulio Mazzarino come una copia del \"Libro di Enoch\". Tuttavia quando finalmente nel 1681 il testo pot\u00e9 essere esaminato da uno specialista, l'orientalista Hiob Ludolf, fu subito chiaro che il manoscritto non conteneva affatto il \"Libro di Enoch\" bens\u00ec un trattato teologico dal titolo \"Misteri del Cielo e della Terra\" di Abba Bahaila Michael contenente solo riferimenti indiretti al \"Libro di Enoch\". Ludolf ne rimase cos\u00ec deluso e amareggiato da ipotizzare che l'esistenza di un manoscritto etiopico del testo apocrifo non fosse che una leggenda. Solo alla fine del Settecento i primi manoscritti del \"Libro di Enoch\" arriveranno in Europa dall'Etiopia. \nDedica del cratere lunare Peirescius.\nNicolas-Claude Fabri de Peiresc venne onorato nel 1935, quando la societ\u00e0 astronomica internazionale gli dedic\u00f2 uno dei crateri della Luna, battezzandolo \"Peirescius\", derivazione latina del suo nome (46.5S, 67.6E, diametro = 61\u00a0km)."}
{"id": "793735", "revid": "70217", "url": "https://it.wikipedia.org/wiki?curid=793735", "title": "Tatsumakisenpukyaku", "text": ""}
{"id": "793738", "revid": "123471342", "url": "https://it.wikipedia.org/wiki?curid=793738", "title": "Los llanos", "text": "Los Llanos (o anche al singolare: \"El Llano\") sono una ecoregione dell'ecozona neotropicale, appartenente al bioma delle praterie, savane e macchie tropicali e subtropicali, indicata dal WWF con il codice NT0709. Sono collocati in un'enorme depressione, delimitata dalle Ande a ovest, la cordigliera costiera del Venezuela a nord, che la divide dal mare Caraibico, e dallo scudo della Guiana a sud.\nLa regione \u00e8 inclusa nella lista Global 200 con il nome di Savane del Llanos.\nTerritorio.\nLos Llanos sono terre di notevole estensione situate sia in Venezuela sia in Colombia e poste a nord del fiume Orinoco e del suo affluente Meta. \nTale ampio territorio, come suggerisce il nome, \u00e8 pianeggiante, caratterizzato da grandi appezzamenti terrieri, fattorie (\"hatos\") dedite generalmente all'allevamento bovino, campi petroliferi, corsi d'acqua (il principale dei quali \u00e8 l'Orinoco) ed estese zone paludose.\nFlora.\nSecondo la classificazione di Holdridge, lo spazio dei Llanos dovrebbe essere occupato da una foresta tropicale decidua; ma in realt\u00e0, malgrado una notevole complessit\u00e0 floristica, la forma di vegetazione pi\u00f9 comune \u00e8 quella della savana; il motivo non \u00e8 ancora del tutto compreso. Vari ricercatori venezuelani e \ncolombiani hanno lavorato per mappare la fitogeografia dell'ecoregione e hanno descritto decine di diversi \nhabitat: oltre ai vari tipi di savana, nei Llanos si trovano numerosi tipi di foresta, anche \"a galleria\", probabilmente residui di foreste pi\u00f9 ampie che esistevano prima dell'arrivo dell'uomo e dell'espansione delle attivit\u00e0 di allevamento zootecnico.\nFauna.\nLa prima peculiarit\u00e0 dei Llanos \u00e8 che, pur prevalendo la savana, non sono diffusi gli ungulati, comuni invece nel corrispondente ecosistema in Africa, e l'unica specie presente \u00e8 il cervo dalla coda bianca (\"Odocoileus virginianus\"); nella parte forestata gli ungulati sono pi\u00f9 numerosi (pecari, tapiri, cervi), oltre ad altri mammiferi, quali scimmie, puma, giaguari e ocelot. Nelle zone umide della savana la nicchia ecologica destinata agli erbivori \u00e8 occupata dal capibara (\"Hydrochoerus hydrochaeris\"), il pi\u00f9 grande roditore esistente, che pu\u00f2 raggiungere i 50\u00a0kg. Per quanto riguarda gli uccelli, la Colombia \u00e8 il paese del mondo con pi\u00f9 specie identificate: 1.700, di cui il 40% si trovano anche nei Llanos.\nNei Llanos \u00e8 molto ricca la componente dei rettili e degli anfibi, con rispettivamente 194 specie e 64 specie identificate. Alcune specie di rettili meritano una considerazione particolare: Arrau (\"Podocnemis expansa\"), la pi\u00f9 grande tartaruga di fiume che raggiunge i 50\u00a0kg e vive nell'Orinoco; il coccodrillo dell'Orinoco (\"Crocodylus intermedius\"); infine, un chelone, la tartaruga a zampe rosse (\"Chelonoidis carbonarius\"), la principale preda della popolazione rurale della zona.\nTra la fauna acquatica, sono state identificate 300 specie solo nella porzione venezuelana. Il numero di specie che popolano Los Llanos varia sensibilmente in funzione della stagione, visto che durante la stagione delle piogge le acque si accumulano in enormi laghi a lento drenaggio e il livello dei fiumi pu\u00f2 innalzarsi di 8\u00a0m. Al contrario, durante la stagione secca molte zone si inaridiscono completamente, cos\u00ec come si riduce drasticamente il livello di ossigeno disciolto nelle acque, limitando molto la possibilit\u00e0 di sopravvivenza delle specie acquatiche.\nPopolazione.\nL'ecoregione \u00e8 compresa fra il dipartimento colombiano di Meta a occidente e lo stato venezuelano di Monagas ad oriente. In questo spazio sorgono varie importanti citt\u00e0 tra cui Yopal, Arauca, Villavicencio, San Fernando de Apure, Barinas, San Carlos, San Juan de los Morros, Matur\u00edn e Valle de la Pascua.&lt;br&gt;\nLa bellezza dei paesaggi ha fatto s\u00ec che la regione sia divenuta col tempo meta turistica di notevole richiamo, grazie al verde intenso delle savane, alla ricchissima fauna e al tipo di vita particolare del \"llanero\", che ha un forte impatto.\nDal punto di vista culturale, nei Llanos si sono sviluppati diversi tipi di musica caratteristica, dalla pura e semplice \"musica llanera\" al \"vallenato\", al \"joropo\" e alla \"parranda\".\nConservazione.\nNella porzione venezuelana si trovano due parchi nazionali: il Parco nazionale Santos Luzardo e il Parco nazionale Aguaro-Guariquito. In Colombia, si trova il Parco nazionale naturale El Tuparro."}
{"id": "793743", "revid": "943256", "url": "https://it.wikipedia.org/wiki?curid=793743", "title": "Mortasa", "text": ""}
{"id": "793745", "revid": "943256", "url": "https://it.wikipedia.org/wiki?curid=793745", "title": "Mortisa", "text": ""}
{"id": "793747", "revid": "838137", "url": "https://it.wikipedia.org/wiki?curid=793747", "title": "MPICH", "text": "MPICH \u00e8 una implementazione libera e portabile di MPI, un protocollo di comunicazione utilizzato nelle applicazioni per sistemi a memoria distribuita per il Calcolo parallelo.\nMPICH \u00e8 Software libero ed \u00e8 disponibile per varie versioni di Unix (incluso Linux e macOS) e Microsoft Windows.\nLa prima implementazione di MPICH si chiama MPICH1 che implementa lo standard MPI-1.1. Attualmente l'ultima implementazione si chiama MPICH2 la quale implementa lo standard MPI-2.0, ma non supporta ancora la traduzione dei dati da differenti tipi di architetture hardware.\nFunzionamento.\nPer poter usare le implementazioni di MPICH-2 \u00e8 necessario effettuare alcuni passaggi.\nPrima di tutto, bisogna creare un file .mpd.conf da piazzare nella home dell'utente e aggiungere una parola segreta.\n cd $HOME\n touch .mpd.conf\n chmod 600 .mpd.conf\n echo \"MPD_SECRETWORD=mr45-j9z\" &gt; .mpd.conf\nDopo questo passaggio, bisogna specificare le macchine che verranno usate in fase di esecuzione. Proprio per questo, le macchine vengono inserite in un apposito file mpd.hosts. All'interno di tale file vengono inseriti gli indirizzi IP oppure gli hostname.\nFatto questo passaggio, non resta che avviare il tutto con:\n mpdboot -n &lt;numero nodi&gt; -f mpd.hosts\nEsempi.\n\u00c8 possibile usare MPICH-2 con i linguaggi C, C++ e Fortran. Vediamo di seguito, dei piccoli codici di esempio.\nLinguaggio C.\nint main (int argc, char* argv[])\n int rank, size;\n MPI_Init (&amp;argc, &amp;argv);\n MPI_Comm_rank (MPI_COMM_WORLD, &amp;rank);\n MPI_Comm_size (MPI_COMM_WORLD, &amp;size);\n printf( \"Hello world dal processo %d di %d\\n\", rank, size );\n MPI_Finalize();\n return 0;\nPer compilare ed eseguire questo programma su 5 nodi, \u00e8 necessario lanciare questi 2 comandi:\n mpicc -o exe_c mpi_c.c\n mpiexec -l -n 5 ./exe_c\nIn output si avr\u00e0 una cosa del genere:\n 0: Hello world dal processo 0 di 5\n 1: Hello world dal processo 1 di 5\n 3: Hello world dal processo 3 di 5\n 2: Hello world dal processo 2 di 5\n 4: Hello world dal processo 4 di 5\nLinguaggio Fortran.\n program hello\n include 'mpif.h'\n integer rank, size, ierror, tag, status(MPI_STATUS_SIZE)\n call MPI_INIT(ierror)\n call MPI_COMM_SIZE(MPI_COMM_WORLD, size, ierror)\n call MPI_COMM_RANK(MPI_COMM_WORLD, rank, ierror)\n print*, 'nodo', rank, ': Hello world'\n call MPI_FINALIZE(ierror)\n end\nPer compilare ed eseguire questo programma su 5 nodi, \u00e8 necessario lanciare questi 2 comandi:\n mpif90 -o exe_f mpi_f.f\n mpiexec -l -n 5 ./exe_f\nIn output si avr\u00e0 una cosa del genere:\n 1: nodo 1 : Hello world\n 2: nodo 2 : Hello world\n 3: nodo 3 : Hello world\n 0: nodo 0 : Hello world\n 4: nodo 4 : Hello world"}
{"id": "793748", "revid": "1982", "url": "https://it.wikipedia.org/wiki?curid=793748", "title": "Cornelio Tacito", "text": ""}
{"id": "793751", "revid": "486946", "url": "https://it.wikipedia.org/wiki?curid=793751", "title": "Xerocomus pulverulentus", "text": ""}
{"id": "793752", "revid": "2049984", "url": "https://it.wikipedia.org/wiki?curid=793752", "title": "Consiglio Principe e Sovrano", "text": "Il Consiglio Principe e Sovrano era il parlamento monocamerale della Repubblica di San Marino; il termine indicava il Consiglio Grande e Generale nel periodo dal 1862 al 1906, e nuovamente durante il periodo fascista dal 1923 al 1943, dopo che il Consiglio Grande e Generale era stato sciolto con il decreto reggenziale 27 gennaio 1923 n\u00ba 2, quando la maggioranza dei componenti antifascisti lasci\u00f2 o fu costretta a lasciare il Consiglio stesso.\nVenne sciolto con il decreto del 28 luglio 1943 n\u00ba 25 dai Capitani Reggenti Marino Michelotti e Bartolomeo Manzoni Borghesi. I suoi 60 membri erano tutti del Partito Fascista Sammarinese."}
{"id": "793768", "revid": "1833487", "url": "https://it.wikipedia.org/wiki?curid=793768", "title": "Vega (Street Fighter)", "text": "Vega, conosciuto come in Giappone, \u00e8 un personaggio della serie di videogiochi Street Fighter.\nVega ha fatto la sua prima comparsa come secondo boss finale di .\nRispetto agli altri personaggi presenti nel gioco, ha sempre fatto eccezione per vari motivi, tra i pochissimi ad avere un'arma (che poteva essergli tolta a suon di colpi) e il primo ad interagire attivamente con lo scenario poich\u00e9 nel suo stage si vedeva calare una grossa rete metallica sulla quale Vega si arrampicava prima di balzare sul malcapitato avversario.\nA renderlo memorabile ha contribuito anche la caratterizzazione del personaggio. Il suo stile di combattimento viene definito un miscuglio di ninjutsu spagnolo e abilit\u00e0 da matador.\nBiografia.\nI primi anni.\nVega nacque in una nobile famiglia spagnola, ma per ragioni sconosciute lo status sociale della famiglia perse prestigio, e, per assicurarsi una sicurezza economica, la madre di Vega reput\u00f2 opportuno risposarsi. Una volta cresciuto, Vega studi\u00f2 l'arte della corrida e come da tradizione divenne un torero. In seguito si rec\u00f2 in Giappone ed impar\u00f2 il ninjutsu combinandolo con mosse tipiche della scherma, sfruttando il suo \"tekk\u014d kagi,\" l'artiglio a tre lame, come una spada. Padroneggiando questa particolare arte di combattimento generata dall'unione dell'arte dei matador e del ninjutsu, Vega inizi\u00f2 ad avere grandi successi all'interno dei circuiti di combattimenti clandestini nelle gabbie, diventando uno dei migliori combattenti in circolazione.\nA segnare indelebilmente la psiche di Vega fu per\u00f2 la morte della madre, che venne assassinata dal nuovo marito di fronte a lui; a quanto pare, l'uomo, di aspetto poco gradevole, uccise la bellissima moglie perch\u00e9 non si sentiva rispettato, venendo per\u00f2 subito dopo ammazzato dallo stesso Vega che in tal modo volle vendicare la madre.\nFu a seguito di questo evento che nella mente di Vega inizi\u00f2 a svilupparsi un particolare dualismo: onorevole nobiluomo di giorno e sadico assassino di notte, dedito a cruenti omicidi specialmente ai danni di coloro che venivano percepiti come \"brutti\". Vega divenne sempre pi\u00f9 ossessionato dalla bellezza, dall'eleganza e dal galateo.\nPer lui, la bruttezza e i modi gretti sono un segno del male che va purgato, mentre la bellezza e il bell'aspetto sono un simbolo di eroismo e forza, e per proteggere il suo viso in combattimento porta sempre una maschera.\nStreet Fighter Alpha 3.\nVega fu supervisore delle operazioni di assassinio della \"Shadaloo\", e tra le sue competenze vi era anche la gestione della squadra assassina delle \"Dolls\", di cui Cammy White faceva parte. Quando Cammy fugg\u00ec, il compito di riportarla indietro fu affidato a Vega, che per\u00f2 fall\u00ec. Cammy quindi torn\u00f2 indietro da sola ma lo fece per affrontare M. Bison e sconfiggerlo. Con la sconfitta di Bison, Cammy liber\u00f2 s\u00e9 stessa e le altre Dolls dalla manipolazione mentale di Bison. In seguito alla rimozione del controllo mentale per\u00f2, Cammy venne resa inoffensiva a causa di una direttiva impiantata da Bison che annichilisce il cervello di chi tenta di tradirlo.\nStreet Fighter II: The World Warrior.\nVega diviene uno degli uomini fidati di Bison, secondo in gerarchia solo a Sagat.\nChi avesse avuto intenzioni ribelli contro Bison avrebbe infatti dovuto affrontare le sue tre fidate guardie del corpo, nell'ordine, Balrog (\"Boxer\"), lo stesso Vega (\"Claw- Ninjutsu\") e Sagat (\"Thai Boxer\") prima di poter affrontare direttamente Bison (\"Dictator\").\nSuper Street Fighter II Turbo.\nVega prese parte al torneo per diretto ordine di Bison, ma quando si scopr\u00ec che Bison venne sconfitto da uno sconosciuto guerriero (che si scopre essere Akuma), egli fece perdere le sue tracce e ritorn\u00f2 al suo vecchio stile di vita.\nStreet Fighter IV.\nNon si sa cosa fece Vega dopo la distruzione di Shadaloo, ma non stupirebbe l'ipotesi che egli abbia continuato a dare sfogo alla sua furia omicida. Alcune voci asseriscono che fosse addirittura tornato alle semplici corride.\nNessuno sapeva con certezza qualcosa su di lui, ed alcuni pensarono persino che fosse morto. Vega invece sopravvisse, e ritorn\u00f2 a prestare servizio alla Shadaloo attraverso la proposta di arruolamento da parte di un distaccamento nominato S.I.N. (Shadaloo Intimidation Network); un'offerta che Vega accett\u00f2 volentieri, ma per due ragioni ben precise: in primo luogo, si trov\u00f2 tremendamente annoiato dallo stile di vita aristocratico, giudicando denaro e potere una orribile combinazione; in secondo luogo, fu molto tentato dall'idea di creare nuovi corpi per mantenere l'eterna giovinezza, ma trov\u00f2 che il capo della nuova organizzazione, Seth, avesse un aspetto davvero ripugnante, ancor di pi\u00f9 se si considera la sua natura di \"corpo perfetto\".\nAd ogni modo, Vega ritorn\u00f2 al suo ruolo di assassino di Shadaloo, ma, quando alla base S.I.N. Seth fu fronteggiato da parecchi aggressori (non ultimo dei quali era proprio Bison risorto), Vega cerc\u00f2 di trarne personale vantaggio voltando le spalle alla Shadaloo. Sfruttando il momento propizio, Vega rub\u00f2 importantissimi dati del progetto, ma, quando si accorse che Chun-Li stava facendo la stessa cosa, tent\u00f2 di ucciderla facendo scattare il dispositivo anti incendio che spruzza uno spray ignifugo altamente tossico.\nCi\u00f2 fatto, Vega scapp\u00f2 in elicottero per salvarsi dall'esplosione imminente della base S.I.N. e da l\u00ec vide Chun-Li tratta in salvo ed in possesso della sua copia dei dati. Dispiaciuto di non essere rimasto l'unico in possesso dei dati segreti, Vega se ne and\u00f2 via, rimandando la questione ad un secondo momento.\nCaratteristiche.\nSpagnolo e nobile di nascita, \u00e8 uno dei principali guerrieri di M. Bison. Appare magro e slanciato, con una lunga treccia e due tatuaggi, un serpente viola su busto e schiena, e due strisce viola intorno al braccio. Indossa pantaloni tipici da torero una fascia rossa in vita, segno del suo retaggio della corrida e vestiario ideale per le sue acrobazie e le sue tecniche di lotta.\nNon possiede tecniche che gli consentono di lanciare colpi a distanza, ma questa \u00e8 una lacuna che colma grazie alla sua incredibile velocit\u00e0. Nella mano destra porta un particolare supporto di metallo con tre lame affilate, il \"tekk\u014d kagi,\" che spunta dal dorso della mano e pu\u00f2 all'occorrenza infilzare o tagliare l'avversario. In combattimento porta sempre una maschera metallica, per evitare che il suo viso venga rovinato, e la toglie solo dopo aver eventualmente vinto uno scontro. La particolarit\u00e0 di Vega \u00e8, in effetti, proprio l'ossessione per la sua immagine: non pu\u00f2 sopportare la bruttezza in qualunque sua forma e considera s\u00e9 stesso un esempio di essere umano perfetto.\nVega combatte interpretando un micidiale \"balletto della morte\", ricordo di una precedente carriera di torero ed espressione dell'arte giapponese del ninjutsu. Questo stile di combattimento gli \u00e8 valso il soprannome di \"Ninja Spagnolo\".\nNella serie animata combatte contro Ken Masters, che riesce ad avere la meglio ma rimane gravemente ferito, mentre nel film animato ha uno scontro con Chun-Li, che riesce a batterlo pur rischiando la vita. Nel film live-action Street Fighter - Sfida finale, Vega non ha un ruolo rilevante, dice poche parole e risulta essere poco pi\u00f9 che uno dei tanti guerrieri al servizio della Shadowlaw, combattendo nel finale contro Ryu."}
{"id": "793769", "revid": "767487", "url": "https://it.wikipedia.org/wiki?curid=793769", "title": "Mark Evans", "text": "Dal 1975 al 1977 fece parte degli AC/DC come bassista, partecipando alle registrazioni ed ai rispettivi tour degli album \"T.N.T.\", \"High Voltage\", \"Dirty Deeds Done Dirt Cheap\" \"Let There Be Rock\" e \"74' Jailbreak\".\nEvans lasci\u00f2 la band nel 1977 e fu sostituito da Cliff Williams per l'album \"Powerage\".\nDal 1978 Evans suoner\u00e0 in svariate band (tra le quali Finch, Heaven e Contraband). Nel 2017 entra a far parte della band Rose Tattoo.\nCarriera.\nCon gli AC/DC.\nMark Whitmore Evans nacque il 2 marzo 1956 a Melbourne in Australia. Originalmente era un chitarrista e all'inizio del 1975 fu presentato agli AC/DC al Station Hotel a Melbourne dal suo amico e roadie della band, Steve McGrath. Gli AC/DC si formarono nel 1973 e rilasciarono il loro album di debutto, \"High Voltage\", lo stesso anno. In quel periodo Malcolm Young suonava il basso in una line-up composta da quattro membri, con il fratello Angus Young alla chitarra, Phil Rudd alla batteria e Bon Scott come cantante. Evans lavorava come impiegato nella sezione pagamenti nel dipartimento del Postmaster-General quando fece l'audizione per entrare negli AC/DC. A marzo entr\u00f2 nella band come bassista permettendo a Malcolm di tornare a suonare la chitarra ritmica.\nEvans impar\u00f2 tutte le canzoni della versione originale di \"High Voltage\" durante la notte e non incontr\u00f2 Scott prima del loro concerto. La prima apparizione televisiva degli AC/DC fu, con Evans, nella serie di musica pop \"Countdown\". Suonarono \"Baby, Please Don't Go\" con Scott vestito da scolara. Evans appar\u00ec in diversi video promozionali, tra cui quelli di \"It's a Long Way to the Top (If You Wanna Rock 'n' Roll)\" e \"Jailbreak\". Suon\u00f2 anche negli album \"T.N.T\" (1975), \"High Voltage\" (versione internazionale del 1976), \"Dirty Deeds Done Dirt Cheap\" (1976) e \"Let There Be Rock\" (1977) e nell'EP \"'74 Jailbreak\" (1984).\nNel maggio del 1977, dopo aver registrato \"Let There Be Rock\", Evans fu licenziato dalla band per \"differenze musicali\" e per degli scontri avuti con Angus. Fu rimpiazzato da Cliff Williams. Quell'anno Evans disse in un'intervista che Williams lo rimpiazz\u00f2 perch\u00e9 aveva pi\u00f9 esperienza con il basso rispetto a lui. Inoltre Malcolm gli disse che avevano bisogno di un bassista che sapesse anche cantare. L'ultimo concerto di Evans con la band fu in Germania nel 1977.\nDopo gli AC/DC.\nDopo aver lasciato gli AC/DC, Evans suon\u00f2 in diverse band, tra cui il gruppo hard rock Finch (a.k.a. Contraband), dal giugno 1977 fino al 1979. Suon\u00f2, anche se per poco tempo, con i Cheetah nel 1980 e con gli Swanee nel 1982. Evans entr\u00f2 a fare parte del gruppo heavy metal, Heaven nel settembre 1983, come chitarrista rimpiazzando Mick Cocks (ex-Rose Tattoo), ma se ne and\u00f2 a luglio del 1984. Evans apparse nei video promozionali di \"Rock School\" e \"Where Angels Fear to Tread\". Il gruppo apr\u00ec i concerti dei M\u00f6tley Cr\u00fce durante il loro tuor 'Shout at the Devil', dei Kiss nel loro tour 'Unmasked' e dei Black Sabbath durante il periodo di Ian Gillan. Evans si esib\u00ec con l'ex cantante dei Buffalo Dave Tice in diversi gruppi: Headhunter, Dave Tice Band e Tice &amp; Evans. DIvent\u00f2 anche membro dei The Party Boys all'inizio degli anni '90. Dave Tice e Mark Evans rilasciarono il loro album pi\u00f9 recente 'Brothers In Arms' attraverso le etichette Lungata Records e MGM Distribution il 27 ottobre 2011.\nNel novembre del 2002, fu annunciato che gli AC/DC sarebbero stati introdotti nella Rock and Roll Hall of Fame nel 2003, tra cui gli ex-membri Mark Evans e Bon Scott; tuttavia sei settimane il nome di Evans fu tolto inspiegabilmente. Nel gennaio 2003, Peter Holmes, scrivendo per il \"The Sun-Herald\", disse che Evans fu devastato da questo avvenimento. Paul Cashmere di \"Undercover\" not\u00f2 che otto canzoni su ventotto nella set-list del tour Stiff Upper Lip del gruppo, fatto tra il 2000 e il 2001, furano registrate originalmente con Evans. Quindi Cashmere non riusc\u00ec a capire perch\u00e9 il suo nome fu ritirato \"nonostante la posizione importante di Mark nella band nel loro periodo migliore\". Secondo Eduardo Rivadavia di AllMusic, a Evans fu \"crudelmente negata l'introduzione nella Rock &amp; Roll Hall of Fame nel 2003 assieme agli altri membri della band\".\nLa biografia di Mark Evans, \"Dirty Deeds: My Life Inside/Outside of AC/DC,\" fu pubblicata nel Nord America nel dicembre del 2011 da Bazillion Points.\nNell'agosto del 2017 fu annunciato che Evans entr\u00f2 ufficialmente nei Rose Tattoo come bassista permanente."}
{"id": "793772", "revid": "1573940", "url": "https://it.wikipedia.org/wiki?curid=793772", "title": "Romerolagus diazi", "text": "Il coniglio del vulcano (Romerolagus diazi ) \u00e8 un mammifero della famiglia dei Leporidi. \u00c8 l'unica specie del genere Romerolagus .\nDescrizione.\nIl coniglio del vulcano \u00e8 lungo 27-31,5 cm, le orecchie sono lunghe 4-4,4 cm. Pesa 385-600 g. \u00c8 forse il coniglio pi\u00f9 piccolo del mondo, ha un naso corto e ispido, orecchie piccole, gambe corte e una coda praticamente inesistente. Il suo folto pelo color marrone scuro o nero presenta striature gialle nelle parti superiori del corpo.\nDistribuzione e habitat.\nIl coniglio del vulcano vive in foreste aperte di pini e in foreste di ontani con fitto sottobosco, ad altitudini di 2800-4250 m. La maggior parte di queste aree presenta siccit\u00e0 invernale, ma copiose precipitazioni estive. La specie \u00e8 endemica del Messico centrale (l\u00ec chiamata \"Zacatuche\" o \"Teporingo\") e si trova soltanto sulle pendici di quattro vulcani: Popocat\u00e9petl e Iztacc\u00edhuatl nella Sierra Nevada, El Pelado e Tlaloc nella Sierra Chichinautzin. \u00c8 stato importato dagli inglesi in Sudafrica.\nBiologia.\nQuesta specie principalmente notturna \u00e8 pi\u00f9 attiva prima dell'alba o dopo il tramonto, e si muove attraverso sentieri ben mantenuti nel sottobosco. Vive in gruppi da due a cinque esemplari in zone erbose chiamate zacaton. A volte utilizza tane sotterranee, ma pi\u00f9 di frequente si nasconde nell'erba.\nConservazione.\nQuesto coniglietto poco noto \u00e8 recentemente scomparso da alcune aree a causa della caccia e della distruzione del suo habitat a causa degli incendi e dell'impoverimento dei terreni. Si stima che la popolazione attuale sia di circa 6500 esemplari, e pertanto la specie, in base ai criteri della \"IUCN Red List\", \u00e8 considerata in pericolo di estinzione.\nLa \"Zoological Society of London\", in base a criteri di unicit\u00e0 evolutiva e di esiguit\u00e0 della popolazione, considera \"Romerolagus diazi\" una delle 100 specie di mammiferi a maggiore rischio di estinzione."}
{"id": "793778", "revid": "1123217", "url": "https://it.wikipedia.org/wiki?curid=793778", "title": "Jean Baptiste Bulliard", "text": "Studi\u00f2 medicina a Langres, incominci\u00f2 i suoi studi botanici all'abbazia di Clairvaux e poi a Parigi.\nFu discepolo di Jean-Jacques Rousseau.\nLa sua opera \"Dictionnaire El\u00e9mentaire de Botanique\" (1783) ha dato un contributo alla terminologia botanica e al sistema tassonomico linneano."}
{"id": "793779", "revid": "2078053", "url": "https://it.wikipedia.org/wiki?curid=793779", "title": "Convenzione per il riconoscimento e l'esecuzione delle sentenze arbitrali straniere", "text": "La Convenzione di New York del 1958 (dicitura integrale: \"Convenzione per il riconoscimento e l'esecuzione delle sentenze arbitrali straniere\") \u00e8 un trattato internazionale multilaterale firmato nell'ambito della Conferenza diplomatica delle Nazioni Unite a New York il 10 giugno 1958, entrato in vigore il 7 giugno 1959 e ratificato dal Parlamento italiano con la legge n. 62 del 19 gennaio 1968 (con efficacia stabilita a partire dal 1\u00ba maggio 1969).\nOggetto della convenzione.\nLa Convenzione di New York \u00e8 stata uno strumento fondamentale a livello internazionale per favorire il riconoscimento delle sentenze arbitrali (cio\u00e8 di arbitrato, una delle ADR) pronunciate nell'ambito degli Stati firmatari. La procedura in essa prevista rende pi\u00f9 facile e veloce l'esecuzione dei cosiddetti \"lodi arbitrali\" tra Paesi diversi, riducendo in questo modo il rischio di rigetto dell'istanza di esecuzione del lodo stesso.\nLa Convenzione ha imposto agli Stati firmatari di non prevedere, relativamente al riconoscimento e all'esecuzione di sentenze arbitrali straniere, condizioni pi\u00f9 gravose rispetto a quelle previste per le sentenze arbitrali nazionali.\nRiconoscimento del lodo straniero nell'ordinamento italiano.\nIl procedimento da essa introdotto stabilisce che, nell'ordinamento Italiano il provvedimento che dichiara l'efficacia del lodo arbitrale estero sia emesso \"inaudita altera parte\" da parte del Giudice monocratico presso il Tribunale, a condizione che siano rispettati i requisiti richiesti e previsti dall'art. 839 del Codice di procedura civile.\nChi si oppone al riconoscimento del lodo sulla base dei motivi previsti dall'art. 840 del Codice di procedura civile, presenta formale opposizione entro 30 giorni (a pena di decadenza) dalla notifica del decreto emanato dal Tribunale monocratico; l'opposizione deve necessariamente essere presentata presso la Corte d'appello territorialmente competente. Va sottolineato che anche il soggetto che ha presentato istanza di riconoscimento del lodo, in caso di esito negativo, pu\u00f2 presentare opposizione presso la medesima autorit\u00e0 giudicante.\nLa Convenzione \u00e8 attualmente ratificata da 156 paesi."}
{"id": "793782", "revid": "1573940", "url": "https://it.wikipedia.org/wiki?curid=793782", "title": "Arctonyx", "text": "I tassi naso di porco (Arctonyx ) sono un genere di carnivori della sottofamiglia dei tassi (Melinae) appartenente alla famiglia dei Mustelidi (Mustelidae). Ne esistono tre specie, originarie dell'Asia orientale e sud-orientale.\nDescrizione.\nIn generale, i tassi naso di porco assomigliano ai tassi del genere \"Meles\", cui appartiene anche il tasso europeo, ma differiscono per il muso stretto e allungato, che termina in un grugno glabro simile a quello di un maiale. I molari sono pi\u00f9 piccoli e pi\u00f9 distanziati, la fila superiore degli incisivi \u00e8 pi\u00f9 curva e la capsula ossea formata dall'osso temporale che circonda parti dell'orecchio medio e interno (bolla uditiva) \u00e8 appiattita. Il colore della pelliccia sul dorso varia dal grigio-giallastro al nero, mentre il ventre \u00e8 nero come le zampe. Presentano delle strisce nere che vanno dal naso al collo, passando per le orecchie, che spiccano su una faccia altrimenti biancastra; le orecchie, la gola (nera in \"Meles\") e la coda sono anch'esse bianche. Un'altra differenza rispetto al tasso europeo risiede negli artigli ricurvi e molto allungati, che, al contrario di quelli del cugino europeo, sono bianchi. Questi animali presentano una lunghezza testa-corpo compresa tra 55 e 70 centimetri, una coda lunga 12-17 centimetri e un peso che varia tra 7 e 14 chilogrammi.\nLa formula dentaria \u00e8 I 3/3, C 1/1, P 4/3, M 1/2 = 36.\nDistribuzione e habitat.\nI tassi naso di porco vivono nell'Asia orientale e sud-orientale: il loro areale si estende dalla Cina settentrionale e dall'India nord-orientale alla penisola malese e all'isola di Sumatra. Il loro habitat \u00e8 costituito principalmente da foreste, sia foreste pluviali tropicali che foreste di montagna fino a un'altitudine di 3500 metri.\nBiologia.\nComportamento.\nI tassi naso di porco sono creature crepuscolari o notturne; trascorrono la giornata all'interno di cavit\u00e0 naturali o di tane che si costruiscono. Il loro comportamento \u00e8 poco conosciuto, ma probabilmente conducono un'esistenza solitaria.\nAlimentazione.\nQuesti animali sono onnivori e, in maniera simile ai maiali, frugano nel terreno con i loro grugni in cerca di qualcosa da mangiare. Consumano vermi, insetti, larve e roditori, oltre a radici, funghi e frutti.\nRiproduzione.\nL'accoppiamento avviene a maggio, ma a causa della diapausa embrionale la femmina non partorisce che a febbraio o marzo; il periodo di gestazione effettivo dovrebbe essere di circa sei settimane. La cucciolata \u00e8 costituita da uno a cinque piccoli, che vengono svezzati all'et\u00e0 di quattro mesi e raggiungono il pieno sviluppo a otto mesi.\nSpecie.\nPer molto tempo tutti i tassi naso di porco sono stati considerati come un'unica specie, \"Arctonyx collaris\", ma dopo una revisione del genere pubblicata nel 2008 vengono oggi riconosciute tre specie:\nConservazione.\nTra i nemici naturali dei tassi naso di porco figurano tigri, leopardi e altri grandi predatori. Per difendersi, cercano di spaventare gli aggressori drizzando i peli del dorso e spruzzando una secrezione maleodorante dalla ghiandola anale. Se necessario, si difendono anche con i loro lunghi artigli.\nTra le minacce di origine antropica vi sono la caccia e la perdita dell'habitat a causa della deforestazione. I tassi naso di porco non sono specie in via di estinzione."}
{"id": "793785", "revid": "92719", "url": "https://it.wikipedia.org/wiki?curid=793785", "title": "Eira", "text": ""}
{"id": "793787", "revid": "109009936", "url": "https://it.wikipedia.org/wiki?curid=793787", "title": "Richard Montague", "text": "La sua semantica modellistica \u00e8 stato uno dei primi tentativi di approccio al linguaggio naturale con gli strumenti della logica. \nBiografia.\nMontague nel 1950 si laure\u00f2 in filosofia, nel 1953 consegu\u00ec un master in matematica ed infine, nel 1957, consegu\u00ec un dottorato in filosofia. Tutti gli studi citati vennero effettuati presso l'Universit\u00e0 della California, Berkeley.\nFu uno degli allievi del noto matematico e filosofo Alfred Tarski.\nMor\u00ec strangolato da sconosciuti presso la sua dimora."}
{"id": "793788", "revid": "67712", "url": "https://it.wikipedia.org/wiki?curid=793788", "title": "Approssimante", "text": ""}
{"id": "793793", "revid": "76963", "url": "https://it.wikipedia.org/wiki?curid=793793", "title": "Agostino Chigi", "text": "Da non confondersi con il suo omonimo vissuto a cavallo tra Cinquecento e Seicento e rettore dello Spedale di Santa Maria della Scala, fu uno dei maggiori mecenati del Rinascimento ed ebbe importanti rapporti d'affari con i pontefici Alessandro VI, Giulio II e Leone X. Amante dello sfarzo e dell'arte, commission\u00f2 numerose opere ad artisti del valore di Raffaello, del quale fu grande amico, Baldassarre Peruzzi, Sebastiano del Piombo e il Sodoma. Il Sultano ottomano lo chiamava \u00abil grande mercante della cristianit\u00e0\u00bb.\nBiografia.\nAgostino Andrea Chigi nacque a Siena il 29 novembre 1466, figlio di Margarita Baldi e Mariano Chigi (1439-1504), facoltoso banchiere senese che ebbe anche molti incarichi politici nella Repubblica: fu gonfaloniere nel 1485, console nel 1490, capitano nel 1493 e ambasciatore presso papa Alessandro VI nel 1502. Un altro suo figlio, Sigismondo (1479-1525), spos\u00f2 nel 1507 Sulpizia Petrucci, figlia di Pandolfo (1450-1512), il signore di fatto di Siena, e un suo discendente sar\u00e0 papa Alessandro VII.\nAgostino inizi\u00f2 l'apprendistato con il padre, che aveva due banchi a Siena e a Viterbo. Nel 1487 Mariano lo mand\u00f2 a Roma per lavorare in societ\u00e0 con un altro senese, Stefano Ghinucci, al banco di Giulio e Antonio Spannocchi, figli di quell'Ambrogio Spannocchi che era stato il banchiere di Pio II. Fu una scelta felice perch\u00e9, salendo nel 1492 al soglio pontificio, Alessandro VI tolse ai Medici la gestione delle finanze vaticane per affidarle agli Spannocchi. Agostino riusc\u00ec a prevalere sul proprio maestro Ghinucci e instaur\u00f2 un duraturo rapporto di finanziamento con Papa Borgia.\nFinanzi\u00f2 le sanguinose imprese belliche del figlio del papa, Cesare Borgia, prest\u00f2 denaro a Guidobaldo da Montefeltro e a Piero de' Medici e nel 1502 fond\u00f2 a Roma il Banco Chigi assieme al padre e all'amico Francesco Tommasi. Organizz\u00f2 delle sfarzose feste in Vaticano per divertire i papi e in quel periodo inizi\u00f2 la sua opera di mecenatismo. Ordin\u00f2 la costruzione sulla riva destra del Tevere di una villa sontuosa, Villa Farnesina, che presto divenne uno dei luoghi pi\u00f9 frequentati da artisti e uomini di potere dell'epoca.\nMentre era ancora sposato con Margherita Saracini, da cui non ebbe figli, prese come amante la bellissima e raffinata cortigiana Francesca Ordeaschi (o Ardeasca), conosciuta a Venezia. A distanza di alcuni mesi dalla morte della prima moglie, Francesca entr\u00f2 ufficialmente nella splendida Villa Chigi, progettata da Baldassarre Peruzzi lungo le rive del Tevere, divenendone a tutti gli effetti l'invidiata, ma indiscussa, \"premi\u00e8re dame\".\n&lt;br&gt;Per celebrare il loro amore, Agostino commission\u00f2 a Raffaello l'illustrazione della favola di Amore e Psiche, tratta da \"Le metamorfosi\" di Apuleio, in quella che verr\u00e0 in seguito denominata \"loggia di Psiche\", al pianterreno della villa.\nDopo diversi anni di rapporto \"more uxorio\", Agostino spos\u00f2 la madre dei suoi figli il 28 agosto 1519, con rito officiato dallo stesso Leone X.\nQuello tra Agostino Chigi e Francesca Ordeaschi rappresent\u00f2 un matrimonio rivoluzionario: una donna dai trascorsi per l'epoca discutibili era riuscita a sposare uno degli uomini pi\u00f9 influenti del tempo. Un uomo che, per amor suo, aveva persino mandato a monte le trattative di nozze con la nobile Margherita Gonzaga, figlia naturale del marchese di Mantova Francesco II Gonzaga, il cui blasone avrebbe potuto portare ulteriore lustro alla famiglia Chigi.\nDei cinque figli avuti da Francesca Ordeaschi, Agostino Chigi conobbe solo Lorenzo Leone, Alessandro Giovanni, Margherita e Camilla. Il quinto figlio, che avrebbe portato il suo stesso nome, sarebbe nato infatti dopo la morte del padre, avvenuta a 53 anni.&lt;br&gt;\nI funerali dell'illustre banchiere, cui parteciparono migliaia di persone, rappresentarono un vero e proprio trionfo \"post mortem\", del tutto coerente con la sua magnificenza di mecenate delle arti e con la sua fama di abilissimo ed elegante uomo di affari. Doti, queste, che l'avevano reso amico, e in non pochi casi ascoltato consigliere, dei pi\u00f9 potenti nomi dell'Europa rinascimentale.\nL'ancor giovane moglie gli sopravvisse solo sette mesi, morendo da ricchissima ereditiera, e forse per questo avvelenata. A questo dubbio, tuttavia, la fama della leggendaria coppia fece prevalere la convinzione che la prematura e misteriosa morte di Francesca fosse stato un suicidio di vero amore: un amore degno dei sublimi affreschi, raffaelliti e non solo, di quella che fu poi nomata \"Villa Farnesina\".\nAgostino Chigi \u00e8 sepolto a Roma nella cappella di famiglia progettata da Raffaello ed eretta all'interno della basilica di Santa Maria del Popolo.\nMecenatismo.\nTra le opere commissionate da Agostino Chigi vi sono:"}
{"id": "793803", "revid": "125820036", "url": "https://it.wikipedia.org/wiki?curid=793803", "title": "Santa Marinella", "text": "Santa Marinella \u00e8 un comune italiano di abitanti, avente il titolo di citt\u00e0, della citt\u00e0 metropolitana di Roma Capitale nel Lazio.\nGeografia fisica.\nTerritorio.\nIl promontorio di Capo Linaro, situato nel territorio comunale, secondo alcuni costituisce il limite meridionale della Maremma, in realt\u00e0 una parte di quella che una volta fu l'Etruria - regione che arrivava fino a sponda destra del Tevere - con l'espansione romana fu denominata \"Ager Romanus\", oggi Agro Romano.\nSituata sulla costa a circa 60\u00a0km da Roma, il territorio comunale di Santa Marinella comprende anche le propaggini meridionali dei monti della Tolfa e il torrente Marangone, che segna il confine con Civitavecchia.\nFlora.\nLa costa di Santa Marinella presenta una fitta vegetazione alofila; infatti le alofite sono piante che crescono su suoli ad alta concentrazione saline, nelle vicinanze dell'area di battigia.\nAlcune delle specie floristiche presenti in questa fascia sono: la \"Limbarda crithmoides\", la \"Salsola soda\", l\"'Atriplex portulacoides\", il \"Limonium narbonensis\", la \"Plantago coronopus.\"\nParticolare della cittadina \u00e8 la presenza della \"Cressa cretica\", della famiglia delle Convolvulaceae, presente solo in quattro regioni italiane, segnalata come specie a rischio di estinzione nelle liste rosse regionali e nazionali.\nClima.\nClassificazione climatica: zona C, 1264 GR/G.\nOrigini del nome.\nIl nome della citt\u00e0 deriva dalla raffigurazione della Santa all'interno di una cappella privata nella propriet\u00e0 Odescalchi.\nIn epoca antica era chiamata dai romani Castrum Novum.\nStoria.\nStoria antica.\nNel territorio di Santa Marinella sono stati individuati antichi siti abitati nel neolitico antico e nell'et\u00e0 del bronzo. A partire dal IX secolo a.C. nel territorio sorsero l'insediamento di Punicum, l'insediamento di Pyrgi (attuale Santa Severa), probabili empori Fenici, e infine l'insediamento romano di Castrum Novum. Tutte queste localit\u00e0 sono menzionate nella \"Tavola Peutingeriana\". Castro Movum, al pari di Pyrgi, \u00e8 menzionato anche nell'Itinerarium Maritimum, tra i porti e gli approdi del tragitto marittimo, che da Roma conduceva in Provenza. \nSecondo alcuni studiosi, il nome Punicum dato all'antica Santa Marinella deriverebbe da un albero di melograno (\"Ad Malum Punicum\") nei pressi di una stazione romana di cambio dei cavalli.\nSotto lo Stato Pontificio.\nNel 1777 il governo pontificio incaric\u00f2 Gaetano Torraca di eseguire degli scavi da cui emersero il centro abitato di Castrum Novum e la necropoli etrusca della Castellina del Marangone. Nel medioevo il litorale di Santa Marinella divenne un possedimento dei signori di Vico, poi degli Anguillara e infine degli Orsini. Tra le torri di difesa costiera fatte edificare da papa Pio V nel 1567, c'\u00e8 la torre che si chiam\u00f2 di Santa Marinella, dal piccolo centro abitato, che l\u00ec era risorto per la coltura dei campi e per i pascoli. Secondo la tradizione, intorno all'anno 1000 una comunit\u00e0 di monaci basiliani originari del Medio Oriente, dopo esser giunta in Italia meridionale, risal\u00ec il Tirreno insediandosi sul promontorio ove oggi sorge il castello Odescalchi, costruendo il villaggio, il monastero e una piccola chiesa annessa dedicata a Santa Marina e a San Leonardo e introducendo cos\u00ec il culto della santa, eponima della citt\u00e0, di cui propagavano la devozione.\nSecondo i documenti conservati negli archivi delle diocesi suburbicarie di Ostia e di Porto-Santa Rufina, di tale santa si ha notizia dal calendario che recensisce al 17 luglio una santa Marina, vergine e martire. Il nome del luogo potrebbe derivare dalla piccola chiesa costruita dai basiliani in onore della santa. La chiesetta, oggi scomparsa, forse fu incorporata nel castello Odescalchi come cappella di palazzo intorno al XVI secolo, per edificare sul luogo ove questa sorgeva la futura chiesa parrocchiale. Nel 1435 papa Eugenio IV concesse in propriet\u00e0 la tenuta di Santa Marinella ai canonici di Santo Spirito in Sassia. Nel 1887 l'Archispedale di Santo Spirito vendette la tenuta al principe Baldassarre Odescalchi, che vi realizz\u00f2 un piano di lottizzazione redatto dall'ingegner Raffaello Ojetti, padre dello scrittore Ugo. La famiglia Pacelli acquist\u00f2 successivamente una villa lungo la via Aurelia di fronte all'attuale Ospedale del Bambino Ges\u00f9 dove, fin da piccolo, Eugenio Pacelli, diventato poi cardinale, segretario di Stato e infine papa col nome di Pio XII, trascorreva le vacanze.\nSanta Marinella \"Italiana\".\nNel 1899 il marchese Sacchetti acquist\u00f2 l'antica stazione di posta e, durante i lavori per la messa a dimora di alcuni pini, scopr\u00ec i resti di una lussuosa villa romana con statue che andranno in alcuni musei del mondo. A villa Sacchetti Guglielmo Marconi conobbe la sua futura moglie Maria Cristina Bezzi-Scali, dal cui matrimonio nascer\u00e0 la figlia Elettra. In localit\u00e0 Torre Chiaruccia, Guglielmo Marconi istitu\u00ec il Centro Radioelettrico Sperimentale del CNR, dove speriment\u00f2 la radiotelefonia mobile e costru\u00ec il primo radio telefono a microonde, speriment\u00f2 la navigazione cieca e la radio-localizzazione e costru\u00ec il primo prototipo di Radar.\nPer intervento dell'avvocato concistoriale Francesco Pacelli, fratello di Eugenio, la famiglia reale dei Savoia a seguito dei Patti Lateranensi don\u00f2 la propria villa di Santa Marinella all'attuale Ospedale del Bambino Ges\u00f9, che nel dopoguerra diventer\u00e0 un centro d'eccellenza sul territorio soprattutto in campo pediatrico, coordinato dal professor Mario Costici.\nIl 4 ottobre 1949 Santa Marinella e Santa Severa si distaccarono da Civitavecchia diventando comune autonomo. Nel 1955 l'architetto Luigi Moretti, progettista del famoso Hotel Watergate di Washington, progett\u00f2, per conto della principessa Pignatelli, il complesso di tre ville denominate \"La Saracena, La Califfa\" e \"La Moresca\". Negli anni cinquanta, sessanta e settanta, Santa Marinella diventa la \"Perla del Tirreno\", talvolta anche chiamata la \"Perla dei Vip\", meta estiva per eccellenza per la \"Roma Bene\".\nStemma.\nLo stemma del comune rappresenta l'unione tra Santa Marinella (l'ancora) e la sua frazione di Santa Severa (il castello).\nMonumenti e luoghi d'interesse.\nArchitetture militari.\nCastello Odescalchi.\nIl castello si erge sulle fondamenta di un'antica villa romana, propriet\u00e0 del giureconsulto Ulpiano; nel XII secolo fu eretta la torre normanna, tuttora esistente, allo scopo di proteggere il litorale dalle incursioni piratesche e nel XVI secolo, la torre d\u2019avvistamento fu circondata da alte mura di recinzione collegate tra loro da diverse torrette circolari.\nDurante il pontificato di papa Urbano VIII il castello entr\u00f2 in possesso della famiglia Barberini, la quale intraprese lavori di ampliamento e sistemazione; solo nel 1887 il castello divenne propriet\u00e0 del principe Baldassarre Odescalchi, avo degli attuali proprietari.\nEconomia.\nTurismo.\nSanta Marinella \u00e8 da molti denominata \"la perla del Tirreno\", soprattutto grazie alla sua particolare posizione sul mare ed al clima, caratteristiche che la rendono una citt\u00e0 veramente predisposta al turismo. Oltre ai numerosi siti archeologici presenti nel suo entroterra e nel litorale e ai numerosi stabilimenti balneari, Santa Marinella vanta un'efficiente biblioteca comunale, due impianti sportivi e ricreativi pubblici, quali un piccolo stadio calcistico e un anfiteatro al coperto, e un impianto privato fornito di ristorante, bar, campi da tennis, da calcetto e da bridge. Sono inoltre presenti un cinema all'aperto funzionante nei mesi estivi e vari parchi pubblici e privati forniti di numerosi giochi per bambini e altri servizi.\nInfrastrutture e trasporti.\nStrade.\nSanta Marinella \u00e8 collegata alla principale rete viaria nazionale, tramite l'autostrada A12 Roma - Civitavecchia e la Strada statale 1 Via Aurelia.\nAmministrazione.\nSuccessivamente alla decadenza dell'impero fu denominata Tuscia Romanorum o Patrimonio di San Pietro con un confine variabile tra Santa Marinella, Civitavecchia, Tarquinia e Montalto di Castro, per dividerla da quella che fu la cosiddetta Tuscia Longobardorum.\nSanta Marinella con decreto del Presidente della Repubblica n.4743 del 7 agosto 1990 ha ricevuto il titolo di citt\u00e0, trascritto nel Registro Araldico dell'A.C.S. il 17.10.1900.\nDi seguito l'elenco dei sindaci eletti direttamente dai cittadini (dal 1993):\nSport.\nPattinaggio.\nL'A.S.D. Green Park In Line Santa Marinella nasce nel 1998 come societ\u00e0 di pattinaggio corsa. La squadra di velocit\u00e0 locale \u00e8 divenuta vivaio della A.S.D. Debby Roller Team.\nSurf.\nLa costa frastagliata, ricca di baie e insenature, su fondale roccioso offre le condizioni per la pratica sportiva del surf da onda che in questa zona si \u00e8 sviluppata dagli anni '80 fino ai giorni nostri. Le gare pi\u00f9 importanti del campionato nazionale vengono svolte nella spiaggia di Banzai."}
{"id": "793807", "revid": "729019", "url": "https://it.wikipedia.org/wiki?curid=793807", "title": "Semantica modellistica", "text": "La semantica modellistica \u00e8 quel tipo di semantica che analizza il linguaggio naturale con un approccio logico. Se fino agli anni cinquanta si credeva che le lingue naturali non fossero suscettibili di un'analisi rigorosa come quella a cui potevano essere sottoposti i linguaggi logici, con l'avvento del programma di ricerca di Noam Chomsky sulla sintassi le cose cambiarono. Tra la fine degli anni sessanta e l'inizio dei settanta cominci\u00f2 a circolare l'idea di considerare la cosiddetta \"grammatica universale\" (posseduta a livello inconscio da tutti gli esseri umani, secondo la teoria chomskyana) come un linguaggio formalizzato le cui regole possono essere ben circoscritte e definite.\nI primi a suggerire questa idea furono Donald Davidson e Richard Montague."}
{"id": "793817", "revid": "1327519", "url": "https://it.wikipedia.org/wiki?curid=793817", "title": "Royal College of Music", "text": "Il Royal College of Music \u00e8 una scuola di musica di Kensington (Londra).\nStoria.\nFondata nel 1882 dal Principe del Galles (il futuro Edoardo VII) al posto del \"National Training School for Music\", la scuola apr\u00ec l'anno successivo sotto la direzione di George Grove. Il College si trasfer\u00ec nella sede attuale nel 1894, nel quartiere culturale di Albertopolis, presso l'Imperial College e davanti alla Royal Albert Hall.\nIstruzione.\nLa scuola insegna tutti gli aspetti della musica classica dall'inizio fino al dottorato e comprende un vasto museo di strumenti musicali aperto al pubblico."}
{"id": "793822", "revid": "74801", "url": "https://it.wikipedia.org/wiki?curid=793822", "title": "Elvin Jones", "text": "Elvin Jones \u00e8 stato uno dei batteristi jazz pi\u00f9 influenti dell'era post bop. Jones deve la gran parte della sua fama all'essere stato batterista del quartetto di John Coltrane (1960-1966) al cui suono e alla cui concezione musicale contribu\u00ec in modo essenziale. Caratteristiche del suo stile sono l'impiego estesissimo delle terzine (in questo anticipato da Roy Haynes) e dei poliritmi, eseguiti grazie a una totale indipendenza degli arti, e la distribuzione del beat su tutti gli elementi della batteria, su cui produceva un suono enorme e timbricamente complesso, che nulla toglieva alla propulsione e allo swing. Elvin Jones ha cambiato irreversibilmente il modo in cui i batteristi jazz scandiscono il tempo. Il famoso quartetto di Coltrane comprendeva anche Jimmy Garrison al contrabbasso e McCoy Tyner al piano. Questo gruppo \u00e8 considerato fondamentale nel ridefinire i canoni del jazz, tanto quanto lo era stato Charlie Parker con l'invenzione del bebop.\nBiografia.\nInizio carriera.\nNato in una famiglia musicale (i fratelli Thad Jones e Hank Jones furono anch'essi importanti musicisti jazz) Elvin mostr\u00f2 interesse per lo strumento fin da piccolo quando assisteva da casa sua, in Michigan, alle parate militari. Era particolarmente affascinato dai batteristi. Apprese i rudimenti dello strumenti nella scuola musicale della sua citt\u00e0. Successivamente, nel 1946, Jones si arruol\u00f2 nell'esercito. Torn\u00f2 senza soldi e dovette chiedere in prestito 35 dollari alla sorella per comprarsi la sua prima batteria. Nel 1949, a soli 22 anni, cominci\u00f2 la sua carriera professionistica a Detroit. In seguito suon\u00f2 con musicisti come Charlie Parker, Miles Davis e Wardell Gray. Nel 1955, dopo una fallimentare audizione per Benny Goodman, trov\u00f2 lavoro a New York con Charles Mingus.\n1960-1966: con John Coltrane.\nNel 1960, Jones entr\u00f2 nel quartetto di John Coltrane assieme al bassista Jimmy Garrison e al pianista McCoy Tyner. La critica ritiene che la collaborazione di Jones e Coltrane (che spesso duettavano nel corso delle esibizioni) in questo periodo abbia in parte ridefinito la pulsazione ritmica del jazz. Jones rimase con il gruppo fino al 1966, quando smise di condividere le nuove tendenze nella musica di Coltrane che gli aveva affiancato un secondo batterista, Rashied Ali.\nJones fu un leader di diversi gruppi negli anni 1960 e 1970, e fra gli altri si pu\u00f2 ricordare un trio assieme al sassofonista Joe Farrell e al bassista Jimmy Garrison, con cui registr\u00f2 l'album Blue Note \"Puttin' It Together\". Altri musicisti con cui collabor\u00f2 in questo periodo furono Steve Grossman, Dave Liebman, il baritonista Pepper Adams, George Coleman, Frank Foster, il trombettista Lee Morgan, il bassista Gene Perla, il tastierista Jan Hammer e il gruppo di Jazz - World Music Oregon.\nGli ultimi anni.\nElvin Jones fu definito da \"Life Magazine\" \"il pi\u00f9 grande batterista ritmico del mondo\", e il suo stile influenz\u00f2 molti batteristi rock, tra cui Mitch Mitchell (che Jimi Hendrix chiamava \"il mio Elvin Jones\") e Ginger Baker. Per molti anni, Jones diresse il suo gruppo, la Elvin Jones Jazz Machine; inoltre insegnava regolarmente, prendendo parte a seminari e suonando per scuole e prigioni. Nel 1971 apparve nella parte del cattivo nel film western \"Zachariah\".\nElvin Jones mor\u00ec d'infarto a Englewood, New Jersey il 18 maggio 2004."}
{"id": "793823", "revid": "1005847", "url": "https://it.wikipedia.org/wiki?curid=793823", "title": "Ferrovia Rimini-San Marino", "text": "La ferrovia Rimini-San Marino \u00e8 stata una linea ferroviaria a scartamento ridotto che ha collegato Rimini alla citt\u00e0 di San Marino tra il 1932 e il 1944. Da allora la Repubblica di San Marino non ha pi\u00f9 alcun collegamento ferroviario diretto: la stazione ferroviaria pi\u00f9 vicina \u00e8 quella di Rimini sulla ferrovia Bologna-Ancona.\nStoria.\nLa costruzione della linea fu completamente finanziata con capitali pubblici italiani dal governo fascista di Benito Mussolini dopo che il Segretario di Stato per gli Affari Esteri, il conte Giuliano Gozi, stipul\u00f2, il 26 marzo 1927, una convenzione italo sammarinese di esercizio fra i due Stati. La costruzione e l'esercizio furono affidati alla Societ\u00e0 Veneto-Emiliana di Ferrovie e Tramvie (SVEFT) con regio decreto 26 novembre, n. 3092, poi convertito con la legge 8 luglio 1929, n. 1229.\nI lavori per la sua costruzione iniziarono il 3 dicembre 1928 e terminarono soltanto tre anni dopo con la presenza di 3\u00a0000 operai. La ferrovia fu inaugurata il 12 giugno 1932 dal Ministro delle comunicazioni italiano Costanzo Ciano.\nLa ferrovia elettrica fu danneggiata in parte dal bombardamento di San Marino del 26 giugno 1944 e dal 4 luglio dello stesso anno non effettu\u00f2 pi\u00f9 servizio regolare.\nL'ultima corsa avvenne nella notte tra i giorni 11 e 12 luglio 1944. Il treno era trainato dall'elettromotrice AB 04 ed era composto da due carrozze: la B 71, di terza classe, e l'AB 51, di prima e di terza classe. Nei pressi della galleria Ca' Vir \u00e8 visibile la carrozza di III classe B 71, in stato di abbandono.\nTentativi di recupero e ripristino.\nMolte furono le richieste di ripristino da parte della comunit\u00e0, ma l'indecisione delle amministrazioni competenti negli anni cinquanta e sessanta nel riattivare l'opera port\u00f2 a un nulla di fatto, sebbene i lavori di riattivazione sarebbero stati circoscritti ad alcuni fabbricati e a pochi chilometri di linea, con costi sostanzialmente limitati. Il tratto italiano fu completamente smantellato tra il 1958 e il 1960.\nLa linea ferroviaria risulta, presso gli organi competenti, come \"esercizio sospeso a causa del secondo conflitto mondiale\" e non come \"ferrovia dismessa\". Pertanto questo ha permesso di mantenere, per quanto possibile, il tracciato ancora visibile dopo oltre sessant'anni, sebbene l'urbanizzazione indiscriminata degli anni del boom abbia inglobato parte di essa. In alcuni punti del tracciato sono ancora visibili i binari, mentre il rilevato dal parco Lajala di Serravalle fino a Domagnano \u00e8 stato riutilizzato da una pista ciclopedonale.\nNel 2012 a San Marino fu ripristinato un tratto di circa 800 m, comprendente la galleria Montale e due parti di linea a monte e a valle della stessa, in modo da permettere lo svolgimento di un servizio turistico e promozionale. La catenaria fu rimessa in funzione con tensione ridotta di 480 volt in corrente continua; in questo modo il 21 luglio fu possibile presentare al pubblico la motrice AB 03, restaurata e resa funzionante nei mesi precedenti, che percorse il nuovo tratto rinnovato. In tale sede, il Governo della Repubblica sammarinese, nello specifico l'allora Segretario di Stato per il Territorio, Gian Carlo Venturini, si impegn\u00f2 al ripristino del tratto ferroviario fino a Borgo Maggiore, nei pressi della stazione di valle della funivia. Il recupero della linea e della motrice fu effettuato da aziende romane e dai tecnici e dalle maestranze dell'Azienda Autonoma di Stato per i Lavori Pubblici di San Marino.\nCaratteristiche.\nLunga circa 32\u00a0km, di cui 19,810 in territorio sammarinese e i restanti 12,230 in territorio italiano, la linea ferroviaria fu costruita a scartamento ridotto, da 950 mm. L'esercizio venne attivato a trazione elettrica a 3\u00a0000 volt, a corrente continua.\nPer la costruzione vennero scavate diciassette gallerie, di cui due elicoidali. Furono costruiti anche tre ponti, tre viadotti, un cavalcavia e un sottopasso; veniva considerata un gioiello dell'ingegneria civile dell'epoca. Per percorrere tutto il suo percorso, con le relative fermate da Rimini a Citt\u00e0 di San Marino, quest'ultima situata a 643 metri sul livello del mare, il treno impiegava circa 53 minuti.\nPercorso.\nStazione di Rimini Stato.\nLa linea partiva dal binario 1 est della stazione di Rimini, per proseguire oltre le Officine Grandi Riparazioni e svoltare a destra alla fermata di Rimini Marina. I fabbricati d'epoca sono stati demoliti e il fascio binari adattato a scartamento normale.\nStazione di Rimini Marina.\nLa stazione di Rimini Marina sorge in viale Pascoli. Si componeva di un fabbricato viaggiatori (al 2016 ancora esistente) e dell'officina manutenzione rotabili. La rimessa per le elettromotrici, a causa dei gravi danni bellici, venne abbattuta; aveva due binari tronchi. Era la stazione pi\u00f9 grande della linea; \u00e8 diventata sede di un vivaio, gestito da una cooperativa sociale.\nCasello della \"Colonnella\".\nUbicato a RIMINI, a ridosso della Via Flaminia, in cui vi era un passaggio a livello, nelle vicinanze delle Chiesa di Santa Maria della Colonnella o \"della Madonna dei fichi\". Questo casello, fu \"promosso\" al rango di FERMATA, a partire dal 26 novembre 1943, visti i ripetuti bombardamenti aerei Alleati, per opera delle fortezze anglo-americane a partire dal 1\u00ba novembre dello stesso mese. Fu anche il luogo da cui part\u00ec l'ultimo convoglio, presumibilmente la sera dell'11 luglio 1944, attestandosi a fine corsa alla stazione di Serravalle. Il casello \u00e8 tuttora esistente (24 agosto 2021) e si trova a Rimini, in via Edelweiss Rodriguez Senior, nelle vicinanze delle rotonda, posta sulla via Flaminia, in prossimit\u00e0 dell'ingresso sul retro dell'Ospedale Infermi di Rimini.\nPonte Confine Mellini.\nSituato al confine tra Italia e San Marino a scavalcare il torrente Ausa, nella zona di Rovereta di Falciano, fu demolito dopo la chiusura della linea.\nCavalcavia di Domagnano.\nSituato prima del viadotto a tre luci di Domagnano, fu demolito negli anni sessanta per completare l'allargamento della superstrada di San Marino nella cos\u00ecddetta \"curva della Serenella\", dal nome di un locale dal ballo che sorgeva nelle vicinanze.\nViadotto di Bustrach (o BO' STRACH in dialetto romagnolo che, in italiano, significa BUOI STANCHI).\nSituato dopo la stazione di Borgo Maggiore e prima della Galleria Borgo, posta nelle vicinanze del parcheggio, appena al di sotto dell'attuale stazione della funivia, fu smantellato negli anni sessanta, per completare l'intervento di allargamento della strada consolare per San Marino.\nMateriale rotabile.\nElettromotrici AB 01-04.\nPer l'esercizio della linea vennero acquistate quattro elettromotrici realizzate da Carminati &amp; Toselli (simili a quelle costruite per le ferrovie Domodossola-Locarno, Spoleto-Norcia, Ora-Predazzo e Pescara-Penne) con parte elettrica TIBB, dotate di scompartimenti di prima e terza classe, capaci di raggiungere i 65\u00a0km/h. L'AB 03 fu restaurata tra il 2011 e il 2012 per essere adibita a un servizio turistico sul tratto recuperato contemporaneamente a San Marino, mentre l'AB 01 si trova ancora ricoverata presso il Deposito di Stato di Galavotto, in attesa di restauro.\nLe elettromotrici AB 02 e AB 04 furono acquistate negli anni novanta dalla Ferrovia Genova-Casella (FGC). L'elettromotrice AB 02 fu distrutta da un incendio doloso nel 1995, all'interno della Galleria Montale. La FGC recuper\u00f2 carrelli e motori e demol\u00ec l'elettromotrice AB 04. Le parti utili furono impiegate sull'elettromotrice A.2 e sul locomotore B.51; quest'ultimo nel 2009 fu ceduto alla Trentino Trasporti per essere impiegato sulla ferrovia Trento-Mal\u00e9-Mezzana.\nMateriale rimorchiato.\nCarri.\nQuasi tutto il parco rotabili, con l'eccezione di alcuni carri merci, un'elettromotrice e due carrozze, era ricoverato all'interno della galleria Montale, dal 1957. Nel 2011, su impulso dell'Associazione Trenino Bianco Azzurro, il governo sammarinese ha deciso di estrarre i rotabili da questa sede e di ricoverarli nel deposito di Stato di Galavotto mentre l'elettromotrice AB 03 fu inviata a Roma per un restauro conservativo e funzionale."}
{"id": "793826", "revid": "118496588", "url": "https://it.wikipedia.org/wiki?curid=793826", "title": "Senato accademico", "text": "Il senato accademico, in certi ordinamenti giuridici, \u00e8 un organo collegiale di un'universit\u00e0 o analoga istituzione accademica.\nCaratteristiche.\nIl senato accademico partecipa al governo dell'universit\u00e0 con un ruolo variabile secondo gli ordinamenti delle singole universit\u00e0: si va da casi in cui ha rilevanti poteri decisionali ad altri in cui ha un ruolo puramente consultivo o anche cerimoniale.\nIl ruolo forte di un organo, come il senato accademico, rappresentativo dei docenti ed in genere delle altre componenti interne all'universit\u00e0, \u00e8 caratteristico del modello di \"governance\" europeo tradizionale, unitamente alla ridotta autonomia dell'ateneo dallo stato (o altro ente territoriale). Al contrario, il modello statunitense - ora imitato anche in alcune parti d'Europa - \u00e8 caratterizzato da una forte autonomia dell'universit\u00e0 dallo stato e dal ruolo centrale attribuito ad un organo collegiale, analogo al consiglio di amministrazione delle societ\u00e0, composto prevalentemente da soggetti esterni, nel quale la rappresentanza delle componenti interne \u00e8 ridotta o assente.\nIn Italia in genere si preferisce nelle universit\u00e0 statali il modello europeo, in linea con la legge Gelmini, mentre nelle private capita che venga adottato il modello statunitense.\nComposizione e durata della carica in Italia.\nA norma del Testo Unico sull'Istruzione superiore (R.D. 31 agosto 1933 n. 1592) il Senato accademico era composto dai presidi delle Facolt\u00e0.\nAttualmente la composizione e le funzioni del senato accademico sono disciplinate dagli statuti delle singole universit\u00e0, ai sensi dei principi stabiliti dall'art. 2 della legge 30 dicembre 2010 n. 240 (cosiddetta legge Gelmini). \nIl senato accademico deve essere costituito su base elettiva, in un numero di membri proporzionato alle dimensioni dell'Ateneo e non superiore a trentacinque, compresi il rettore e una rappresentanza elettiva degli studenti.\nDeve essere composto per almeno due terzi da docenti di ruolo, almeno un terzo dei quali direttori di dipartimento, eletti in modo da rispettare le diverse aree scientifico-disciplinari dell'ateneo.\n\u00c8 generalmente composto dai rappresentanti del corpo docente e/o i docenti che dirigono facolt\u00e0, dipartimenti o analoghe articolazioni dell'ateneo, a cui si possono aggiungere rappresentanti delle altre componenti dell'universit\u00e0, quali studenti o personale non docente.\nLa legge 30 dicembre 2010, n. 240 nulla ha disposto circa la presidenza del senato accademico; gli statuti vigenti generalmente la attribuiscono al rettore. La legge ha tuttavia introdotto diverse novit\u00e0: i componenti del senato accademico non possono ricoprire altre cariche accademiche, fatte salve quelle di rettore e direttore di dipartimento, n\u00e9 essere componenti di altri organi dell'universit\u00e0, eccettuati i consigli di dipartimento.\nIl senato accademico rimane in carica per un massimo di quattro anni; il mandato pu\u00f2 essere rinnovato per una sola volta.\nFunzioni.\nIl senato accademico formula proposte e pareri obbligatori in materia di didattica, ricerca e servizi agli studenti, anche con riferimento al documento di programmazione triennale di Ateneo, nonch\u00e9 di attivazione, modifica o soppressione di corsi, sedi, dipartimenti e strutture di raccordo tra gli stessi (facolt\u00e0, scuole ecc.); esprime parere obbligatorio sul bilancio di previsione annuale e triennale e sul conto consuntivo dell'universit\u00e0; approva il regolamento di ateneo e, previo parere favorevole del consiglio di amministrazione, i regolamenti, compresi quelli di competenza dei dipartimenti e delle strutture di raccordo, in materia di didattica e ricerca, nonch\u00e9 il codice etico; svolge funzioni di coordinamento e raccordo con i dipartimenti e le strutture di raccordo tra gli stessi; pu\u00f2 proporre al corpo elettorale, con maggioranza di almeno due terzi dei suoi componenti, una mozione di sfiducia al rettore non prima che siano trascorsi due anni dall'inizio del suo mandato.\nNel mondo.\nNei paesi di lingua spagnola l'organo corrispondente prende tradizionalmente il nome di \"claustro\" (letteralmente: chiostro)."}
{"id": "793832", "revid": "767487", "url": "https://it.wikipedia.org/wiki?curid=793832", "title": "Bo\u0161ilec", "text": "Bo\u0161ilec \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "793834", "revid": "767487", "url": "https://it.wikipedia.org/wiki?curid=793834", "title": "Brani\u0161ov", "text": "Brani\u0161ov \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "793836", "revid": "767487", "url": "https://it.wikipedia.org/wiki?curid=793836", "title": "B\u0159ehov", "text": "B\u0159ehov \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "793837", "revid": "767487", "url": "https://it.wikipedia.org/wiki?curid=793837", "title": "\u010cenkov u Bechyn\u011b", "text": "\u010cenkov u Bechyn\u011b \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "793839", "revid": "767487", "url": "https://it.wikipedia.org/wiki?curid=793839", "title": "\u010cakov (Boemia meridionale)", "text": "\u010cakov \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "793840", "revid": "767487", "url": "https://it.wikipedia.org/wiki?curid=793840", "title": "\u010cejkovice (Boemia meridionale)", "text": "\u010cejkovice \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "793841", "revid": "767487", "url": "https://it.wikipedia.org/wiki?curid=793841", "title": "\u010c\u00ed\u017ekrajice", "text": "\u010c\u00ed\u017ekrajice \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "793842", "revid": "767487", "url": "https://it.wikipedia.org/wiki?curid=793842", "title": "Dasn\u00fd", "text": "Dasn\u00fd \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "793843", "revid": "110157", "url": "https://it.wikipedia.org/wiki?curid=793843", "title": "D\u00edv\u010dice", "text": "D\u00edv\u010dice \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "793844", "revid": "110157", "url": "https://it.wikipedia.org/wiki?curid=793844", "title": "Dobr\u00e1 Voda u \u010cesk\u00fdch Bud\u011bjovic", "text": "Dobr\u00e1 Voda u \u010cesk\u00fdch Bud\u011bjovic \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "793845", "revid": "767487", "url": "https://it.wikipedia.org/wiki?curid=793845", "title": "Dob\u0161ice (Boemia meridionale)", "text": "Dob\u0161ice \u00e8 un comune della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "793846", "revid": "110157", "url": "https://it.wikipedia.org/wiki?curid=793846", "title": "Doln\u00ed Bukovsko", "text": "Doln\u00ed Bukovsko \u00e8 un comune mercato della Repubblica Ceca facente parte del distretto di \u010cesk\u00e9 Bud\u011bjovice, in Boemia Meridionale."}
{"id": "793847", "revid": "1305772", "url": "https://it.wikipedia.org/wiki?curid=793847", "title": "Don Alias", "text": "Biografia.\nCharles Alias incomincia a prendere lezioni di congas durante il periodo delle scuole superiori. Dopo alcuni anni, Eartha Kitt, sua mentore, lo convince ad esibirsi al Newport Jazz Festival.\nConosce, in seguito, il produttore Gene Perla il quale lo persuade a dedicarsi a tempo pieno nel mondo musicale.\nAlla fine degli anni Sessanta, entra a far parte del gruppo di Miles Davis.\n\u00c8 stato, per un lungo periodo, batterista e percussionista ufficiale della cantautrice Joni Mitchell.\nDiscografia essenziale.\nCon Miles Davis\nCon Joni Mitchell\nCon Steve Grossman\nCon Carla Bley"}
{"id": "793850", "revid": "92723", "url": "https://it.wikipedia.org/wiki?curid=793850", "title": "Arthur Young", "text": "Biografia.\nArthur era il secondo figlio del rettore di Bradfield, nel Suffolk. Dopo avere studiato alla scuola di Lavenham, il giovane Arthur entr\u00f2 nel 1758 in un'azienda mercantile a Lynn, ma senza che ci\u00f2 destasse in lui interesse nel commercio. All'et\u00e0 di diciassette anni, pubblic\u00f2 un opuscolo sulla guerra in America del Nord e, nel 1761, trasferitosi a Londra, inizi\u00f2 a collaborare con un periodico, intitolato Il Museo Universale.\nScrisse quattro romanzi e le \"Riflessioni sulla situazione attuale nel paese ed all'estero\", uscito nel 1759. Dopo la morte del padre, avvenuta lo stesso anno, fu incaricato di curare le propriet\u00e0 di famiglia a Bradfield, ma la propriet\u00e0 era piccola e gravata dai debiti. Tra il 1763 e il 1766, si dedic\u00f2 alla conduzione agricola di questa propriet\u00e0. Nel 1765 spos\u00f2 la signorina Allen, ma l'unione non fu felice.\nNel 1767, assunse la direzione di un podere nell'Essex, in cui si impegn\u00f2 in vari esperimenti, descrivendone i risultati in un corso di agricoltura sperimentale (1770). Bench\u00e9 gli esperimenti di Young siano stati, generalmente, infruttuosi, egli pot\u00e9 acquisire una conoscenza solida dell'agricoltura.\nL'attivit\u00e0 come scrittore.\nL'attivit\u00e0 come scrittore di Young \u00e8 legata soprattutto alle relazioni dei suoi viaggi-inchiesta.\nAveva cominciato una serie di viaggi attraverso l'Inghilterra ed il Galles ed ha scritto un resoconto delle sue osservazioni in libri che sono apparsi dal 1768 al 1770: un \"Viaggio di sei settimane attraverso le contee del sud dell'Inghilterra e del Galles\"; un \"Viaggio di sei mesi con il nord dell'Inghilterra\" ed un \"Viaggio di un coltivatore nell'est dell'Inghilterra\". In questi libri sono contenute le uniche informazioni esistenti riguardanti l'affitto, i prodotti agricoli dell'Inghilterra effettuata sulla base di un esame reale. Sono stati accolti in molto favorevole, e sono stati tradotti in molte lingue gi\u00e0 entro 1792.\nIn tutto, Young ha prodotto 25 libri ed opuscoli sull'agricoltura e 15 libri su economia politica, oltre a molti articoli. Era famoso per le opinioni che ha espresso, come apprendista agricolo, l'economista politico e l'osservatore sociale. Nel 1768 ha pubblicato le \"Lettere del coltivatore alla gente dell'Inghilterra\", nel 1771 il \"Calendario del coltivatore\", che ha avuto molte riedizioni e nel 1774 la sua \"Aritmetica politica\", che \u00e8 stata tradotta in molte lingue. Ha fatto un giro dell'Irlanda nel 1776, pubblicando il suo \"Viaggio in Irlanda\" nel 1780. Nel 1784 ha cominciato la pubblicazione degli \"Annali dell'agricoltura\", che \u00e8 stata continuata per 45 volumi: tra i contributori c'era anche il re George III,che scriveva con lo pseudonimo di Ralph Robinson.\nViaggio in Francia e in Italia.\nIl primo viaggio di Young in Francia ha avuto luogo nel 1787, anno in cui visit\u00f2 anche l'Italia. Viaggiando dappertutto quel paese alla vigilia e all'inizio della rivoluzione francese, ha descritto lo stato della gente ed il comportamento in quella congiuntura critica. Il viaggio in Francia \u00e8 stato descritto in due volumi nel 1792.\nSegretario al Ministero dell'agricoltura.\nAl suo ritorno in patria \u00e8 stato nominato segretario del Ministero dell'agricoltura 1793, appena formato sotto la presidenza di sir John Sinclair. In questa funzione ha dato il maggior contributo alla raccolta e alla preparazione delle indagini agricole delle contee inglesi. La sua vista, tuttavia, si indebol\u00ec e nel 1811 ha avuto un'operazione per la cataratta, che si dimostr\u00f2 infruttuosa. Alla sua morte, ha lasciato un'autobiografia rimasta manoscritto, che \u00e8 stata poi pubblicata nel 1898 dalla sig.na M. Betham-Edwards ed \u00e8 la fonte principale per la sua vita. Inoltre ha lasciato i materiali per un importante lavoro sugli elementi e sulla pratica dell'agricoltura.\nIl contributo alle scienze statistiche.\nPi\u00f9 recentemente l'attenzione ha riguardato anche le sue opere minori, e Young \u00e8 stato studiato per i suoi metodi di ricerca. Richard Stone (1997) lo presenta come \"statistico pionieristico\" degli studi sul reddito nazionale, in continuazione del lavoro di Gregory King che era vissuto un secolo prima. Young forn\u00ec tre stime del prodotto interno lordo inglese nei suoi \"Viaggio attraverso il Nord dell'Inghilterra\", \"Il giro delle fattorie nell'est dell'Inghilterra\" e \"Aritmetica politica\". Nel 2011 Brunt ha evidenziato il modo in cui Young raccolse queste informazioni e l'ha definito come il pioniere del campionamento statistico. Young ha influenzato diversi studiosi di economia e scienze sociali come Frederick Morton Eden e Sinclair."}
{"id": "793853", "revid": "110157", "url": "https://it.wikipedia.org/wiki?curid=793853", "title": "Arrondissement di Dendermonde", "text": "L'arrondissement di Dendermonde (in olandese \"Arrondissement Dendermonde\", in francese \"Arrondissement de Termonde\") \u00e8 una suddivisione amministrativa belga, situata nella provincia delle Fiandre Orientali e nella regione delle Fiandre.\nComposizione.\nL'arrondissement di Dendermonde raggruppa 10 comuni:\nSociet\u00e0.\nEvoluzione demografica.\n\"Abitanti censiti\""}
{"id": "793858", "revid": "2160814", "url": "https://it.wikipedia.org/wiki?curid=793858", "title": "Consonante approssimante", "text": "Nella fonetica articolatoria, una consonante approssimante \u00e8 una consonante, classificata secondo il proprio modo di articolazione. Essa viene chiamata anche semiconsonante o semivocale, in quanto si tratta di un fono che si trova al confine tra l'articolazione consonantica e quella vocalica.\nIl processo fonatorio.\nUna consonante approssimante \u00e8 articolata mediante un restringimento di alcuni organi nella cavit\u00e0 orale (la bocca), dato dall'accostamento delle labbra o della lingua ai denti, agli alveoli o al palato.\nSe immaginiamo di pronunciare vocali via via pi\u00f9 alte, cio\u00e8 nelle quali la lingua assuma una posizione via via pi\u00f9 alta nella bocca, a un certo punto la distanza fra lingua e palato si riduce a tal punto che inizia a prodursi un rumore di frizione. Alzando ancora di pi\u00f9 la lingua, infatti, arriveremo a produrre una consonante fricativa. Da questo punto di vista, l'articolazione dei suoni, siano essi vocali o consonanti, appare come un \"continuum\" nel quale \u00e8 difficile trovare un confine netto che separi le prime dalle seconde. \u00c8 intorno a questo confine che si collocano le consonanti approssimanti, prodotte con gli organi articolatori molto ravvicinati, ma non quanto per le fricative, cosicch\u00e9 al passaggio dell'aria non si produce quasi alcun rumore: i foni approssimanti, infatti, tendono a confondersi con le vocali.\nUn esempio di consonante approssimante \u00e8 il suono iniziale di \"ieri\" o di \"uomo\": si noti che entrambe queste parole sono bisillabiche, vale a dire che non sono considerate sillabe la prima i di \"ieri\" e la u di \"uomo\", cio\u00e8 non sono vocali a pieno titolo.\nLe consonanti approssimanti sono sempre sonore, cio\u00e8 alla loro produzione si accompagna sempre la vibrazione delle corde vocali; esse inoltre sono consonanti continue, vale a dire prolungabili a piacere. A seconda del loro luogo di articolazione, si distinguono in labiodentali, alveolari, retroflesse, palatali e velari.\nLista delle consonanti approssimanti.\nL'alfabeto fonetico internazionale distingue le seguenti consonanti approssimanti:\nApprossimanti:\nLaterali approssimanti:\nCoarticolazioni approssimanti\nLe approssimanti in italiano.\nIn italiano, esistono due fonemi approssimanti centrali che corrispondono a quelli dell'esempio precedente: la palatale di \"ieri\" e la velare labiata (pronunciata cio\u00e8 con le labbra arrotondate, come la vocale /u/) di \"uomo\" ; esse derivano dalle vocali latine (brevi) \"\u0115\" ed \"\u014f\", forse attraverso qualche passaggio intermedio come e .\nQuesto fenomeno \u00e8 comunemente chiamato dittongamento romanzo e compare anche, per esempio, in francese e spagnolo. Alcuni fonetisti (come Luciano Canepari) contestano per\u00f2 il termine \"dittongamento\", dato che il primo fono \u00e8 da loro classificato come consonante e non come vocale.\nUn gran numero di approssimanti italiane proviene poi dalla palatalizzazione dei nessi latini di \"consonante pi\u00f9 /l/\" (\"plus\" \u2192\n/'pju/, \"clarus\" \u2192 chiaro /'kjaro/, \"flamma\" \u2192 /'fjamma/) oppure da parole dotte, che in latino avevano vocali vere e proprie (\"Marius\" \u2192 /'marjo/, \"medius\" \u2192 ).\nI fonemi approssimanti laterali sono due:\nIl suono si \u00e8 conservato dal latino, mentre il suono , inesistente, \u00e8 dovuto ad una mutazione dei suoni e , come in \"lilium\"&gt;\"giglio\".\nLe approssimanti nelle altre lingue.\nLe approssimanti sono presenti variamente nelle altre lingue europee: oltre alle due citate sopra, pure presenti in lingua inglese, spagnola, tedesca e francese oltre all'italiano, troviamo anche in inglese l'alveolare per &lt;r&gt;, come in \"run\" \"correre\" , e in francese la labiopalatale come in \"lui\" \"lui\" .\nCaratteristiche fisiche.\nIn fonetica acustica, la rappresentazione nel sonagramma delle approssimanti testimonia della loro incerta classificazione, al confine tra vocali e consonanti. La loro onda sonora \u00e8 simile a quella delle vocali, ma pi\u00f9 debole, breve, e senza fasi stazionarie. Le occasionali manifestazioni sorde presentano caratteristiche simili a quelle delle fricative.\nLa percezione.\nNella fonetica uditiva, che studia il modo in cui l'orecchio percepisce e categorizza i suoni, si \u00e8 osservato che il riconoscimento di una approssimante avviene allo stesso modo di quello di una consonante laterale: la percezione si basa sulla struttura formantica della consonante, ma anche sulla direzione e velocit\u00e0 delle transizioni con le vocali adiacenti."}
{"id": "793861", "revid": "228587", "url": "https://it.wikipedia.org/wiki?curid=793861", "title": "Fat Pipe", "text": "Nell'ambito delle telecomunicazioni il termine Fat Pipe (dall'inglese \"tubo grasso, largo\") viene utilizzato, colloquialmente, per indicare circuiti o reti in grado di gestire grandi volumi di dati.\nIl termine deriva dalla fisica (gas, fluidi, eccetera) e dal concetto che un tubo di grande diametro pu\u00f2 portare un volume di materiale per unit\u00e0 di tempo maggiore rispetto ad uno di dimensione pi\u00f9 piccola.\nNon essendoci una regola standard sull'applicazione del termine la definizione di quando una rete \u00e8 di tipo \"Fat Pipe\" dipende esclusivamente dalle dimensioni delle reti oggetto del contendere ed \u00e8 completamente soggettiva.\nUna connessione di rete DSL pu\u00f2 essere considerata una \"Fat Pipe\" rispetto ad una connessione Dial-up con modem analogico (rapporto di dimensione del bitrate megabit contro kilobit). Per utenti di linee T1 una rete OC-12 potrebbe essere la \"Fat Pipe\" di riferimento. Utenti con reti di maggiore capacit\u00e0, in termine di velocit\u00e0 di trasmissione dati, potrebbero valutare l'applicazione del termine nel caso di reti tipo OC-768 (~40 Gbit/s).\nIl termine \u00e8 un marchio registrato negli Stati Uniti da \"Ragula Systems Development Company\" (maggiori informazioni a questo indirizzo)."}
{"id": "793863", "revid": "36426", "url": "https://it.wikipedia.org/wiki?curid=793863", "title": "Ugo da San Vittore", "text": ""}
{"id": "793865", "revid": "76963", "url": "https://it.wikipedia.org/wiki?curid=793865", "title": "Alexia Portal", "text": "Biografia.\nRecita sia per il cinema che in teatro ed \u00e8 conosciuta per le sue interpretazioni nei film \"Racconto d'autunno\" (1998) e \"Monsieur Batignole\" (2002). Ha una figlia ed insieme al marito gestisce un ristorante a Angoul\u00eame."}
{"id": "793867", "revid": "67712", "url": "https://it.wikipedia.org/wiki?curid=793867", "title": "Semivocale", "text": ""}
{"id": "793870", "revid": "67712", "url": "https://it.wikipedia.org/wiki?curid=793870", "title": "Approssimanti", "text": ""}
{"id": "793872", "revid": "67712", "url": "https://it.wikipedia.org/wiki?curid=793872", "title": "Consonanti approssimanti", "text": ""}
{"id": "793874", "revid": "6602607", "url": "https://it.wikipedia.org/wiki?curid=793874", "title": "64DD", "text": ""}
{"id": "793878", "revid": "110157", "url": "https://it.wikipedia.org/wiki?curid=793878", "title": "Gallico (fiumara)", "text": "La fiumara di Gallico \u00e8 una fiumara che attraversa la citt\u00e0 di Reggio Calabria.\nHa origine sull'Aspromonte e sfocia in citt\u00e0 nell'omonima zona del quartiere Gallico."}
{"id": "793879", "revid": "1305772", "url": "https://it.wikipedia.org/wiki?curid=793879", "title": "Abbazia di San Vittore", "text": ""}
{"id": "793881", "revid": "287204", "url": "https://it.wikipedia.org/wiki?curid=793881", "title": "Micha\u0142 Urbaniak", "text": "Suona principalmente il violino e il sassofono durante i concerti o nelle registrazioni in studio.\nHa avuto un ruolo importante per la diffusione della musica jazz fusion negli anni settanta-ottanta. Ha introdotto nel jazz elementi folk, R&amp;B, hip hop e sinfonici.\n\u00c8 stato sposato con Urszula Dudziak. La loro figlia Mika Urbaniak \u00e8 una cantante pop e jazz di successo in Polonia."}
{"id": "793882", "revid": "36426", "url": "https://it.wikipedia.org/wiki?curid=793882", "title": "Abbazia di Saint-Victor", "text": ""}
{"id": "793883", "revid": "6602669", "url": "https://it.wikipedia.org/wiki?curid=793883", "title": "A night at the roxbury", "text": ""}
{"id": "793892", "revid": "36426", "url": "https://it.wikipedia.org/wiki?curid=793892", "title": "Teoria degli universali", "text": ""}
{"id": "793894", "revid": "15756", "url": "https://it.wikipedia.org/wiki?curid=793894", "title": "M\u00e9rida (Venezuela)", "text": "M\u00e9rida (per esteso Santiago de los Caballeros de M\u00e9rida) \u00e8 una citt\u00e0 venezuelana situata nella regione andina, capitale dello Stato omonimo e del municipio Libertador. Fondata nel 1558, \u00e8 una delle principali localit\u00e0 delle Ande venezuelane. Nel passato faceva parte del Vicereame della Nuova Granada, in seguito pass\u00f2 sotto la giurisdizione della Capitaneria Generale del Venezuela, svolgendo un ruolo attivo durante la Guerra di Indipendenza. Merida conta pi\u00f9 di abitanti, mentre l'area metropolitana raggiunge i . \u00c8 sede dell'\"Universit\u00e0 delle Ande\" e dell'arcidiocesi di M\u00e9rida. Inoltre vanta la teleferica pi\u00f9 alta, la seconda pi\u00f9 lunga del mondo. \u00c8 il maggiore centro universitario e turistico dell'ovest venezuelano.\nLa citt\u00e0 \u00e8 situata su un altopiano nella valle del fiume Chama che la percorre dalle estremit\u00e0. La localit\u00e0 di M\u00e9rida si trova ad un'altitudine di \u00a0m s.l.m. Come fondale dell'orizzonte meride\u00f1o si erge la cima pi\u00f9 elevata del paese, il Pico Bol\u00edvar.\nGeografia fisica.\nTerritorio.\nLa citt\u00e0 \u00e8 situata al centro della cordigliera andina venezuelana, tra la Sierra Nevada de M\u00e9rida a sud-est e la \"Sierra La Culata\" a nord-ovest, mentre il centro storico si trova sull'altopiano Tatuy di origine alluvionale chiamato. L'idrografia della citt\u00e0 conta quattro fiumi principali ed alcuni minori, il pi\u00f9 importante dei quali \u00e8 il Rio Chama, seguito dal Rio Albarregas. Gli altri due sono il Mucuj\u00fan ed il Milla, fiumi che si uniscono ai due principali. Nella parte bassa della citt\u00e0 \u00e8 presente la laguna La Rosa, una delle 200 presenti dello Stato di M\u00e9rida. Tra la parte alta e bassa della citt\u00e0 \u00e8 vi sono circa 400 metri di dislivello, sebbene la parte centrale sia situata su un altopiano sostanzialmente pianeggiante.\nLa valle dove \u00e8 situata la citt\u00e0 si form\u00f2 dai 40 ai 60 milioni di anni fa. Il terreno \u00e8 composto da sedimenti di tipo alluvionale e argillosi, per questo, non \u00e8 consentita la costruzione di edifici superiori ai 16 piani. Sotto la citt\u00e0 \u00e8 presente la maggiore faglia tettonica dell'occidente del paese, la Bocon\u00f2. Tra la fauna si distinguono alcune specie di uccelli medio piccoli, come colibr\u00ec e pappagalli.\nLa vegetazione \u00e8 composta, all'interno della citt\u00e0, da alberi a fusto medio-alto e da felci, mentre in periferia \u00e8 presente sia vegetazione che boschi tipici delle zone sub-montagnose e subtropicali. A sud dell'agglomerato urbano sono presenti vasti boschi di conifere.\nClima.\nA differenza della maggior parte del Venezuela, dove \u00e8 presente un clima tropicale, con piccole aree caratterizzate da clima della steppa, nella valle di M\u00e9rida il clima \u00e8 temperato, un clima definito di montagna. Questa particolarit\u00e0 \u00e8 legata alla posizione geografica della citt\u00e0, circondata da montagne alte pi\u00f9 di metri, nel bel mezzo del ramo venezuelano della cordigliera delle Ande, su un altopiano situato attorno ai metri di quota.\nIl Venezuela si trova in una zona intertropicale, per questo l'escursione termica annuale \u00e8 poco significativa. Lo stesso avviene con M\u00e9rida, che, nel mese di agosto, registra temperature simili a quelle rilevabili in analoghe condizioni a gennaio.\nLa temperatura media si mantiene piuttosto bassa rispetto a quella di altre citt\u00e0 importanti del paese, con valori che oscillano tra i 18 \u00b0C e 24\u00a0\u00b0C, determinando una media generale di 22\u00a0\u00b0C. Le piogge, da aprile a novembre, sono di intensit\u00e0 media. La temperatura della citt\u00e0 varia dal nord a sud della citt\u00e0 a causa dell'altezza variabile dell'altopiano declinante. Il nord della citt\u00e0 si trova pi\u00f9 in alto, a circa 1 700\u00a0m sul livello del mare, mantenendo una temperatura media di 19\u00a0\u00b0C. La parte inferiore possiede un clima pi\u00f9 caldo perch\u00e9 si trova a circa \u00a0m, con una temperatura media di 21\u00a0\u00b0C.\nM\u00e9rida possiede un'elevata escursione termica giornaliera, dal momento che \u00e8 situata all'interno del continente, lontano dall'azione mitigante dei mari e dell'oceano, inoltre, situandosi mediamente a circa mt s.l.d.m , in zona tropicale, \u00e8 sede di un intenso irraggiamento solare. Tra il giorno e la notte possono registrarsi variazioni superiori ai 10\u00a0\u00b0C, con giornate soleggiate al mattino e ventose di notte, alcune delle quali registrano addirittura oscillazioni di 20\u00a0\u00b0C. Nel corso della notte le temperature possono scendere a meno di 15\u00a0\u00b0C, mentre le minime non superano mai i 20. Le temperature massime si misurano di giorno, e di solito si assestano attorno ai 25\u00a0\u00b0C, e raramente superano i 30\u00a0\u00b0C. Il limite inferiore delle medie giornaliere \u00e8 di circa 20\u00a0\u00b0C.\nIl nome della citt\u00e0.\nLa citt\u00e0 ricevette il suo nome dal fondatore, Juan Rodr\u00edguez Su\u00e1rez che la battezz\u00f2 in onore alla sua citt\u00e0 natale, M\u00e9rida in Estremadura. Tuttavia, il conquistadores, esploratore, Juan de Maldonado la ribattezz\u00f2 San Juan de las Nieves. Nel 1559, cambi\u00e0 nuovamente nome, optando questa volta per Santiago de los Caballeros. Gradualmente si adott\u00f2 la denominazione Santiago de los Caballeros de M\u00e9rida, forma che combinava le diverse denominazioni fino ad allora adottate.\nLa citt\u00e0 spagnola di Merida, capitale attuale della comunit\u00e0 autonoma dell'Estremadura, ha questa origine: il nome di \"Emerita Augusta\", significava il fatto la citt\u00e0 fu popolata ai tempi di Augusto con soldati congedati dall'esercito i quali si stanziarono in un villaggio gi\u00e0 esistente. In cambio agli antichi abitanti fu concessa la cittadinanza romana. Un altro fatto comune tra la M\u00e9rida spagnola e quella venezuelana \u00e8 che in entrambe le citt\u00e0 \u00e8 presente un affluente del fiume principale chiamato Albarregas.\nStoria.\nCome \u00e8 gi\u00e0 stato accennato in precedenza, la citt\u00e0 venne fondata da Juan Rodr\u00edguez Su\u00e1rez il 9 ottobre del 1558. Un anno dopo fu spostata al suo sito attuale da Juan de Maldonado, dipendendo dal corregimiento di Tunja fino all'anno 1607, quando si costitu\u00ec parte della Real Audencia di Santa Fe di Bogot\u00e0.\nNel 1622 divent\u00f2 la capitale del governatorato di M\u00e9rida. Il massimo mandatario stabil\u00ec nella citt\u00e0 la sua residenza. Successivamente, M\u00e9rida ed il governatorato fecero parte del Vicereame della Nuova Granada fino all'anno 1777, dove entrambi i territori entrarono a far parte della Capitaneria Generale del Venezuela.\nNel 1785 la citt\u00e0 fu elevata al grado di sede episcopale. Questo condusse alla creazione di un seminario, che, nel 1811, venne convertito in Universidad de Los Andes. Il 9 ottobre del 2008 vennero celebrati i 450 anni dalla fondazione della citt\u00e0.\nNel 1812 un violento terremoto caus\u00f2 la distruzione di molti edifici, tra i quali il Seminario che ospitava un'importante biblioteca. Furono perduti sia preziosi incunabili, che edizioni uniche.\nSociet\u00e0.\nEvoluzione demografica.\nSecondo il censimento ufficiale del 2001 la popolazione era di abitanti, mentre proiezioni del 2009 indicano in circa il numero dei residenti, con un'area metropolitana che supera i .\nNonostante sia uno dei maggiori centri delle Ande venezuelane, M\u00e9rida ha avuto, in confronto ad altre citt\u00e0, una crescita pi\u00f9 lenta. Al principio del XIX secolo gli abitanti erano appena , e non si ebbero grossi incrementi nella crescita demografica fino agli ultimi tre decenni del XX secolo, quando, secondo il censimento del 1971, la popolazione pass\u00f2 rapidamente da a . Il notevole e rapido incremento fu dovuto all'inurbamento delle popolazioni provenienti dalle aree rurali, trasferimento di popolazioni comune a tutte le zone del Venezuela di quel periodo. Inoltre, la citt\u00e0 ricevette un notevole afflusso di studenti grazie al prestigio accumulato nel corso del tempo dalla Universidad de Los Andes.\nEtnie e minoranze straniere.\nLa citt\u00e0 \u00e8 principalmente abitata da meticci, presenza dovuta soprattutto all'incrocio tra indigeni e bianchi. La citt\u00e0 \u00e8 infatti la seconda del Venezuela, dopo Caracas, per numero di immigrati europei. Secondo un censimento del 1990, le comunit\u00e0 pi\u00f9 numerose giunte nel corso degli anni sono l'italiana, la portoghese e la colombiana.\nQualit\u00e0 della vita.\nSecondo alcune statistiche M\u00e9rida possiede la pi\u00f9 alta qualit\u00e0 di vita venezuelana. L'area urbana disponeva all'inizio del millennio di 36 centri di salute, classificabili nel seguente modo: un ospedale \"Tipo I\", un ospedale \"Tipo III\" e un ospedale \"Tipo IV\", situati all'interno della conurbazione di M\u00e9rida. Nella citt\u00e0 vi sono complessivamente 15 ambulatori urbani, 4 del tipo III e 11 del tipo I, mentre nelle vallate prossime alla citt\u00e0 vi sono 18 \"Ambulatorios Rurales\", 13 del Tipo II e 5 del \"Tipo I\".\nL'Universit\u00e0 delle Ande del Venezuela e le sue installazioni sono molto legate alla vita della citt\u00e0, con un'infrastruttura medica composta principalmente da centri ospedalieri appartenenti a quest'ultima e a centri di salute a carattere privato. Tra gli ospedali pubblici che offrono un servizio gratuito, si segnala l'ospedale, \"Instituto Aut\u00f3nomo Hospital Universitario de Los Andes\" (HULA), il maggiore ospedale della regione, e altri due ospedali minori, ed un locale della Croce Rossa Venezuelana. Tra le infrastrutture ospedaliere private, note come cliniche, le pi\u00f9 grandi sono, l'Hospital Cl\u00ednico de M\u00e9rida, il Centro Cl\u00ednico, la Cl\u00ednica M\u00e9rida, la Cl\u00ednica Albarregas ed altre decine pi\u00f9 piccole.\nNonostante la precaria situazione dell'infrastruttura sanitaria venezuelana, nella citt\u00e0 di M\u00e9rida si riceve una migliore qualit\u00e0 nell'assistenza sanitaria di base, grazie al lavoro dell'IHULA. Questo limita l'esodo dei pazienti verso i centri privati, rispetto ad altre localit\u00e0 del Venezuela.\nEconomia.\nNel 2001, la citt\u00e0 aveva uno tra i minori indici di povert\u00e0 della nazione. Secondo il censimento di quell'anno, l'indice di povert\u00e0 si assestava al 18,09%, poco superiore soltanto a quello di San Crist\u00f3bal (17,05%) e a quello dei quartieri pi\u00f9 eleganti di Caracas, come il municipio Chacao (8,69%), Baruta (11,22%) e San Antonio de Los Altos (6,13%) nello Stato Miranda.\nL'economia della citt\u00e0 ha iniziato ad trasformarsi dall'inizio del XX secolo. L'agricoltura nel passato era tradizionalmente importante delle attivit\u00e0 economiche di M\u00e9rida, grande centro di distribuzione dei prodotti agricoli della regione. Inoltre nei dintorni si trovavano importanti fattorie dedicate alla produzione di canna da zucchero, che permisero la costruzione di uno zuccherificio. Attualmente lo zuccherificio \u00e8 abbandonato ed \u00e8 stato convertito in un museo.\nTurismo.\nNel 1960, con la costruzione della funivia di M\u00e9rida nel 1960, che conduce al Pico Espejo, a \u00a0m di quota, con il completamento della superstrada transandina e l'inaugurazione dell'aeroporto intracittadino, le attivit\u00e0 economiche ricevettero un notevole impulso, passando rapidamente dal settore primario dell'agricoltura, al settore terziario dei servizi, specialmente nel settore del turismo. La funivia \u00e8 stata oggetto di restauro dal 2015 e riaperta al pubblico il 7 ottobre 2016.\nIl turismo, denominato spesso \"industria verde\", \u00e8 la principale fonte di sostentamento della citt\u00e0, una delle sue industrie pi\u00f9 remunerative. Dal punto di vista turistico, la citt\u00e0 offre la vista di due imponenti catene montuose, ed \u00e8 circondata da una vallata dove \u00e8 sempre presente un clima primaverile. Merida conta alcuni parchi, musei, piazze, che conservano l'antico aspetto coloniale, molte chiese barocche e neoclassiche, ecc. Negli ultimi anni, la creazione dell'unico \"parco della scienza\" del Venezuela, \"zona libera\" dal punto di vista culturale, scientifico e tecnologico, diede notevole un impulso allo sviluppo della citt\u00e0 nell'ambito tecnologico, anche grazie all'appoggio fornito dall'Universit\u00e0 delle Ande.\nNel 2005 la citt\u00e0 di M\u00e9rida si segnalava a livello nazionale per il basso costo della vita e per i relativamente alti redditi pro-capite, pari a circa dollari, reddito che la situano al nono posto tra le citt\u00e0 del Venezuela. Il settore dei servizi fornisce un'importante percentuale delle entrate dell'Estado M\u00e9rida. Nel 2005 nella citt\u00e0 di M\u00e9rida si contavano persone potenzialmente attive dal punto di vista economico, di queste, il 6,57% \u00e8 disoccupata.\nDal 2009 M\u00e9rida \u00e8 stata pi\u00f9 volte colpita da diverse calamit\u00e0 naturali che hanno contribuito alla diminuzione del potere medio d'acquisto dei suoi abitanti. Inoltri altri fattori hanno condotto la citt\u00e0 al fondo di una crisi economica quasi costante.\nLa chiusura della funivia ed il rifiuto di varie compagnie aeree ad operare nell'aeroporto Alberto Carnevalli, cusarono perdite milionarie al turismo. Oltre a questo i minori proventi giunti all'Universidad de los Andes hanno determinato una riduzione del 30% del denaro circolante. A questo si sono sommati fenomeni naturali come quello de La Ni\u00f1a, che ha provocato danni enormi alle strade, distruggendone completamente alcune.\nInfrastrutture e trasporti.\nDurante l'epoca coloniale e molto tempo dopo l'indipendenza, la citt\u00e0 si trov\u00f2 emarginata dalle altre localit\u00e0 del paese per mancanza di vie di comunicazione. Verso la met\u00e0 del XX secolo venne costruita la prima strada, la Transandina, che unisce la citt\u00e0 al resto del territorio, facilitandone l'accesso. Da quel momento si progettarono altre vie di comunicazione con il resto del paese, anche se la mancanza di manutenzione e le condizioni del terreno hanno causato lunghe interruzioni del traffico.\nAeroporti.\nLa citt\u00e0, dal 1956, \u00e8 sede dell'Aeroporto Alberto Carnevalli. L'aeroporto serve principalmente per il trasporto privato, per il servizio di ambulanza aerea e per il trasporto di pacchi e valori.\nViabilit\u00e0.\nLa citt\u00e0 ha quattro arterie principali che la attraversano, oltre ad altre cinque vie minori. La principale \u00e8 l'unione di viale Andr\u00e9s Bello e Urdaneta, le quali comunicano con le vie del centro, i viali 2, 3 e 4. Con una lunghezza di oltre 8\u00a0km, il viale prosegue dal centro di M\u00e9rida fino all'inizio di Ejido. Gli altri tre viali sono l'unione del Las Americas e Alberto Carnevali; quello dei viali 16 settembre, Tulio Febres Cordero e l'anello viario di viale Los Pr\u00f3ceres. \u00c8 in progetto la costruzione dell'autostrada Sur del Chama.\nDue strade nazionali collegano M\u00e9rida con altre citt\u00e0 del paese. La prima \u00e8 la Troncal, o Autostrada transandina, che arriva dalla citt\u00e0 di Valera, attraversa la cordigliera andina dalla valle del rio Chama e, arrivando fino alla localit\u00e0 di Apartaderos, si unisce alla locale numero 1 per poi seguire il corso del fiume Santo Domingo fino alla citt\u00e0 di Barinas. La seconda via di carattere nazionale \u00e8 la \"Carretera La Variante\", che giungendo nel settore Estanques, diventa l'autostrada Rafael Caldera. \"La Variante\" collega M\u00e9rida con El Vig\u00eda, che, a sua volta, si collega con la Panamericana, collegandosi cos\u00ec con la Colombia e con importanti destinazioni regionali, come San Crist\u00f3bal e Maracaibo.\nTrasporti pubblici.\nLa citt\u00e0 dispone di una vasta rete urbana e interurbana di autobus che la collegano alla sua area metropolitana. Le linee sono gestite da associazioni di autisti o cooperative private, come per la maggior parte del Venezuela. Il prezzo, gestito dal municipio, offre tariffe speciali per anziani e studenti. Alla fine del secolo scorso, venne progettata una rete di filobus; nel 2006 fu terminata la prima linea, e una volta completata la rete, M\u00e9rida diventer\u00e0 la prima citt\u00e0 dell'America Latina, con meno di 500 000 abitanti, a possedere un sistema di trasporti massivo.\nAmministrazione.\nMer\u00ecda, capitale dello Stato omonimo, \u00e8 sede del governatore e della camera legislativa dello Stato, cos\u00ec come degli uffici del sindaco e gli uffici regionali giudiziali e elettorali. Inoltre, 13 delle 15 parrocchie del municipio Libertador si trovano all'interno della citt\u00e0. Nel febbraio 2009, cos\u00ec come in altre parti del paese, sindaco e governatore furono osteggiati da membri di differenti correnti politiche.\nIl sindaco del 2008, L\u00e9ster Rodr\u00edguez Herrera, anteriormente rettore dell'Universit\u00e0 de los Andes (ULA), si mise alla testa di una coalizione in opposizione al governo del sindaco Carlos Le\u00f3n, il quale, a causa della sua scarsa presenza tra le comunit\u00e0 locale non ebbe una felice amministrazione al suo secondo mandato.\nIl governatore dello Stato dal 2008 al 2012 fu Marcos D\u00edaz Orellana, membro del PSUV, vincitore delle elezioni contro il suo oppositore William D\u00e1vila Barrios. In una citt\u00e0 dove \u00e8 presente una notevole popolazione studentesca, un ruolo importante lo gioca il rettore dell'Universidad de Los Andes, che dal 2009 \u00e8 Mario Bonucci Rossini. Nel dicembre del 2012 Alexis Ram\u00edrez, membro del PSUV, venne eletto, per un periodo di quattro anni, nuovo governatore dello Stato di M\u00e9rida. "}
{"id": "793899", "revid": "1543377", "url": "https://it.wikipedia.org/wiki?curid=793899", "title": "USS Forrestal", "text": "La USS \"Forrestal\" (CV-59) fu la prima nave dell'omonima classe.\nContribu\u00ec molto all'evoluzione delle portaerei, poich\u00e9 su di essa vennero applicate concezioni nuove. Bench\u00e9 a propulsione convenzionale, presentava dimensioni enormi per l'epoca: 80000 tonnellate a pieno carico. (Le portaerei \"classe Essex\" pesavano quasi la met\u00e0). Con l'adozione di un nuovo tipo di ponte si guadagn\u00f2 molto spazio per gli aerei imbarcati: la nave arriv\u00f2 a portarne pi\u00f9 di 90. Furono introdotte due nuove catapulte, posizionate su una seconda rampa di lancio, con un'angolatura di 30\u00b0 rispetto a quella principale, permettendo cos\u00ec a 4 aerei di decollare contemporaneamente.\nPrest\u00f2 servizio nell'Oceano Atlantico fino al 1965, quando fu rimodernata e mandata in Vietnam. La Forrestal \u00e8 stata demolita a Brownsville, Texas, nel 2014.\nIncidenti.\nNel luglio del 1967 fu danneggiata da un'esplosione causata da un razzo scoppiato sul ponte di volo, che riusc\u00ec a raggiungere le bombe di uno degli aerei pronti al decollo. Nell'incidente morirono 134 marinai.\nCuriosit\u00e0.\nA partire dal 30 ottobre 1963 il pilota della marina Lt. James H. Flatley III assieme al suo equipaggio composto dal Lt. Cmdr. W.W. Stovall, copilota; ADR-1 E.F. Brennan, tecnico di volo; e il pilota collaudatore della Lockheed Ted H. Limmer, Jr., ai comandi di un KC-130F Hercules da rifornimento in volo prestato dai Marine (nr. di matricola 149798 e ribattezzato \"LOOK MA, NO HOOK.\" ovvero: \"Guarda mamma, senza gancio\"), comp\u00ec ben 29 \"\"touch and go\", 21 appontaggi \"full stop\"\" e 21 decolli a bordo della portaerei USS \"Forrestal\" (CVA-59), manovre compiute con un peso lordo da 38.500\u00a0kg. (85\u00a0000 libbre) a 59.000\u00a0kg. (121\u00a0000\u00a0lb.). Con 38.500\u00a0kg il KC-130F comp\u00ec un arresto completo in 81,4\u00a0m. (267 piedi), circa due volte l'apertura alare del velivolo. La Marina si stup\u00ec di scoprire che anche con un carico utile massimo, l'aereo necessitava di soli 227\u00a0m. (745 piedi) per il decollo, e di 140\u00a0m. (460 piedi) per l'atterraggio. Per questa impresa la Marina militare statunitense confer\u00ec a Flatley la \"Distinguished Flying Cross\", mentre a Stovall, Brennan e Seive (un altro tecnico di volo che si turn\u00f2 con Brennan) furono conferite una \"Air Medal\" ciascuno.\nLa Forrestal \u00e8 la nave che presta soccorso ai naufraghi Alan e Charlie nel film Chi trova un amico, trova un tesoro"}
{"id": "793903", "revid": "2110845", "url": "https://it.wikipedia.org/wiki?curid=793903", "title": "Yvonne Printemps", "text": "Biografia.\nAll'et\u00e0 di 13 anni cominci\u00f2 a ballare alle Folies Berg\u00e8re di Parigi. Cambiando nome in Printemps (Primavera), per la sua solarit\u00e0, cominci\u00f2 nell'operetta, apparendo in lavori come \"Les Contes de Perrault\" (1913) e \"Le Poilu\" (1916). La sua voce e la sua presenza la fecero diventare una grande star, in apparizioni come attrice al fianco delle pi\u00f9 grandi personalit\u00e0 dello spettacolo del tempo, come Maurice Chevalier e Mistinguett. \nNel 1919 spos\u00f2 l'attore-autore Sacha Guitry. Insieme si esibirono in numerosi spettacoli, diventando popolari nel 1925 con \"Mozart\" in citt\u00e0 del Nord America, come New York, Montr\u00e9al e Boston. Nel 1934 riscosse l'approvazione del pubblico per la sua interpretazione nella pi\u00e8ce \"Conversation Piece\" di No\u00ebl Coward. Si esib\u00ec a Parigi e nel West End prima di andare negli Stati Uniti, a Broadway.\nCelebre per il suo abbigliamento, con gioielli vistosi e con enormi cappelli, apparve inoltre in nove film, incluso \"Tre valzer\" (1938), in cui recit\u00f2 da protagonista. Mentre era sposata con Sacha Guitry, si innamor\u00f2 dell'attore francese Pierre Fresnay. Divorzi\u00f2 da Guitry per stare insieme a Fresnay, che tuttavia non spos\u00f2 mai, ma al quale rimase legata fino alla morte di lui avvenuta nel 1975. Yvonne Printemps mor\u00ec a Neuilly-sur-Seine nel 1977 e fu sepolta accanto a Fresnay nel cimitero di Neuilly-sur-Seine. Nel 1994 il governo francese rappresent\u00f2 la sua immagine in un francobollo.\nCollegamenti esterni.\nRadiotrasmissione \" F.Chaliapine et Y.Printemps\u201d (nr 5) dal ciclo di M.Malkov \u201cLa storia sonora della operetta\u201d (in russo)."}
{"id": "793908", "revid": "22475", "url": "https://it.wikipedia.org/wiki?curid=793908", "title": "Boletus radicans", "text": "\"Boletus radicans\" Pers., Synopsis Methodica Fungorum (G\u00f6ttingen): 507 (1801).\nBoletus radicans \u00e8 un fungo a tubuli che si distingue per la colorazione chiara del cappello, per l'assenza di colorazione rossa sul gambo, per il viraggio al verde-blu e soprattutto per il sapore amaro simile a quello del \"Boletus calopus\".\nDescrizione della specie.\nCappello.\n5-20 cm, prima emisferico, poi convesso. \nPori.\nRotondi, gialli, al tocco virano rapidamente al blu.\nTubuli.\nLunghi fino a 25 mm, sottili, adnati, gialli, poi verdognoli, virano all'azzurro al taglio.\nGambo.\n6-10 x 2-7 cm, tozzo, spesso cilindrico, allargato alla base, radicante, biancastro con sfumature giallo chiaro, pi\u00f9 scuro alla base, ricoperto da un fine reticolo concolore, al tocco vira al verde-azzurro. Il reticolo pu\u00f2 essere praticamente assente o non individuabile a occhio nudo.\nCarne.\nSoda, biancastra, giallo pallida, al taglio vira rapidamente al verde-blu.\nSpore.\n9-16 x 4-6 \u00b5m, lisce, ellissoidali o fusiformi, bruno oliva in massa.\nHabitat.\nCresce dall'estate all'autunno in boschi di quercia, pi\u00f9 raramente di faggio e castagno, su terreno calcareo, a quote non elevate.\nCommestibilit\u00e0.\nNon accertata.\nTuttavia immangiabile per via del sapore amaro."}
{"id": "793909", "revid": "33277", "url": "https://it.wikipedia.org/wiki?curid=793909", "title": "Regola di Sant'Agostino", "text": ""}
{"id": "793912", "revid": "1865216", "url": "https://it.wikipedia.org/wiki?curid=793912", "title": "Mart\u00edn Alonso Pinz\u00f3n", "text": "Le origini.\nNacque da una ricca famiglia spagnola di armatori, in parte proprietaria delle caravelle \"Ni\u00f1a\" e \"Pinta\". Aveva due fratelli, Vicente Y\u00e1\u00f1ez e Francisco, con i quali faceva parte dei meglio noti fratelli Pinz\u00f3n.\nI viaggi.\nCome scrive Paolo Emilio Taviani - considerato uno dei massimi esperti di storia colombina - Pinzon era un esperto marinaio e contribu\u00ec in maniera determinante all'organizzazione del primo viaggio transatlantico. Navig\u00f2 con Cristoforo Colombo nella sua spedizione del 1492 alla scoperta del Nuovo Mondo come capitano della \"Pinta\" e comandante in seconda della flotta. Il fratello minore Vicente Y\u00e1\u00f1ez, invece, era il capitano della \"Ni\u00f1a\" e navigava assieme al terzo fratello Francisco, che ne era il timoniere.\nIl 6 agosto 1492, durante la trasferta alle isole Canarie, il timone della \"Pinta\" entr\u00f2 in avaria e si pens\u00f2 che si trattasse di un sabotaggio. Pinzon stesso ripar\u00f2 il timone durante la navigazione e fu per questo lodato da Colombo come \"\"uomo coraggioso e di ingegno molto accorto\".\"Il 7 ottobre Pinz\u00f3n sugger\u00ec un cambiamento di rotta verso Sud-Ovest nel tentativo di avvistare quanto prima la terra, consiglio che venne accolto dall'Ammiraglio il giorno seguente (secondo una testimonianza resa da un marinaio durante uno dei processi per l'eredit\u00e0 di Colombo, Pinzon avrebbe incoraggiato a proseguire il viaggio gridando all'equipaggio: \"Adelante, adelante!\"). Fu proprio la \"Pinta\" ad avvistare la terra il 12 ottobre, per bocca del marinaio Rodrigo de Triana.\nIl 21 novembre, a Cuba, si consum\u00f2 l'episodio pi\u00f9 ambiguo che coinvolse il capitano palegno: Pinzon si allontan\u00f2 dalla flotta senza autorizzazione e viaggi\u00f2 isolatamente per quasi due mesi, ricongiungendosi a Colombo il 6 gennaio 1493 ad Haiti, nei pressi di Monte Cristi. La tradizione storiografica (tra cui Fernando Colombo e Bartolom\u00e9 de Las Casas) associa l'ammutinamento con un desiderio vizioso di conquista. Tuttavia, Paolo Emilio Taviani ne \"I viaggi di Colombo\" riporta l'annotazione di Madariaga, secondo il quale l'irrequieto Pinzon volle prendersi una semplice \"vacanza\" separandosi dal carattere egocentrico e accentratore di Colombo, ossessivamente preso dalla ricerca del Gran Khan. Gi\u00e0 pi\u00f9 di una volta tra i due uomini erano emerse alcune incompatibilit\u00e0 di carattere; Pinzon accusava Colombo di essere temerario e avventato, navigando su bassifondi rocciosi senza avere un'idea precisa della rotta. Fu forse questa la causa dell'affondamento della \"Santa Maria\" arenatasi su un banco corallino la notte di Natale.\nAltre fonti raccontano che fu Pinzon il primo a scoprire l'isola di Porto Rico, ma non vi sono documenti storici che attestino questa teoria.\nL'epilogo e la morte.\nNel viaggio di ritorno, durante la traversata oceanica, una tempesta separ\u00f2 nuovamente le due navi (la \"Santa Maria\" era gi\u00e0 affondata sugli scogli di Haiti). In questo caso \u00e8 sicuro che non fu responsabile in alcun modo la volont\u00e0 di Pinzon. Mentre Colombo approd\u00f2 alle Azzorre il 17 febbraio e a Lisbona il 4 marzo, Pinzon continu\u00f2 a navigare fino a Baiona, in Galizia, sbarcandovi ai primi di marzo. Secondo Taviani, probabilmente si rese conto di essere tornato in Spagna prima di Colombo e scrisse una lettera ai sovrani per informarli circa i resoconti del viaggio. La regina Isabella gli rispose severamente che avrebbe potuto presentarsi a Corte agli ordini dell'Ammiraglio.Gi\u00e0 sofferente di un malore sconosciuto contratto durante il viaggio, Martin Alonso torn\u00f2 a Palos con la sconquassata \"Pinta\" subito dopo il rientro della \"Nina\" (15 marzo 1493), trovandovi la morte nel giro di poche settimane. Anche qui, alcuni storici dell'epoca tra cui Las Casas e Fernando Colombo (figlio di Cristoforo) furono molto duri con Pinzon accusandolo di essere morto per il dolore causatogli dall'invidia. In realt\u00e0 il capitano spagnolo fu forse il primo europeo a morire di sifilide, la nuova malattia che per vari secoli i marinai contribuiranno ad importare dall'America (alcuni scheletri ritrovati recentemente in Inghilterra rivelano per\u00f2 che la sifilide era gi\u00e0 presente in Europa dal XIV secolo).Pinzon pass\u00f2 gli ultimi giorni nella sua casa di Palos e nel convento della Rabida, dove - come scrivono vari studiosi come Madariaga, Ballesteros e come riporta sempre Taviani - si incontr\u00f2 ancora con lo stesso Colombo, il quale non aveva mai rotto definitivamente i rapporti con lui.\nRiconoscimenti \"post mortem\".\nSebbene la scoperta del Nuovo Mondo sia ufficialmente accreditata a Colombo, \u00e8 certamente anche grazie all'esperienza di Pinz\u00f3n che la missione ebbe successo. Per questa ragione, dopo la sua morte, la Corona spagnola gli rese omaggio attribuendogli il titolo onorifico di \"Ammiraglio dei mari\"."}
{"id": "793914", "revid": "287204", "url": "https://it.wikipedia.org/wiki?curid=793914", "title": "Martin Alonzo Pinzon", "text": ""}
{"id": "793922", "revid": "110157", "url": "https://it.wikipedia.org/wiki?curid=793922", "title": "Catona (fiumara)", "text": "La fiumara di Catona \u00e8 una fiumara che attraversa la citt\u00e0 di Reggio Calabria.\nHa origine sull'Aspromonte e sfocia in citt\u00e0 nell'omonima zona del quartiere Catona."}
{"id": "793925", "revid": "154639", "url": "https://it.wikipedia.org/wiki?curid=793925", "title": "Scuola di San Vittore", "text": "La scuola di San Vittore fu una scuola filosofica, teologica e di diritto fondata nel 1108 da Guglielmo di Champeaux nell'Abbazia di San Vittore presso Parigi (nell'odierno comune di Boissise-le-Roi).\nGuglielmo vi si ritir\u00f2 per distaccarsi da Abelardo con il quale era entrato nella dura polemica della disputa sugli universali. La canonica di San Vittore apparteneva all'antica famiglia religiosa dei Canonici Regolari che seguivano la regola di Sant'Agostino; si distinguevano dai monaci in quanto erano chierici, professavano la vita comune in cenobi situati dentro le citt\u00e0 e si dedicavano prevalentemente al culto liturgico in coro, alla meditazione, al giardinaggio, allo studio della Sacra Scrittura e dei Padri della chiesa. Dopo Guglielmo i primi priori furono Ugo di San Vittore e Riccardo. Altri maestri significativi della scuola furono Goffredo e Gualtiero.\nI caratteri principali della scuola furono il misticismo e l'esaltazione della Fede, per\u00f2 ci\u00f2 non postulava una negazione dello studio e della ragione umana, anzi essi sostennero in varie opere come il sapere e tutte le arti naturali servano alla scienza divina.\nUn'eccezione fu la condanna della filosofia nel libello \"Contra quattuor labyrinthos Franciae\", attribuito a Gualtiero.\nUgo e Riccardo in particolare si sforzarono di cercare un fondamento della ragione umana nella filosofia di Sant'Agostino, trovando nella prima formulazione dell'innatismo dei principi della verit\u00e0 un collegamento con i termini agostiniani dell'illuminazione dell'anima e della Grazia.\nA partire da queste teorie essi innestarono una complessa ricerca psicologica per descrivere l'atto dell'apprendimento conoscitivo naturale, dopo di che, tramite la meditazione e la contemplazione e con l'aiuto della fede e della grazia, si poteva assurgere alla comprensione delle verit\u00e0 soprannaturali.\nUgo di San Vittore fu il primo filosofo cristiano a realizzare un'opera sistematica di teologia, il \"De sacramentis christianae fidei\", scritta tra il 1136 e il 1141.\nI vittorini per quanto riguarda la filosofia scolastica quindi furono tra i primi a trattare in maniera compiuta nelle loro opere un contemperamento tra scienza e fede: la realt\u00e0 razionale in definitiva era considerata all'interno delle pi\u00f9 ampie verit\u00e0 della rivelazione delle Sacre Scritture, attraverso le quali proveniva la luce e l'ispirazione per la comprensione del sapere profano."}
{"id": "793926", "revid": "36426", "url": "https://it.wikipedia.org/wiki?curid=793926", "title": "Priori", "text": ""}
{"id": "793932", "revid": "1543377", "url": "https://it.wikipedia.org/wiki?curid=793932", "title": "Histonium", "text": "Histonium (, \"Hist\u00f3nion\" in greco antico) era un'antica citt\u00e0 del popolo italico dei Frentani, corrispondente all'odierna Vasto, noto in quanto sito archeologico italiano.\nStoria.\nHistonium, secondo la tradizione mitica, viene fatta fondare da Diomede, il condottiero greco, esule dopo la guerra di Troia. I coloni greci furono indotti a stabilirsi in loco per via dell'industria ed il commercio della lana. Dal punto di vista storico e archeologico Vasto rientrava nel comparto etnico-territoriale dei Frentani, popolazione italica che occupava gran parte dell'attuale costa abruzzese meridionale. In seguito alla conquista romana (305 a.C.) il centro frentano si dot\u00f2 di vari edifici pubblici, in parte ancora visibili oggi. Nel 91 a.C. il popolo di Histonium, insieme a tutti i popoli italici prende parte alla confederazione dei popoli italici per ottenere il titolo di municipio. Fabio Massimo fece restaurare il campidoglio. La citt\u00e0 fu devastata da Silla nella lotta contro Massimo. La citt\u00e0 fu ricostruita e, nel 117 venne inserita nella regio del Sannio. In seguito la citt\u00e0 man mano perse d'importanza e decadde. I vari edifici romani furono saccheggiati durante le invasioni barbariche subendone anche le lotte che si susseguirono fino in epoca feudale.\nI villaggi di Punta Penna.\nIn localit\u00e0 Punta Penna esistevano tre villaggi d'epoca neolitica e italica, Pennaluce (dove si trova oggi la chiesetta della Madonna), Punta d'Erce (che si trovava presso la riserva naturale di Punta Aderci) e Buca, tra Punta e Pennaluce.\nPunta d'Erce (oggi area naturale di Punta Aderci), situata a nord di Punta Penna. A poca distanza da questo villaggio sorgeva anche Buca. Dall'opera di Romanellisi apprende che degli studi sul sito vennero effettuati da Lucio Canacci nel XVI secolo, scoprendo un teatro, due templi e resti di mura, colonne, tegoloni (sepolcri), ruderi di acquedotto. Si trovavano esattamente presso l'antica Via Traiano-Frentana che conduceva da Anxanum (Lanciano) a Histonium, piegando verso il sito di Termoli, fino a Brindisi.\nIl castello di Erce resistette alle devastazioni degli ungari e dei crociati di Enrico VI nel 1194, poi Colle Martino (Pennaluce), dove papa Alessandro III approd\u00f2 nel 1176 in visita nella Citt\u00e0 del Vasto, per confermare i possedimenti all'Abbazia di San Giovanni in Venere. Il castello di Erce aveva una chiesa dedicata a San Martino nel 1345. \nLa denominazione potrebbe provenire dal greco \"HERCOS\" (recinto fortificato) oppure \"ERCE\" derivato dal latino \"ARX\" (sommit\u00e0), facendo ipotizzare che vi si trovasse un'acropoli o una roccaforte; oppure il nome deriverebbe da \"ARKHAIOS\" (cio\u00e8 antico) per giustificare la presenza remota del sito, considerando che in queste zone esisteva una colonizza greca, prima dell'arrivo degli italici. Per le campagne di scavi condotte dall'Universit\u00e0 degli Studi \"Gabriele d'Annunzio\" di Chieti, si pu\u00f2 dire che il sito era abitato sin dal I millennio a.C. per i fondaci di capanne. Si ipotizza anche la presenza di un \"lucus\" ossia Bosco Sacro (in riferimento al toponimo Pennaluce -Pinna de Luco); trattandosi soltanto di congetture, per una citazione dello storico Muzio Febonio nella \"Storia della Marsica\" (XVI secolo) riguardante la presenza di una colona nella costa vastese, si pensa che il tempio potesse essere dedicato alla dea Angizia, oppure vi si venerava Cerere o Ercole. In localit\u00e0 Selvotta venne rinvenuta la lapide che riporta: \"HERRCVLI EX VOTO ARAM / L.SCANTIVS / L LIB.MODESTVS.MAG. / AVG.MAG.LARVM. AVGVST. / M AG. / CERIALLIVM VRBANORVM\", riferita a Lucio Scanzio Modesto, capo dei cereali urbani (sacerdoti addetti alla citt\u00e0).\nIl sito archeologico.\nUrbanistica dell'antico Histonium.\nLa configurazione urbanistica di Vasto, ancorata ai sistemi di edificazione romanici e medievali, in prevalenza nell'agglomerato del centro storico, \u00e8 il processo di una riedificazione della citt\u00e0 sulle rovine di quella romana di \"Histonium\", almeno per una larga porzione della parte storica, detta \"Guasto d'Aimone\" (o rione San Pietro). Come concezione urbanistica, Vasto risale al periodo romano della conquista del I secolo a.C., quando divenne municipium con la denominazione che conosciamo, vantava un Campidoglio, numerosi templi dedicate alle divinit\u00e0 romane, eretto sopra i preesistenti italici dei Frentani, edifici pubblici e privati di notevole importanza, inclusi l'anfiteatro e le terme.\nMan mano che le civilt\u00e0 si sono avvicendate, la conformazione urbanistica, legata alla naturale espansione demografica e sociale, non sub\u00ec sensibili mutamenti, ancorata ai vecchi schemi del periodo medioevale. Si parla dell'epoca dell'XI-XIV secolo, quando Vasto ebbe una riassetto urbanistico con la costruzione del rione \"Guasto Gisone\", ossia la parte attorno la chiesa collegiata di Santa Maria Maggiore, con la Loggia Amblingh, e la porzione convessa volta su Piazza G. Rossetti. Le costruzioni dei cittadini pi\u00f9 facoltosi erano sistemate dentro la cerchia muraria completata nel primo trentennio del '400 durante il governo di Jacopo Caldora, che ristruttur\u00f2 ampiamente anche il castello. Al di fuori delle mura stavano le abitazioni povere dei contadini, ancora oggi \u00e8 possibile vedere una netta divisione di stile leggendo la toponomastica della citt\u00e0, visibile soprattutto nei tratti del Corso Garibaldi, via Roma, via Vittorio Veneto, via Giulia, via Naumachia, via Francesco Crispi e via Istonia.\nGli agglomerati urbani nel Medioevo sorgevano attorno a qualche edificio di notevole portata, come una chiesa parrocchia (a Vasto si hanno gli esempi di chiesa-fortezza di Santa Maria Maggiore e San Pietro, dove si rifugiavano i civili durante le incursioni via terra e via mare), oppure un castello. Il caratteristico borgo, singolare nella sua conformazione, sorto all'interno dell'area di Santa Maria Maggiore, costituisce forse il classico esempio di tale schema. Al centro la torre maestra del campanile, detta \"Battaglia\", cio\u00e8 il nucleo difensivo, sulla quale venne innalzata la cella campanaria, e poi le tre navate della chiesa (XVIII secolo); all'intorno un dedalo di piccole vie con sviluppo circolare (via Santa Maria Maggiore, via Giosia, via Tiziano, via Tripoli, via Lupacchino, via San Gaetanello, Piazza Mattioli, Porta Catena, Loggia Amblingh), strettoie varie, delimitate da costruzioni, non superiori a tre piani, sorte a seconda delle esigenze demografiche.\nCon l'espansione edilizia, nella prima met\u00e0 del XIV secolo si ebbe la fusione dei due \"Guasti\" in un solo comune; a determinare il confine dei due borghi della vecchia Histonium a settentrione legata al Gastaldo d'Aimone (che prese poi il nome del \"Vasto\"), c'era la via Corsea, oggi Corso De Parma. Definito l'assetto tipico del quartiere di Gisone, quello pi\u00f9 grande che sorge sulla citt\u00e0 romana \u00e8 il pi\u00f9 interessante, dove a partire dagli anni '50 sono riaffiorati parecchi reperti archeologici: l'area risulta compresa in linea di massima, tra via Roma (fuori Porta Nuova) a nord, e via Barbarotta a sud, dentro la cui area si snoda quattro file di due isolati rettangolari che si sviluppano su strade perfettamente ortogonali, con i lati pi\u00f9 corti localizzati sugli assi delle strade trasversali. Si notano due altri fila di isolati con lati corti dislocati sugli assi delle strade longitudinali, con delimitazioni tra via Marchesani fino al vecchio muro delle Lame (attuale via Adriatica).Nella prima parte si riscontra il tipico esempio dell'urbanistica romana detta \"per scanna\", con tecnica costruttiva allungata con i lati corti in corrispondenza degli assi trasversali, che costituiscono i cosiddetti cardi. Infatti il Corso Palizzi \u00e8 considerato il \"cardo maximus\", e il Corso Dante il \"decumanus maximus\", mentre altri cardi sono costituiti da Corso Plebiscito e di via Adriatica. I decumani minori sono via Anelli, via San Teodoro, via San Francesco d'Assisi, via Laccetti, via Lago.\nC'\u00e8 poi una seconda traccia di isolati che la caratteristica costruttiva, detta \"per strigas\", con i lati corti degli isolati attestati sui decumani, il cui raccordo \u00e8 costituito dall'asse longitudinale di via Laccetti-via Lago, il decumano. I cardi di quest'area sono le vie San Pietro, via Osidia, via Beniamino Laccetti, via Pampani, via Marchesani, mentre i decumani sono via Valerico Laccetti, via Barbarotta. I lati realizzati per strigas sono abbastanza conservati, gli altri nella zona orientale nel corso dei secoli hanno subito notevoli modifiche. Il gruppo di via comprese tra via Roma, via Crispi e via Roma nord, strada Barbarotta sud, Corso Plebiscito-via Marchesani-via Sant'Antonio-via San Pietro, risalgono per il tracciato all'epoca romana (I secolo a.C. - I secolo d.C.), le scoperte archeologiche hanno infatti rivelato la pavimentazione originaria sotto gran parte lo strato di calpestio delle singole case, specialmente nell'area di San Pietro.\nNella zona del Muro delle Lame, teatro di varie scoperte, anche dopo la tragica frana del 1956 che inghiott\u00ec una consistente porzione del quartiere, ci fu l'affioramento della parte stradale della Via Frentana-Traianea, di un pavimento a mosaico di grande valore, e delle fondamenta dell'edificio termale presso l'ex convento di San Francesco. Nella parte di via Anelli, all'altezza della Scuola d'Arte, \u00e8 ancora visibile un muro di 20 metri risalente all'epoca romana, nella facciata di una casa civile; in via Pampani nel 1854 venne estratto un pavimento musivo, lungo via Santa Maria Maggiore sono visibili tracce di antiche fondazioni, che corrispondono all'anfiteatro di Piazza Rossetti, in via Tagliamento affiorano resti di un muro in \"opus caementitia\". In via B. Laccetti la chiesetta della Trinit\u00e0 poggia su fondamenta di un'abitazione romana, con visibili resti sulla destra.\nL'antica Histonium andava fiera dei suoi monumenti, di cui si ha notizia dell'anfiteatro romano in Piazza Rossetti, (di cui una porzione \u00e8 visibile sotto teca di vetro allo sbocco di via Cavour sulla piazza) fuori dal perimetro urbano, realizzato in opus cementizia: misurava circa 225 piedi (67 m ca.) di lunghezza per 210 (62 m) di larghezza. Gli edifici situati nella parte nord-est della piazza sorgono a forma ellittica, presso la Torre di Bassano, segno che dopo la caduta di Roma, l'anfiteatro fu smantellato per ricavarci materiale di costruzione di nuove case, se si tiene conto che il vicino Castello Caldoresco era collegato con la cinta di difesa al torrione cilindrico di Bassano, per costruire un baluardo contro le scorrerie dei turchi, che spesso sbarcati alla Marina, risalivano il pendio della cappella di Santa Maria della Catena per saccheggiare la citt\u00e0, bench\u00e9 i cittadini fossero messi al corrente del pericolo abbastanza prima, grazie alla Torre Battaglia della chiesa di Santa Maria. La presenza vicino alla piazza di tal \"via Naumachia\", a fianco della chiesa dell'Addolorata, ha fatto ipotizzare che l'anfiteatro fosse stato usato anche per le celebri battaglie navali, inscenate anche a Roma. Un'alluvione avvenuta nel tardo impero romano ricoperse l'anfiteatro di fango, determinando di fatto l'abbandono; l'ipotesi sul fatto che l'anfiteatro fosse usato anche per questi spettacoli \u00e8 fornita dalla presenza degli acquedotti di alimentazione idrica: nel 1614 furono rinvenute in via Lago delle condotte, che si dirigevano verso le chiese di San Giovanni dei Templari e di San Pietro (il Murello), l'acquedotto delle Luci invece era gi\u00e0 disseccato, e serv\u00ec per i mulini dell'Angrella, in quanto le acque giacevano copiose nel vallone dopo aver servito i bisogni della popolazione, e dopo aver alimentato la fontana di Porta Palazzo, Porta Castello e della Piazza.\nQuesto acquedotto fu usato dai vastesi sino alla costruzione del moderno acquedotto del Sinello nel 1926, successivamente il percorso venne dirottato verso una fontana di via Tre Segni sotto la villa comunale, dove c'era una forte pressione; oggi la condotta \u00e8 disseccata per mancata manutenzione gi\u00e0 dai secoli XVII-XVIII secolo, e forse per la dispersione delle acque e per le infiltrazioni nel terreno poroso del centro storico, avvennero a Vasto varie frane, anche importanti, di cui l'ultima catastrofica del 1956.\nHistonium era dotata anche di templi, di cui si ha riferimento da antichi documenti, riordinati dallo storico Luigi Marchesani: quello dedicato al dio Elio si trovava presso la chiesa di Sant'Antonio di Padova, sopra cui oggi poggia la cappella della Madonna delle Grazie, quello della dea Cerere si trovava nell'area dove venne eretta la chiesa collegiata di San Pietro, il tempio di Giove Delicheno o Ammone sorgeva presso Piazza del Popolo, insieme al vicino tempio di Bacco. In localit\u00e0 Selvotta si trovava il tempio di Ercole, con la lapide conservata nel Museo archeologico del Palazzo d'Avalos.\nAltre testimonianze epigrafiche sono conservate nel Palazzo d'Avalos, insieme a sculture come il busto in marmo con basamento, che componeva la scultura del poeta vastese Lucio Valerio Pudente, un busto acefalo di donna, diverse statue e lucerne in terracotta, idoli in bronzo. \nInfatti dalle lapidi di ha la testimonianza dei politici e dei magistrati che avevano ottenuto privilegi da Roma, come Caio Hosidio Geta, che nel 43 d.C. fu legato dell'Imperatore Claudio, al comando dell'esercito romano, sbaragliando i nemici in Inghilterra; divenne console e ricevette le insegne del trionfo a carico dell'impero, testimonianza se ne ha dai resti del monumento pedestre che gli venne dedicato a Histonium. Poi vi fu Publio Paquio Sceva, questore e giudice, pretore dell'erario e proconsole di Cipro. Il suo sepolcro si conserva nel museo del Palazzo d'Avalos, con la sua sepoltura e della moglie Flavia; poi Marco Bebio che fu edile della citt\u00e0, e questore e sacerdote, nominato dall'imperatore Tito Flavio Vespasiano. Alla sua morte gli histoniensi gli eressero una statua, di cui si conservano elementi nei musi civici.\nIl personaggio di maggiore spicco fu il poeta decorato d'alloro al Campidoglio (106 d.C.), Lucio Valerio Pudente, nominato da Antonino Pio procuratore delle imposte a Isernia. Le famiglie maggiori di Histonium erano i Didia, gli Helvidia e i Vibia. \nDi Histonium si trovano tracce anche di necropoli: la pi\u00f9 grande risalente all'epoca italica (V-II sec a.C.) si trovava lungo viale Incoronata, le sepolture erano allineate lungo la via del tratturo che collegava le citt\u00e0 di Egnazia, Anxanum, Ortona, Larinum, Cliternia; in corrispondenza della citt\u00e0, le tombe si dispongono lungo i lati nord e ovest, e una via lastricata che forse scendeva al mare presso la chiesa della Madonna delle Grazie, si scoprirono due tratti che racchiudevano l'area di un grande cimitero.La prima parte comprende via Crispi e via Roma sud, il vallone San Sebastiano ad ovest e la chiesa della Madonna delle Grazie ad est, con tombe a tegoloni, pavimento musivi, in \"opus spicatum\" e cementizia, con rivestimento in \"opus reticulatum\"; dal vallone di San Sebastiano le tombe perdono l'orientamento est-ovest per assumere uno a nord-sud, proseguendo in Piazza Diamante, scendendo a sud sino a Piazza Barbacani, dove si hanno i ritrovamenti maggiori. La forma tipica di sepoltura \u00e8 l'inumazione, mentre l'incinerazione seppur presente, \u00e8 assai rara, la tipologia di costruzione dei sepolcri \u00e8 a tegoloni, con copertura a cappuccina, ma ce ne dovevano essere di altri tipi, come testimonia il sarcofago monumentale di P. Paquius Sceva, che implica una tomba di notevoli proporzioni. Di queste tombe, molti ritrovamenti sono stati fatti nell'area di Santa Maria del Soccorso, dove si trova una cappella, con pavimenti musivi rinvenuti fuori dall'abitato, coincidendo nell'area della Madonna delle Grazie, e in quelli in \"opus spicatum\" presso la stessa area, e nei nuclei sepolcrali rinvenuti nell'area conventuale di Santa Lucia, fuori Vasto.\nAlcune lapidi, tra le meglio leggibili, riportano, nella traduzione: di Faustina, vissuta 15 anni / di Caio Figellio Frontone vissuto 9 anni otto mesi e due giorni (presso la chiesa di Santa Maria Maggiore / di Tito Giulio Hilari Pudente (presso la raccolta dei baroni Genova Rulli) / di Mevia Vittoria dedicata alla sorella Cassandra (rinvenuta in Piazza Barbacani)."}
{"id": "793934", "revid": "1573940", "url": "https://it.wikipedia.org/wiki?curid=793934", "title": "Lyc\u00e9e Fran\u00e7ais Charles de Gaulle", "text": "Il Lyc\u00e9e Fran\u00e7ais Charles de Gaulle \u00e8 un comprensorio scolastico in lingua francese di South Kensington, Londra.\nEsso impartisce corsi di istruzione primaria e secondaria.\nFondato nel 1915, l'istituto ha pi\u00f9 di 3\u00a0000 iscritti dai 3 ai 18 anni.\nSi tratta di un punto di riferimento importante per la folta comunit\u00e0 francese residente a Londra. I risultati accademici agli esami del Baccalaur\u00e9at sono ottimi se si considera il fatto che si tratta di un istituto francese all'estero."}
{"id": "793935", "revid": "124502114", "url": "https://it.wikipedia.org/wiki?curid=793935", "title": "Espansione TV", "text": "Espansione TV \u00e8 un'emittente televisiva di Como, fondata da Maurizio Giunco e Felice Bernasconi nel gennaio del 1982.\nL'attuale sede \u00e8 in via Sant'Abbondio 4 a Como e il bacino di utenza comprende la Lombardia, una parte del Piemonte e la Svizzera italiana.\nStoria.\nGli albori.\nEspansione TV nacque a Como nel gennaio 1982, per iniziativa di Maurizio Giunco e di Felice Bernasconi, e il suo primo canale dal quale irradi\u00f2 il suo segnale \u00e8 l'UHF 68. Espansione TV all'inizio ripeteva i programmi di Telenova, quindi quelli di Telecity Lombardia. Nel 1983 l'emittente acquis\u00ec anche i canali UHF 46 e 66 e allarg\u00f2 il proprio bacino di utenza. Alla guida dell'emittente venne chiamato il regista Massimo Giordano al quale venne assegnato il delicato incarico di formare il personale tecnico e giornalistico per poi dare inizio alla programmazione propria con un telegiornale locale (Etg, Espansione Tele Giornale), incontri di basket, le partite del Como Calcio, tutti firmati dallo stesso Giordano. Fra il 1984 e il 1985 Espansione TV, ormai autonoma, irradi\u00f2 i suoi programmi anche su alcuni canali che giungevano fino a Milano citt\u00e0. Il primo direttore del tg di Espansione TV \u00e8 stato Gianni De Simoni, con la cui direzione esordirono Luca Michelli, Roberta Bernasconi, Stefania Cioce e Franco Tagliaferri.\nDopo un primo periodo sperimentale, inizi\u00f2 le proprie trasmissioni, irradiando film, telefilm, sport (con le partite del ) e informazione (con il telegiornale \"Etg\").\nTramite nuove frequenze Espansione TV aument\u00f2 il proprio bacino di utenza, arrivando fino in provincia di Milano.\nL'acquisizione di Antennatre.\nNel 1987 il gruppo editoriale di Espansione TV divent\u00f2 proprietario di Antennatre, storico marchio del panorama locale e successivamente rilev\u00f2 anche Teleradio Porlezza.\nVennero attuate due operazioni: rafforzare l'emittente comasca e ridare il lustro degli albori alla televisione con sede a Legnano. Per la gestione tecnica delle due emittenti venne riconfermato l'incarico a Massimo Giordano con il doppio ruolo di Responsabile della Qualit\u00e0 e del personale di Produzione. La redazione giornalistica, affidata alla direzione di Adolfo Caldarini, penna storica de La Notte e futuro direttore del Corriere di Como, divent\u00f2 il punto forte, seguendo da vicino i grandi fatti di cronaca: nel 1987 la rete fu in prima linea per dare in diretta informazioni riguardo all'alluvione in Valtellina e nel 1996, con la venuta sul Lario di Papa Giovanni Paolo II, l'emittente comasca forn\u00ec, con la regia di Massimo Giordano e Renzo Pesci, le immagini della cerimonia a diverse televisioni nazionali e internazionali.\nOggi.\nNegli ultimi anni l'emittente \u00e8 diventata a diffusione regionale grazie all'avvento del digitale terrestre. Ha coprodotto e diffuso a livello nazionale programmi sportivi come \"Supersea\" e \"Hard trek\". Il rotocalco \"Al 9000\" e il programma \"Professione Donna\" sono stati sostituiti prima dal contenitore \"Zero Tre Uno\", meno rivolto all'informazione e con un particolare riguardo all'intrattenimento, e successivamente da \"Angoli\", un salotto di attualit\u00e0 e costume, condotto da Dolores Longhi. Un anno prima \u00e8 avvenuto l'inserimento della propria programmazione all'interno del bouquet del digitale terrestre di Telereporter per poi passare nel 2013 a quello di Telelombardia.\nL'informazione conta su approfondimenti settimanali e periodici. Il punto di forza \u00e8 \"Etg\", il telegiornale trasmesso alle 12.30, 19.30, 21 e 22.30, seguito da decine di migliaia di telespettatori. In redazione Michela Vitale, Anna Campaniello, Vittoria Dolci, Silvia Legnani, Elisa Santamaria e Caterina Zita.\nAll'inizio del 2007 il telegiornale di Espansione TV sal\u00ec alla ribalta delle cronache per numerosi scoop riguardanti la cosiddetta Strage di Erba, per la quale sono stati condannati in via definitiva Olindo Romano e Rosa Bazzi.\nNel 2009 venne potenziato il sito web ufficiale. Il portale offre la possibilit\u00e0 di vedere la diretta dell'emittente in streaming video e, in differita on demand, i notiziari, gli appuntamenti, i servizi principali. Sul sito \u00e8 possibile consultare il palinsesto giornaliero e settimanale dei programmi dell'emittente. Negli anni successivi, fino al 2021, sono state implementate le produzioni giornalistiche con l'introduzione del talk show \"Nessun Dorma\", della striscia quotidiana di cronaca \"Presa Diretta\", la trasmissione di calcio \"Il Barbiere\", l'approfondimento sulle tematiche transfrontaliere tra Italia e Svizzera \"Border - Storie di Confine\" e la trasmissione \"Etg+ Today\", in onda ogni mattina in diretta da un angolo diverso della Lombardia.\nIl direttore responsabile \u00e8 Andrea Bambace. Il direttore dei programmi \u00e8 Carlo Nicolella e il responsabile tecnico \u00e8 Mauro Maggi. Il consiglio di amministrazione \u00e8 composto da Alberto Stefani (presidente), Mario Rapisarda (amministratore delegato) ed Emanuele Ghielmetti (consigliere). "}
{"id": "793939", "revid": "84184", "url": "https://it.wikipedia.org/wiki?curid=793939", "title": "Abbazia di San Vittore (Parigi)", "text": "La reale abbazia di San Vittore fu fondata da Guglielmo di Champeaux nei pressi di Parigi nel 1108, dopo che egli entr\u00f2 in contrasto con Pietro Abelardo circa la disputa sugli universali.\nStoria.\nL'abbazia ospitava una comunit\u00e0 di canonici regolari che seguivano la regola di sant'Agostino e vi fu fondata una scuola per l'insegnamento della filosofia, della teologia e del diritto. Soprattutto in campo filosofico-teologico raggiunse degli importanti vertici nella cultura scolastica, in quella che fu chiamata appunto scuola di San Vittore e che ebbe tra i suoi maggiori esponenti Ugo di San Vittore e Riccardo.\nAttraverso le generose donazioni di papi, re, regine e nobili, l'abbazia fu presto arricchita di ricche dotazioni e numerose case di canonici regolari entrarono sotto la sua influenza, comprese alcune abbazie anche fuori dai confini francesi: la chiesa e l'abbazia di Santa Genoveffa (Parigi), Wigmore nel Galles, Sant'Agostino (Bristol), Santa Caterina (Waterford), Saint Thomas (Dublino) e San Pietro ad Aram (Napoli).\nRe Luigi VIII di Francia nomin\u00f2 almeno quaranta abbazie dell'ordine di San Vittore nel suo testamento e lasci\u00f2 tutti i suoi gioielli per la costruzione della chiesa abbaziale e 4.000 sterline da dividere tra gli istituti monastici. Entro il XIII secolo, durante la sua massima fioritura, alcuni cardinali e almeno otto significativi abati erano usciti dai suoi membri.\nTra gli intellettuali e gli studiosi attratti a San Vittore si ricordano Ugo di San Vittore, Pietro Lombardo e San Tommaso Becket. Insieme alla scuola abbaziale di Santa Genoveffa e a quella cattedrale di Notre Dame di Parigi, la scuola di San Vittore diede impulso alla nascita dell'Universit\u00e0 di Parigi.\nL'abbazia si trov\u00f2 in serie difficolt\u00e0, pi\u00f9 tardi, quando fu tacciata di Giansenismo, e fin\u00ec per essere distrutta durante la Rivoluzione francese. Si trovava nell'attuale comune di Boissise-le-Roi."}
{"id": "793940", "revid": "6603141", "url": "https://it.wikipedia.org/wiki?curid=793940", "title": "Lyc\u00e9e fran\u00e7ais Charles de Gaulle", "text": ""}
{"id": "793941", "revid": "1543377", "url": "https://it.wikipedia.org/wiki?curid=793941", "title": "Idruro di palladio", "text": "Il composto chimico noto come idruro di palladio (in inglese palladium hydride) \u00e8 formato da una matrice di palladio metallico che contiene una quantit\u00e0 sostanziale ma variabile (anche in rapporto alla pressione) d'idrogeno anionico adeso al suo reticolo cristallino (legato ionicamente alla nuvola elettronica metallica).\nInsolite propriet\u00e0 di adsorbimento.\nA temperatura ambiente ed a pressione atmosferica, il palladio pu\u00f2 adsorbire fino a 900 volte il suo volume in idrogeno. Questa rimarchevole propriet\u00e0 consente al palladio di immagazzinare quantit\u00e0 sostanziali d'idrogeno in modo sicuro, . I dettagli di come avvenga questo processo di adsorbimento sono scarsamente conosciuti. Una migliore comprensione di quello che capita a livello molecolare, come ogni possibile transizione di fase che avvenga via via che l'idrogeno riempie gli ultra-microscopici interstizi del metallo, e l'esatta azione dei difetti microscopici nel materiale, .\nStoria.\nL'assorbimento dell'idrogeno gassoso da parte del palladio venne notato per la prima volta da Thomas Graham nel 1866, e l'assorbimento dell'idrogeno prodotto per elettrolisi (dove si verificava una ridotta emissione di H2 gassoso perch\u00e9 veniva assorbito dal catodo in palladio), venne documentata per la prima volta nel 1939.\nStruttura chimica e propriet\u00e0.\nL'adsorbimento di idrogeno sul palladio produce due fasi diverse, entrambe contenenti atomi metallici di palladio in un reticolo cubico a facce centrate (fcc), che corrisponde alla stessa struttura del palladio metallico puro. Alle basse concentrazioni (fino a PdH0,02) il lattice di palladio si espande lievemente, passando da 3,889 \u00c5 (\u00e5ngstr\u00f6m) a 3,895 \u00c5.\nAl di sopra di questa concentrazione appare una seconda fase con una distanza costante del lattice di 4,025 \u00c5. Entrambe le fasi coesistono fino alla composizione chimica PdH0,58 quando scompare la fase alfa. Studi di diffrazione neutronica mostrano che gli atomi di idrogeno occupano in modo random gli interstizi a forma di ottaedro nel lattice metallico (nel lattice \"fcc\" esiste una cavit\u00e0 ottaedrica per ciascun atomo di metallo). Il limite d'adsorbimento alle pressioni normali \u00e8 pari a PdH0,7, indicando che circa il 70% delle cavit\u00e0 ottaedriche sono occupate. L'assorbimento dell'idrogeno \u00e8 reversibile, e questo diffonde rapidamente attraverso il lattice metallico. La conduttivit\u00e0 metallica si riduce progressivamente con l'assorbimento dell'idrogeno, fino a circa PdH0,5, quando il solido diventa un semiconduttore.\nProcesso di adsorbimento alla superficie del palladio.\nGrazie alla microscopia a scansione a effetto tunnel \u00e8 stato dimostrato che il processo di absorbimento dell'idrogeno richiede aggregati di almeno tre lacune nella superficie del cristallo per promuovere la dissociazione della molecola di idrogeno.\nLa ragione di questo comportamento chimico e la particolare struttura dei trimeri \u00e8 stata analizzata.\nUtilizzi dell'idruro di palladio.\nElettrodo di riferimento in biologia.\nDa qualche decennio si studia l'utilizzo del HPd+ come elettrodo di riferimento nell'esplorazione di sostanze e tessuti biologici.\nSeparatore industriale di gas.\nL'absorbimento dell'idrogeno \u00e8 reversibile ed altamente selettivo. Industrialmente si utilizza un separatore a diffusione basato sul palladio. Il gas impuro viene fatto passare attraverso tubi con pareti interne ricoperte da una lega sottile in argento-palladio. L'idrogeno e il deuterio diffondono prontamente attraverso la sottile membrana in lega. Il gas che attraversa \u00e8 puro ed \u00e8 pronto all'utilizzo. Il palladio viene messo in lega con l'argento per migliorare la sua resistenza. Per assicurare che si eviti la formazione della fase beta, dal momento che l'espansione del lattice prima descritta causerebbe distorsioni e fessurazioni della membrana, si mantiene la temperatura sopra i 300\u00b0 Celsius\nEsperimenti di fusione fredda.\nGli elettrodi in palladio sono stati utilizzati particolarmente nell'ambito di esperimenti da parte di alcuni tecnologi, che li hanno spiegati come processi di fusione fredda\n, come quelli eseguiti negli anni 1980-1990 da Martin Fleischmann e Stanley Pons, discussi scienziati dell'University of Utah, che esplorando alcune propriet\u00e0 del deuteruro adsorbito dal lattice di palladio, e \"stabilizzato\" dalla nube elettronica attorno al nucleo di palladio, ipotizzarono che aiutasse a superare la repulsione elettrostatica tra atomi di deuterio (o idrogeno), permettendo la fusione dell'idrogeno a densit\u00e0, pressioni e temperature estremamente inferiori rispetto a quelle (tipiche del nucleo stellare) che altrimenti sarebbero state richieste.\nNonostante tutto, nessun esperimento di fusione fredda ha raggiunto risultati del tutto conclusivi come positivi, e inoltre la possibilit\u00e0 teorica che il palladio possa forzare i nuclei d'idrogeno a raggiungere le distanze necessarie alla fusione nucleare \u00e8 oggetto di forte disputa."}
{"id": "793942", "revid": "125679564", "url": "https://it.wikipedia.org/wiki?curid=793942", "title": "Papiro di Artemidoro", "text": "Il papiro di Artemidoro \u00e8 un imponente papiro datato da alcuni studiosi all'inizio del I secolo e che riporta il testo di un'antica opera di geografia, attribuita da alcuni al geografo antico Artemidoro di Efeso.\nSull'effettiva autenticit\u00e0 del papiro si dibatte da anni, a causa dei dubbi sollevati principalmente da numerosi contributi di Luciano Canfora, non condivisi per\u00f2 da una parte della comunit\u00e0 scientifica. Inoltre, i risultati di concordano sull'improbabilit\u00e0 che l'inchiostro utilizzato sul papiro possa risalire a duemila anni fa, convincendo quindi il MiBAC a promuovere ulteriori indagini con la spettroscopia Raman e la spettrofotometria.\nComposizione materiale.\nIl papiro \u00e8 alto 32,5 centimetri e lungo circa due metri e mezzo, ed \u00e8 frammentato in molteplici pezzi: la prima parte si compone di un frammento di cm 27,5 x cm 32,5 contenente l\"'agraphon\" (parte non scritta) e la colonna I; la seconda parte si compone di tre frammenti (a, b e c) che costituiscono le colonne II e III del testo; la terza parte, ampia oltre cm 93,5, \u00e8 composta da circa venti frammenti e contiene una carta geografica, le colonne IV e V del testo e un vasto frammento con raffigurazioni di mani, piedi e volti; la quarta parte contiene un disegno. Il \"verso\" del papiro \u00e8 completamente coperto di disegni. Il rotolo appare perci\u00f2 mutilo all'inizio e alla fine e presenta numerose mancanze al proprio interno: delle colonne di scrittura, ad esempio, la II e la III sono molto danneggiate. Le colonne di scrittura sono di ampiezza alquanto irregolare, oscillante fra i 10 e i 16\u00a0cm; inoltre la lunghezza delle colonne varia dai 38 righi della colonna IV ai 45 righi della colonna V.\nContenuto.\nIl papiro contiene un testo geografico: nelle prime due o tre colonne vi \u00e8 un proemio nel quale la geografia viene messa in rapporto e a confronto con la filosofia; nelle colonne IV e V, invece, si trova un'informazione sulla divisione amministrativa della Spagna, ripartita nelle due province Tarraconese e Betica, poi un periplo della Spagna a partire dai Pirenei e dal promontorio di Afrodite Pirenaica fino al promontorio degli Artabri nell'Oceano Atlantico. La coincidenza (non perfetta) del testo relativo alla divisione amministrativa della Spagna con un frammento (fr. 21) del geografo Artemidoro di Efeso (II-I secolo a.C.) ha indotto gli studiosi Claudio Gallazzi e B\u00e4rbel Kramer a ritenere che il papiro conservasse parti del testo dei \"Geographoumena\" del geografo efesino.\nSono presenti, inoltre, nel papiro una carta geografica che, per vicinanza con il periplo della Spagna, si \u00e8 ritenuto dovesse raffigurare appunto una regione della penisola iberica, la Betica secondo un'ipotesi; nonch\u00e9 numerosi disegni di parti anatomiche (verosimilmente copie di parti di statue) sul \"recto\" e animali, reali o fantastici, sul \"verso\", accompagnati questi ultimi da didascalie.\nStoria del papiro.\nOrigine e datazione.\nSecondo il giudizio dei primi studiosi che l'hanno esaminato, Claudio Gallazzi, B\u00e4rbel Kramer e Salvatore Settis, il papiro sarebbe databile, su base paleografica, tra il I secolo a.C. e il I secolo d.C. \u00c8 stato proposto il raffronto con un papiro documentario di tarda et\u00e0 tolemaica, il cosiddetto \"Papiro di Cleopatra\", sebbene la scrittura del papiro . stato trovato all'interno di una maschera funeraria di cartapesta del I secolo d.C., insieme a pi\u00f9 di venti papiri documentari di periodo oscillante fra i regni di Nerone e di Domiziano: in assenza di riscontri oggettivi, anche questa notizia \u00e8 stata messa in dubbio; la notizia che il papiro provenisse da una maschera di cartapesta \u00e8 stata poi smentita.\nLe tre vite.\nSecondo i primi studiosi, la singolare e straordinaria compresenza di testo e disegni si spiegherebbe con una travagliata vicenda, nota come \"teoria delle tre vite\". Il papiro, destinato a essere una copia di lusso dei \"Geographoumena\", doveva contenere il testo dell'opera geografica intervallato da mappe (una modalit\u00e0 di costruzione dei manoscritti geografici di cui non possediamo alcun altro esempio da un'antichit\u00e0 cos\u00ec remota); un errore nella realizzazione della prima mappa, che avrebbe probabilmente dovuto essere una raffigurazione dell'intera Spagna, avrebbe causato l'interruzione della copiatura. Il papiro prodotto fino a quel momento, invece di essere distrutto, sarebbe stato riutilizzato come album per schizzi e bozzetti (\"cahier d'artiste\") per pittori che intendessero mostrare anticipatamente ai propri committenti i motivi iconografici da realizzare: di qui le raffigurazioni di animali sul \"verso\". Infine, esaurito lo spazio sul \"verso\", il papiro fu ancora impiegato negli spazi rimasti liberi sul \"recto\" (l\"'agraphon\" e lo spazio successivo alla colonna V), per contenere le esercitazioni grafiche dei giovani apprendisti pittori di bottega. Dopo pi\u00f9 di un secolo di reimpieghi, il papiro sarebbe divenuto carta da macero e utilizzato, insieme a altri papiri documentari, per farne cartapesta ad uso funerario.\nIn origine, , sostenuta autorevolmente, che il papiro sarebbe stato ritrovato in una maschera funeraria. Al momento della pubblicazione dell'edizione critica (marzo 2008) si \u00e8 saputo che non di una maschera si trattava, bens\u00ec di un ammasso di papiro macerato, che \u00abdoveva costituire l'imbottitura di una cavit\u00e0 non meglio precisabile\u00bb (p.\u00a060), come ad esempio il riempitivo per le fauci di un coccodrillo imbalsamato. Il processo di smontaggio e di salvataggio del papiro non \u00e8 affatto documentato: solo a seguito della pubblicazione dell'edizione critica, \u00e8 comparsa una foto che ritraeva il \"Konvolut\", ovvero l'ammasso di \"papier-mach\u00e9\", gi\u00e0 parzialmente smontato. Tale foto, secondo un articolo apparso su \"Quaderni di Storia\" sarebbe per\u00f2 stata manipolata (vedi oltre).\nStoria recente.\nDel papiro si \u00e8 cominciato a parlare fra i papirologi nei primi anni Novanta, quando il manufatto era di propriet\u00e0 di un collezionista tedesco; nel 1998 Gallazzi e Kramer pubblicarono, sull'\u00abArchiv f\u00fcr Papyrusforschung\u00bb, una prima dettagliata descrizione dell'oggetto. Nel 2004, quindi, il papiro \u00e8 stato acquistato dalla Fondazione per l'Arte della Compagnia di San Paolo di Torino per la somma di 2.750.000 euro. Qualche tempo dopo, esso \u00e8 stato oggetto della mostra \"Le tre vite del papiro di Artemidoro\", curata dai Settis e Gallazzi, e tenutasi a Torino, a palazzo Bricherasio, dall'8 febbraio al 7 maggio 2006. Terminata la mostra, il papiro \u00e8 stato trasferito presso il Laboratorio di Papirologia dell'Universit\u00e0 di Milano. Nel marzo 2008 \u00e8 stata inaugurata una mostra all'\u00c4gyptisches Museum und Papyrussammlung di Berlino. Inizialmente ne era stato promesso il deposito in comodato gratuito presso il Museo Egizio di Torino. Dal 7 ottobre 2014 \u00e8 esposto presso il Museo di Antichit\u00e0 di Torino.\nNel frattempo, dal settembre 2006, \u00e8 sorta un'accesa discussione, poich\u00e9 il filologo Luciano Canfora, dell'Universit\u00e0 di Bari, ha dichiarato che il papiro sarebbe un falso. La polemica, sorta in sedi scientifiche, \u00e8 stata poi rilanciata dai principali quotidiani nazionali e ha progressivamente coinvolto un numero crescente di studiosi. Nel 2018, il procuratore torinese Armando Spataro ha chiuso le indagini sostenendo l'inautenticit\u00e0 dell'oggetto. Tuttavia, all'istruttoria non far\u00e0 seguito alcun processo per truffa, poich\u00e9 gli eventuali reati - anche qualora si rivelassero provati - sarebbero comunque prescritti.\nIl dibattito su autenticit\u00e0 o falsit\u00e0.\nA giudizio di Canfora, occorre considerare due questioni. La prima \u00e8 che il papiro non pu\u00f2 essere di Artemidoro, come ritengono Gallazzi e Kramer, poich\u00e9 lo impediscono una lingua greca molto lontana dagli usi e dal lessico propri del II/I secolo a.C. e diverse contraddizioni fattuali che possono essere spiegate solo alla luce di evoluzioni posteriori delle conoscenze geografiche. La seconda questione \u00e8 che la cronologia del testo, qual \u00e8 ricavabile dalla lingua e dalle conoscenze del testo medesimo, \u00e8 molto tarda ed \u00e8 incompatibile con il fatto che quel testo si trovi su un rotolo di papiro, una forma di libro che fu presto soppiantata dal codice di pergamena. Inoltre, a denunciare la modernit\u00e0 dell'oggetto, ci sarebbe anche la presenza nel testo di alcune congetture formulate da critici moderni, che il redattore/autore ha introdotto nel papiro senza accorgersi della loro modernit\u00e0.\nLa ricerca di Canfora per individuare un possibile indiziato per il falso si \u00e8 infine appuntata su Costantino Simonidis, un calligrafo greco della met\u00e0 dell'Ottocento, celebre autore di molti falsi con cui tent\u00f2 (a volte riuscendoci) di ingannare studiosi di tutta Europa. Celebre il caso del falso Uranio, con cui gabb\u00f2 perfino Wilhelm Dindorf. Simonidis, di cui a Liverpool sono conservati alcuni falsi papiracei, ebbe particolare interesse per la geografia antica, come dimostra il falso periplo di Annone da lui realizzato.\nL'edizione critica da parte di Gallazzi, Kramer e Salvatore Settis (con la collaborazione di A.C. Cassio, A. Soldati e G. Adornato), presentata a Berlino nel marzo 2008, in occasione di una mostra dedicata al papiro di Artemidoro, ha apportato alcuni argomenti a difesa dell'autenticit\u00e0 del papiro:\nA questi e ad altri argomenti di questo tipo ha risposto Canfora con un ampio articolo sul \u00abCorriere della Sera\u00bb del 20 marzo 2008, nel quale si annunciava anche un nuovo prossimo intervento sul tema:\nUno studioso tedesco, J\u00fcrgen Hammerstaedt ha sostenuto la tesi dell'autenticit\u00e0 del papiro in base ad un'analisi filologica del testo che mostra, a suo dire, particolarit\u00e0 di cui un falsario dell'Ottocento non avrebbe potuto avere cognizione: tra di esse un modo di indicare le cifre (un segno chiamato sampi) che \u00e8 stato oggetto di studio e pubblicazione solo ai primi del Novecento. Va per\u00f2 detto che quella cifra si trova in iscrizioni dell'Asia Minore, .\nLa \"querelle\" si \u00e8 poi arricchita con l'ipotesi - di cui ha scritto sul \u00abCorriere della Sera\u00bb del 7 aprile 2008 lo storico dell'arte Maurizio Calvesi - secondo cui l'introduzione teorica sulla natura e i compiti della geografia (colonne I e II del papiro) nient'altro sarebbe che la traduzione in greco dell\"'Einleitung\" alla \"Erdkunde im Verh\u00e4ltniss zur Natur und zur Geschichte des Menschen\" di Karl Ritter, celebre studioso tedesco tra i fondatori della geografia moderna (nella traduzione francese \"G\u00e9ographie g\u00e9n\u00e9rale compar\u00e9e ou Science de la Terre dans ses rapports avec la nature et l'histoire de l'homme\", 1836).\nL'11 giugno 2008 il quotidiano romano \u00abLa Repubblica\u00bb ha pubblicato, come copertina culturale, un importante intervento di Anna Ottani Cavina, intitolato \"Un papiro di pieno Ottocento\", nel quale viene affermata la natura recentissima dei disegni figuranti nel cosiddetto papiro di Artemidoro.\nLa rivista \u00abStoria dell'Arte\u00bb, diretta da Maurizio Calvesi, presenta nel numero 119 (2008) un'amplissima recensione al volume laterziano \"Il papiro di Artemidoro\". La recensione affronta soprattutto gli aspetti storico-artistici del papiro di Artemidoro sostenendo che i disegni che occupano gran parte di esso non possono che essere opera di artisti moderni e fornisce ampi riscontri comparativi. Ma la novit\u00e0 principale dell'ampia recensione consiste nella scoperta della fonte moderna del proemio: si tratta della prefazione alla \"Erdkunde\" di Karl Ritter. La \u00abS\u00fcddeutsche Zeitung\u00bb (Monaco di Baviera) del 9 agosto 2008 d\u00e0 notizia della pubblicazione avvenuta in Italia di un saggio bilingue, curato da L. Canfora e L. Bossina, intitolato \"Wie kann das ein Artemidor-Papyrus sein?\", che fornisce ulteriori prove della falsificazione.\nIl 13 giugno 2008 si \u00e8 svolto a Oxford, presso il St. John's College, un convegno dedicato al reperto. Alla giornata hanno partecipato filologi (Nigel Wilson, Margarethe Billerbeck), storici (Nicholas Purcell), papirologi (Peter Parsons, Dirk Obbink), studiosi di geografia antica (Richard Talbert) e storici dell'arte (Gianfranco Adornato, Jas Elsner). Le opinioni espresse in quella sede sono state nettamente divergenti.\nL'impossibilit\u00e0 di attribuire ad Artemidoro il testo contenuto nel papiro che circola sotto tale nome \u00e8 stata illustrata nella seduta del 7 novembre 2008 del IV Workshop \"Variantology\" (5-8 novembre, Berlino-Napoli).\nSecondo Canfora, lo studio dei manuali settecenteschi di pittura consente di collocare nel giusto contesto storico la genesi del papiro: tra molteplici esempi, la tavola 13 del manuale di Charles-Antoine Jombert, \"Nouvelle m\u00e9thode pour apprendre \u00e0 dessiner sans ma\u00eetre\" (1740), \u00e8 identica ai disegni della parte centrale del \"recto\" del papiro. La somiglianza giunge fino alla disposizione dei disegni, per cui il papiro deve essere posteriore alla pubblicazione di questa tavola.\nA Mosca \u00e8 inoltre stato di recente ritrovato un elenco di manoscritti antichi posseduti da Constantin Simonidis, ma evidentemente falsi confezionati dallo stesso Simonidis: fra essi ve n'\u00e8 uno che s'intitola \"Geographia\". Simonidis nell'ultima fase della sua vita, dopo la diffusione della falsa notizia della sua morte, continu\u00f2 a lavorare indisturbato avendo come base l'Egitto (tent\u00f2 addirittura di farsi nominare vescovo in Etiopia), dov'era facile per lui procurarsi dell'autentico papiro antico.\nUna conclusiva messa a punto dell'intera vicenda \u00e8 nel volume apparso nel 2011 presso Sellerio: \"La meravigliosa storia del falso Artemidoro\". Una dettagliata rassegna bibliografica \u00e8 stata pubblicata nel 2011 da Federico Condello, per consentire agli studiosi di orientarsi nell'ormai fitta bibliografia sul tema.\nNel dicembre 2018 la Procura della Repubblica di Torino chiude le indagini dichiarando la non autenticit\u00e0 del papiro, additato come un falso ottocentesco del falsario greco Costantino Simonidis. Le conclusioni della magistratura sono state criticate da Salvatore Settis, gi\u00e0 sostenitore dell'autenticit\u00e0, e da Tomaso Montanari, che hanno lamentato che il procuratore Spataro non si sarebbe avvalso di consulenti scientifici.\nIl 16 giugno 2019 la trasmissione televisiva Report annuncia che, in seguito a ulteriori analisi spettroscopiche eseguite presso l'Istituto Centrale per la Patologia del Libro del Ministero per i beni e le attivit\u00e0 culturali e per il turismo, gli inchiostri del papiro di Artemidoro sarebbero risultati \"senza impurezze\" e inoltre che negli inchiostri sarebbe stata riscontrata la presenza di diamante esagonale, altro nome della lonsdaleite. Nel corso della trasmissione il diamante esagonale viene descritto dalla giornalista Giulia Presutti e dalla restauratrice Cecilia Hausmann come \"elemento che in natura si trova solo nelle rocce meteoriche, in Sri Lanka o in Canada\", \"quindi non in Egitto\", e come \"un prodotto industriale che nasce pi\u00f9 o meno nell\u2019Ottocento\". Il 17 giugno 2019 esce sulle pagine di Repubblica un articolo di Federico Condello (Universit\u00e0 di Bologna) che riporta e commenta le anticipazioni del servizio di Report, dando particolare risalto alle precisazioni sul diamante esagonale e concludendo che \u201ci tanti studiosi che in questi anni [...] hanno evitato di pronunciarsi trarranno coraggio dalla chimica e ammetteranno finalmente che qualcosa non va: lo si sapeva da tempo, ma non \u00e8 mai tardi per riconoscerlo. [...] nessuno, se intellettualmente onesto, pu\u00f2 dichiarare questo papiro autentico\u201d. Tuttavia le caratteristiche specificate nel servizio di Report non corrispondono a quelle del materiale chiamato diamante esagonale. La lonsdaleite \u00e8 uno tra i minerali pi\u00f9 rari, si presenta sempre in quantit\u00e0 minime e in forma di cristalli microscopici, e la sua classificazione come materiale distinto dal diamante \u00e8 stata inoltre messa in discussione. Sri Lanka e Canada non sono zone privilegiate di reperimento del minerale chiamato lonsdaleite, che si potrebbe trovare ovunque si siano verificati impatti di meteoriti (avvenuti in tutti i paesi e in tutte le aree geografiche del mondo), e la lonsdaleite non \u00e8 documentata come prodotto di procedimenti industriali del XIX secolo. \u00c8 stata infatti identificata la prima volta dagli scienziati solo negli anni sessanta del Novecento analizzando le rocce del Meteor Crater in Arizona, e in seguito \u00e8 stata trovata anche in altri siti sede di impatti meteoritici, Egitto compreso: \u00e8 stata per esempio individuata in Russia nel sito di Tunguska e nel cratere di Popigai, in Germania nel cratere di N\u00f6rdlingen, ed \u00e8 contenuta nel campione di roccia chiamato \"Ipazia\" trovato nel 1996 nella stessa area del deserto dell'Egitto sudoccidentale dove \u00e8 presente il vetro del deserto libico. Come per il diamante sintetico, le tecniche che permettono di produrre lonsdaleite artificialmente sono state messe a punto nel corso del XX secolo, e finora applicate solo a livello sperimentale: con tecnologie sofisticatissime si pu\u00f2 ottenere in laboratorio tramite compressione e riscaldamento di grafite, utilizzando presse o detonazioni con pressioni enormi, da 50 a oltre 170 gigapascal (molto pi\u00f9 alte di quelle necessarie per ottenere il diamante sintetico), ed \u00e8 stata ottenuta con la tecnica della deposizione chimica da vapore. La presenza della rarissima lonsdaleite non \u00e8 mai stata trovata altrove in inchiostri, pigmenti o qualsiasi manufatto pi\u00f9 o meno antico. Bisogna tuttavia tenere presente che, come sottolineato alcuni anni fa da specialisti di petrologia, l'identificazione della lonsdaleite \u00e8 facilmente soggetta a errore nell'interpretazione degli spettri Raman: \"When considering the list of natural occurrences of lonsdaleite, it would be prudent to bear in mind that lonsdaleite, unlike other mineral species, is not easy to identify definitively, because Raman spectra can be ambiguous and a transition toward cubic 3C diamond is common\". A parte l\u2019oggettiva difficolt\u00e0 di identificazione di un materiale come la lonsdaleite, pi\u00f9 in generale i fisici specialisti di spettroscopia hanno notato che recentemente in diversi campi sono diventati numerosi gli errori di interpretazione derivanti dall\u2019ampia disponibilit\u00e0 dei moderni spettrometri Raman (sempre pi\u00f9 automatizzati) in combinazione con l\u2019utilizzo da parte di personale non specializzato in fisica e spettroscopia. Anteriormente all'edizione del papiro del 2008 gli inchiostri erano gi\u00e0 stati sottoposti a esami chimico-fisici, inclusa la spettroscopia Raman, e nel volume del 2008 erano gi\u00e0 presentati in dettaglio i risultati delle analisi, in un capitolo dove docenti universitari del settore della chimica e della spettroscopia applicate ai beni culturali evidenziano l\u2019assenza di anomalie nella composizione degli inchiostri, che risultarono essere a base di nerofumo, composto principalmente da carbonio amorfo, e con le impurezze tipiche degli inchiostri antichi. Nello studio finalmente pubblicato nel volume \"Il papiro di Artemidoro: studio, analisi, restauro\", a cura dell'Istituto Centrale per la Patologia degli Archivi e del Libro, si legge che \"\u00e8 stato possibile riconoscere e raggruppare gli inchiostri in sette \"\u00abfamiglie\u00bb\" differenti, di cui alcune caratterizzate dalla presenza di siti \"sp3\" di Diamante esagonale, caratteristico di alcuni meteoriti non, per quanto noto agli autori, localizzate nell'area geografica in cui il papiro dovrebbe essere stato realizzato\"; questa affermazione \u00e8 per\u00f2 contraddetta da quanto aggiunto subito dopo dagli stessi autori: \"Tali siti possono anche derivare da zone difettive del Diamante cubico, per cui la loro attribuzione ad una specifica struttura di carbone[sic] \u00e8, al momento, difficoltosa\". Nella stessa pagina viene quindi ammesso che i ricercatori non sono sicuri della natura dei siti \"sp3\" registrati nel corso delle analisi, e, dunque, negato il valore probante dell'individuazione dei siti \"sp3\" per stabilire l'origine geografica del carbonio amorfo contenuto negli inchiostri del papiro (il carbonio amorfo presenta normalmente frazione di legami \"sp3\" e \"sp2\"). In ogni caso, l\u2019origine di un materiale come la lonsdaleite non pu\u00f2 avere una delimitazione geografica, proprio per le sue stesse caratteristiche. A p. 111 gli autori affermano \u201cIl Diamante esagonale pu\u00f2, inoltre, formarsi da carbonio pirolitico, ma questo \u00e8 un prodotto industriale (in natura, a nostra conoscenza, si trova in miniere canadesi e in Sri Lanka)\u201d: in questo passo, \u201cprodotto industriale\u201d si riferisce al carbonio pirolitico \u2013 e a partire da questo materiale la formazione di lonsdaleite \u00e8 stata osservata non in normali processi industriali ma solo in condizioni sperimentali, in laboratori di ricerca applicando la pressione enorme di 50 GPa (pi\u00f9 alta della pressione di detonazione del CL-20, uno dei pi\u00f9 potenti esplosivi conosciuti). Il soggetto grammaticale della frase \u201csi trova in miniere canadesi e in Sri Lanka\u201d \u00e8 ancora il carbonio pirolitico (su questo punto gli autori non forniscono riferimenti bibliografici), e non il diamante esagonale: ma in relazione agli inchiostri del papiro la connessione tra quel materiale e i legami \"sp3\" (e picco Raman 1305 cm-1) \u00e8 puramente speculativa. Come l\u00ec precisato poche pagine prima (p. 106) e come \u00e8 ben noto nel campo della chimica, \u201ci composti carboniosi possono avere le pi\u00f9 disparate origini e, all\u2019interno di un materiale amorfo, possono essere contenute pi\u00f9 strutture con reticoli cristallini diversi e differenti ibridazioni dell\u2019atomo di carbonio\u201d. Nelle conclusioni gli stessi autori continuano dichiarando esplicitamente i limiti delle loro analisi e dei confronti da loro effettuati: \"Altri riferimenti standard, eventualmente con diverse proporzioni di siti o ibridizzazioni differenti, dovrebbero essere individuati e analizzati, anche con una PCA appositamente mirata all'analisi del dato Raman\". Gli autori aggiungono inoltre che \"le indagini MA-XRF hanno evidenziato l'assenza di impurezze negli inchiostri ed \u00e8 piuttosto raro che mediazioni grafiche artigianali possano fornire materiali tanto puri\". Le stesse analisi esposte confermano per\u00f2 (come nelle prime analisi precedenti al 2008) la presenza di sostanze estranee alla base di nerofumo, ovviamente in quantit\u00e0 minime: si dovrebbe dunque chiarire di quali tipi di \"impurezze\" si sta parlando.\nLa foto del \"Konvolut\".\nSin dall'inizio della controversia sull'autenticit\u00e0 del papiro, era stato messo in rilievo come non esistesse nessuna documentazione del processo di smontaggio del \"cartonnage\" nel quale si asseriva che il papiro fosse stato trovato, il che contravviene alle consuetudini scientifiche del restauro archeologico e papirologico. Nell'edizione critica di Gallazzi e Kramer, dunque diversi mesi dopo l'inizio della controversia e anni dopo le prime pubblicazioni in sedi scientifiche sul papiro, comparve una singola fotografia di un ammasso di cartapesta (detto \"Konvolut\") nella quale occhieggiavano alcune lettere, che venivano ricondotte dagli editori al testo del papiro di Artemidoro o di altri papiri documentari (non ancora pubblicati).\nNel corso del convegno \u00abIl papiro di Artemidoro\u00bb, l'\u00e9quipe del Gabinetto interregionale della polizia scientifica delle Marche-Abruzzo, diretta da Silio Bozzi, ha riportato i risultati di un'indagine scientifica alla quale \u00e8 stata sottoposta la foto del \"Konvolut\": questa ricerca ha messo in luce numerose eclatanti contraddizioni che inducono a ritenere ci sia stata una manipolazione dell'immagine (una \u00abtrasmigrazione di dati da un luogo a un altro\u00bb). Lo storico della fotografia Paolo Morello ha per\u00f2 definito quella della manipolazione fotografica \"una tesi infondata\". Morello critica il metodo utilizzato per analizzare la fotografia del \"Konvolut\", partendo non dalla stampa fotografica conservata presso il centro di Papirologia di Milano dagli anni '90, ma dalla stampa tipografica pubblicata su un libro, il che avrebbe condotto a fondare le argomentazioni su premesse false. Tuttavia, \u00e8 stato precisato in seguito che l'indagine della polizia scientifica \u00e8 stata condotta dapprima sulla stampa tipografica e poi, una volta messa a disposizione la stampa originale della foto conservata a Milano, i risultati sono stati confermati su quest'ultima. Un esperto di fotografia, Salvatore Granata, ha inoltre notato una differenza di definizione fra le zone della foto prive di scrittura e quelle che riproducono il testo; quest'anomalia, unitamente al fatto che il grado di nitidezza dell'immagine sia compatibile solo con pellicole in uso negli anni Novanta, porta a ritenere, a suo giudizio, che la fotografia del Konvolut sia una manipolazione realizzata non prima del 1995.\nLa fotografia del Konvolut \u00e8 stata oggetto di un convegno tenutosi a San Marino il 5 e 6 novembre 2010. In quell'occasione gli esperti riunitisi hanno portato ulteriori possibili evidenze della manipolazione dell'immagine. Nel corso della presentazione di un volume biografico su Simonidis, tenutasi a Bologna nella Biblioteca dell'Archiginnasio il 9 luglio 2013, il sovrintendente per i Beni archeologici dell'Emilia Romagna, Filippo Gambari, ha dichiarato pubblicamente che la fotografia del \"Konvolut\" sarebbe stata giudicata unanimemente un falso da esperti del ministero dei Beni culturali."}
{"id": "793945", "revid": "767487", "url": "https://it.wikipedia.org/wiki?curid=793945", "title": "Mondo Bizarro", "text": "Mondo Bizarro \u00e8 il dodicesimo album studio del gruppo punk Ramones, uscito nel 1992.\n\u00c8 il primo album in studio del gruppo senza Dee Dee Ramone in qualit\u00e0 di bassista.\nDee Dee \u00e8 invece presente come compositore, scrivendo insieme a Daniel Rey brani come \"Poison Heart\", \"Strength to Endure\" e \"Main Man\".\nHa raggiunto la posizione #190 nella Billboard 200.\n\u00c8 stato descritto come:"}
{"id": "793947", "revid": "15756", "url": "https://it.wikipedia.org/wiki?curid=793947", "title": "Lamina (proteina)", "text": "La lam\u00ecna \u00e8 una proteina fibrosa (60-80.000 Da) le cui molecole si uniscono fra loro formando filamenti (sono dei filamenti intermedi).\nStruttura.\nDapprima due lamine associano i loro tratti ad alfa-elica producendo una struttura denominata \"coiled coil\" (avvolgimento avvolto), poi questi dimeri si associano a numerosi altri sia in direzione testa-coda che lateralmente. In questo modo si forma quella struttura di sostegno continua che \u00e8 il citoscheletro del nucleo, o meglio \"nucleoscheletro\", che viene denominata \"lamina nucleare\". Oltre alla funzione di sostegno, le lamine forniscono siti di ancoraggio per la cromatina e si pensa possano avere anche funzione di regolazione sulla sua attivit\u00e0 (le zone adese sono, difatti, inattive, ovvero compongono l'eterocromatina).\nTipologia.\nNelle cellule dei metazoi esistono due tipi di lamina, A e B, che differiscono per lunghezza e punto isoelettrico.\nNella maggior parte delle cellule umane (e degli altri mammiferi) si riscontrano quattro lamine diverse:\nDurante la mitosi, le lamine vengono depolimerizzate attraverso fosforilazione. Tale processo \u00e8 catalizzato dalla Cdc2 (protein chinasi ciclina-dipendente) che fosforila tutti i tipi di lamina. Dopo la depolimerizzazione le lamine A e C vengono liberate nel citoplasma, come dimeri; mentre le lamine B rimangono attaccate alle vescicole che si sono formate per disgregazione del nucleolemma. Dunque il processo di depolimerizzazione \u00e8 necessario affinch\u00e9 il nucleo possa dissolversi e permettere il proseguimento della mitosi."}
{"id": "793954", "revid": "767487", "url": "https://it.wikipedia.org/wiki?curid=793954", "title": "Acid Eaters", "text": "Acid Eaters \u00e8 il tredicesimo album studio del gruppo punk Ramones, pubblicato nel 1993. Si tratta di un album composto interamente da cover.\nHa raggiunto la posizione numero 179 nella Billboard 200.\nDescrizione.\nL'album \u00e8 composto da cover dei gruppi preferiti dai Ramones degli anni sessanta, che ebbero influenza sulla loro musica, come per esempio i Beach Boys, gli Who e i Rolling Stones, tutti presenti nell'album con almeno una cover.\nAnche prima della realizzazione di \"Acid Eaters\", i Ramones suonarono o incisero cover di altri gruppi. Ad esempio, gi\u00e0 nel primo album \"Ramones\", trova posto il pezzo \"Let's Dance\" di Chris Montez (scritto e accreditato a Jim Lee). Altri esempi sono \"Needles and Pins\" dei The Searchers (scritta da Sonny Bono e Jack Nitzsche), \"Baby, I Love You\" delle Ronettes, \"Surfin' Bird\" dei Trashmen e \"Palisades Park\" di Freddy Cannon."}
{"id": "793955", "revid": "767487", "url": "https://it.wikipedia.org/wiki?curid=793955", "title": "Fred Smith", "text": "Biografia.\n\u00c8 stato membro degli MC5. Dopo lo scioglimento del gruppo, Smith ha fondato i Sonic's Rendezvous Band, insieme a Scott Morgan (ex Rationals), Gary Rassmussen e Scott Asheton degli Stooges. I Sonic's Rendezvous Band restano un gruppo di culto, dato che hanno prodotto un unico singolo, \"City Slang\".\nSmith e la sua band erano soliti aprire i concerti di Patti Smith e Lenny Kaye, chitarrista della cantante, present\u00f2 Fred a Patti prima di un concerto. Nel 1980, Fred spos\u00f2 Patti Smith e dall'unione nacquero due figli, Jackson (nato nel 1982 e chitarrista del gruppo Back in Spades) e Jessica (nata nel 1987). Fred si rivel\u00f2 una fonte di ispirazione per la moglie, la quale gli dedicher\u00e0 i pezzi \"Because the Night\", scritto in collaborazione con Bruce Springsteen, e \"Frederick\". L'album di Patti Smith del 1988, \"Dream of Life\", \u00e8 stato il frutto della collaborazione con il marito.\nMor\u00ec il 4 novembre 1994 all'et\u00e0 di 46 anni a causa di un arresto cardiaco. Patti Smith gli dedicher\u00e0 il suo album \"Gone Again\", pubblicato due anni dopo la sua morte.\nRiconoscimenti.\nNel 2003, la rivista Rolling Stone ha realizzato la classifica de \"I 100 chitarristi pi\u00f9 grandi di tutti i tempi\" classificando Fred \"Sonic\" Smith al 93\u00ba posto.\nIl nome della band statunitense Sonic Youth trae ispirazione dal soprannome di Smith, \"Sonic\". Thurston Moore, membro dei Sonic Youth ha coniato il nome del gruppo subito prima di un concerto in occasione di un festival londinese nel giugno del 1981, unendo il nome di Fred \"Sonic\" Smith con quello del musicista reggae Big Youth."}
{"id": "793961", "revid": "130040", "url": "https://it.wikipedia.org/wiki?curid=793961", "title": "Oddone di Aquitania", "text": ""}
{"id": "793964", "revid": "298229", "url": "https://it.wikipedia.org/wiki?curid=793964", "title": "Joan Benoit", "text": "Biografia.\nNata a Cape Elizabeth nel Maine, Benoit inizi\u00f2 a correre per lunghe distanze per guarire da una frattura alla gamba patita mentre sciava. Al college eccelleva nelle discipline atletiche e nel 1979, quando partecip\u00f2 alla Maratona di Boston, era una perfetta sconosciuta. Tuttavia vinse quella maratona in 2:35:15, abbassando di 8 minuti il record della maratona di Boston. Benoit biss\u00f2 quel successo nel 1983, stabilendo anche il nuovo record assoluto della maratona, abbassando di 2 minuti il tempo stabilito da Grete Waitz alla Maratona di Londra il giorno precedente, nonostante si fosse sottoposta due anni prima ad un'operazione al tendine d'Achille. Il suo tempo del 1983 le avrebbe permesso di vincere le ultime quattro maratone di Boston.\nAlle Olimpiadi estive del 1984 vinse il primo oro olimpico per la maratona femminile con il tempo di 2:24:52, con pi\u00f9 di un minuto sulle sue rivali (nonostante il forte caldo, lo smog e un tasso di umidit\u00e0 molto alto, che provocarono la drammatica defaillance alla Dorando Pietri dell'atleta svizzera Gabriela Andersen Scheiss). Dietro di lei si classificarono Grete Waitz, Rosa Mota (che quattro anni dopo avrebbe vinto a sua volta l'oro olimpico) e Ingrid Kristiansen, le migliori atlete del periodo. Nonostante abbia vinto nel 1985 la Maratona di Chicago, negli anni successi una serie di infortuni le ha impedito di continuare a competere ad alti livelli. Nel 1985 ha ricevuto il premio \"James E. Sullivan\" come miglior atleta dilettante degli Stati Uniti.\nDopo il ritiro.\nIn seguito al ritiro dalle competizioni sportive, ha scritto alcuni libri ed ha aperto una clinica specializzata in problemi legati alle attivit\u00e0 sportive. Oltre a questo, \u00e8 anche allenatrice di un gruppo di atlete di corsa campestre e di corsa su lunghe distanze ed \u00e8 una commentatrice di eventi sportivi. Fond\u00f2 inoltre la \"Beach to Beacon Road Race\", una corsa di 10\u00a0km che si disputa a Cape Elizabeth ogni agosto, corsa a cui partecipano alcuni tra i pi\u00f9 importanti atleti del mondo. Nel 2006 cur\u00f2 la preparazione del ciclista Lance Armstrong per la Maratona di New York."}
{"id": "793965", "revid": "77358", "url": "https://it.wikipedia.org/wiki?curid=793965", "title": "Awesome...I Fuckin' Shot That!", "text": ""}
{"id": "793966", "revid": "79642", "url": "https://it.wikipedia.org/wiki?curid=793966", "title": "Awesome;I Fuckin' Shot That!", "text": ""}
{"id": "793967", "revid": "46523", "url": "https://it.wikipedia.org/wiki?curid=793967", "title": "Theater of tragedy", "text": ""}
{"id": "793968", "revid": "46523", "url": "https://it.wikipedia.org/wiki?curid=793968", "title": "Theatre of tragedy", "text": ""}
{"id": "793971", "revid": "36426", "url": "https://it.wikipedia.org/wiki?curid=793971", "title": "Agostiniana", "text": ""}
{"id": "793973", "revid": "92723", "url": "https://it.wikipedia.org/wiki?curid=793973", "title": "Oddone I d'Aquitania", "text": "Origine.\nFiglio del duca d'Aquitania e duca di Guascogna, Boggio e dalla moglie Oda (?-723), che secondo l\"'Ex Chronico Sigeberti monachi\", in cui viene ricordata come la moglie del duca di Aquitania Boggio, fu santificata in Gallia, nel 711.\nBiografia.\nDella sua vita dei primi anni di governo non si hanno notizie. Era titolare del ducato che si estendeva dalla Loira ai Pirenei, con capitale Tolosa, dal 700 circa (potrebbe esser entrato in carica anche qualche anno prima) e lo mantenne sino al 735.\nNel 715, approfittando della guerra civile tra Neustria ed Austrasia, si dichiar\u00f2 indipendente dal regno dei Franchi e si fece chiamare re.\nNel 718 si alle\u00f2 col Maggiordomo di palazzo di Neustria, Ragenfrido e col suo re Chilperico II, che in cambio gli riconobbero il titolo di re. Quindi intervenne col suo esercito di Vasconi partecip\u00f2 alle battaglie contro il regno d'Austrasia ed il suo maggiordomo di palazzo, Carlo Martello, sino alla battaglia di Soissons del 719, dove si diede alla fuga e riuscendo a sfuggire a Carlo Martello, Oddone si rifugi\u00f2 ad Orleans, assieme a Chilperico II che riusc\u00ec ad attraversare la Loira, mettendo in salvo il tesoro reale.In quello stesso anno mor\u00ec il re dei Franchi d'Austrasia, Clotario IV, e, dopo la morte di quest'ultimo Carlo offr\u00ec un accordo di amicizia a Oddone I in cambio della consegna di Chilperico II ed il re di Neustria, Chilperico II, gli venne consegnato col tesoro reale.\nOddone, dovette combattere anche contro i Saraceni, che invasero la Settimania ed occuparono Narbona; dopo invasero l'Aquitania e posero l'assedio a Tolosa. Oddone, con un esercito di Aquitani e di Franchi, il 9 giugno 721, attacc\u00f2 all'improvviso ed ottenne una schiacciante vittoria sul \"Wali\" di al-Andalus (governatore della Spagna) l'emiro Al-Samh ibn Malik al-Khawlani, conosciuta come Battaglia di Tolosa, dove i saraceni si diedero alla fuga e molti di loro morirono, liberando cos\u00ec l'Aquitania dai saraceni. Il Papa Gregorio II, per celebrare la vittoria, invi\u00f2 dei regali direttamente ad Oddone, legittimandone una nuova indipendenza.\nSconfisse per due volte il nuovo \"wali\" di al-Andalus l'emiro \u02bfAnbasa ibn Su\u1e25aym al-Kalb\u012b (chiamato Ambiza dalle cronache cristiane dell'epoca), che guidava personalmente la razzia: prima, nel 725 a Sens, costringendolo a interrompere la razzia e ritornare in Spagna, dopo che aveva espugnato Carcassonne ed era arrivato sino a Nimes, senza combattere, inviando gli ostaggi a Barcellona ed aver fatto un grande bottino dopo aver saccheggiato Autun; poi nel 726, affrontandolo all'inizio della razzia, e uccidendolo in battaglia.\nSecondo \"The Development of Southern French and Catalan Society, 718-1050\", Oddone si alle\u00f2 col governatore moresco della Cerdagna per difendere la frontiera meridionale dai Mori, dandogli in moglie la figlia.\nNel 731, Oddone I non rinnov\u00f2 l'alleanza con Carlo Martello, che per due volte attravers\u00f2 la Loira sconfisse Oddone, devast\u00f2 la regione annettendola.\nI Saraceni, nell'autunno del 731, approfittando del fatto che Carlo Martello, non gradendo l'indipendenza dell'Aquitania, la stava invadendo, attaccarono, e presso Bordeaux, nel 732, si presero la rivincita. Il \"wali\" di al-Andalus, l'emiro \u02bfAbd al-Ra\u1e25m\u0101n ibn \u02bfAbd All\u0101h al-Gh\u0101fiq\u012b, ottenne una schiacciante vittoria su Oddone, nella Battaglia della Garonna.Secondo l'anonimo continuatore del cronista Fredegario e gli \"Annales Mettenses\" \u02bfAbd al-Ra\u1e25m\u0101n al-Gh\u0101fiq\u012b fu chiamato dallo stesso Oddone I per poter contrastare Carlo Martello, ma che una volta arrivati a Bordeaux cominciarono ad uccidere e a bruciare delle chiese. Anche secondo l\"'Ex Chronico Hermanni contracti\" i Saraceni, chiamati da Oddone I, devastarono la Gallia, inclusa l'Aquitania.Allora Oddone fu costretto a rivolgersi al suo antagonista pi\u00f9 inviso, Carlo Martello, che, dopo la riconciliazione, intervenne e a Poitiers, facendo strage di nemici, sconfisse e uccise \u02bfAbd al-Ra\u1e25m\u0101n al-Gh\u0101fiq\u012b, in un sabato del mese di ottobre del 732 (cento anni esatti dalla morte di Maometto). Oddone, schierato all'ala alla testa dei suoi cavalieri, insegu\u00ec l'esercito dei musulmani in ritirata, che tuttavia, malgrado perdite non quantificabili, riusc\u00ec a riguadagnare le proprie basi di partenza.\nOddone mor\u00ec nel 735. La data \u00e8 confermata dagli \"Annales Francorum Ludovici Dufour\" che precisano che in quello stesso anno Carlo Martello Invase la Vasconia, mentre l\"'Ex Chronico Sigeberti monachi\" precisa che Oddone I perse il ducato e la vita, combattendo contro Carlo Martello in Vasconia. ad Oddone I, nel titolo di duca d'Aquiatania successe il figlio primogenito, Hunaldo.\nDiscendenza.\nOddone ebbe dalla moglie Valtrude, figlia di Walchiso (figlio di Arnolfo di Metz) 4 figli:"}
{"id": "793974", "revid": "44627", "url": "https://it.wikipedia.org/wiki?curid=793974", "title": "Something the Lord Made", "text": ""}
{"id": "793985", "revid": "32658", "url": "https://it.wikipedia.org/wiki?curid=793985", "title": "Telereggio", "text": ""}
{"id": "793992", "revid": "287204", "url": "https://it.wikipedia.org/wiki?curid=793992", "title": "Santuario della Madonna della Consolazione", "text": ""}
{"id": "793996", "revid": "256896", "url": "https://it.wikipedia.org/wiki?curid=793996", "title": "Pineta Zerbi", "text": "La pineta Zerbi \u00e8 una delle aree verdi della citt\u00e0 di Reggio Calabria.\nSorge tra il porto, il viale Genoese Zerbi e via Roma. Al suo interno vi \u00e8 il Museo dello strumento musicale (all'interno dell'edificio dell'ex stazione lido) ed un piccolo luna park per bambini."}
{"id": "793997", "revid": "90900", "url": "https://it.wikipedia.org/wiki?curid=793997", "title": "Sonda spaziale Stardust", "text": ""}
{"id": "793999", "revid": "124024084", "url": "https://it.wikipedia.org/wiki?curid=793999", "title": "Marina Erakovi\u0107", "text": "Risiede ad Auckland e per gran parte della sua carriera \u00e8 stata allenata da Michiel Schapers.\nBiografia.\nLa sua famiglia si \u00e8 trasferita in Nuova Zelanda quando lei aveva 6 anni. Marina ha una sorella, Julia Durdica, che ha giocato a tennis solo a livello juniores, per un periodo brevissimo.\nCarriera.\nA livello juniores ha un record di 110 partite vinte e 43 perse in singolare e 102 vinte e 29 perse in doppio, miglior classifica ITF in singolo n\u00ba 5. Ha raggiunto i quarti di finale agli Australian Open, a Wimbledon e agli US Open ed \u00e8 stata protagonista di una bella rivalit\u00e0 con Micha\u00eblla Krajicek e Aleksandra Wozniak. Vanta 3 tornei vinti e 6 finali perse in singolare. In doppio, ha ottenuto la vittoria agli Australian Open e la finale a Wimbledon nel 2005, la vittoria agli US Open e all'Orange Bowl e la finale a Wimbledon e al Bonfiglio nel 2004. Complessivamente vanta 10 titoli.\nA livello professionistico si \u00e8 imposta principalmente in singolare: nel 2006 ha vinto i tornei \"challenger\" di Pechino (50\u00a0000\u00a0$), Melbourne e Alphen Rijn (25\u00a0000\u00a0$) mentre nel 2005 ad inizio carriera ha trionfato in tre tornei da 10\u00a0000\u00a0$ (Warnambool, Benalla, Yarrawonga).\nNel 2008 \u00e8 entrata stabilmente tra le prime 100 con 3 semifinali in singolare (ad Auckland, Memphis e Birmingham) e una vittoria ('s-Hertogenbosch): ha anche perso una finale in doppio (Istanbul).\nIl 18 settembre 2011 ha perso la finale del torneo di Qu\u00e9bec contro Barbora Z\u00e1hlavov\u00e1-Str\u00fdcov\u00e1 con il punteggio di 6-4, 1-6, 0-6.\nIl 25 febbraio 2012 \u00e8 stata sconfitta in finale al torneo di Memphis da Sofia Arvidsson. Se lo \u00e8 aggiudicato l'anno dopo giocando in finale contro Sabine Lisicki, che sar\u00e0 costretta a ritirarsi dopo aver perso il primo set. Dal 1988 nessuna tennista neozelandese era pi\u00f9 riuscita a far suo un titolo WTA in singolo.\nIn Federation Cup ha disputato in tutto 38 match, con un bilancio di 26 vittorie e 12 sconfitte.\nHa preso parte come singolarista a due edizioni olimpiche (2008 e 2012), perdendo in entrambe al primo turno.\nIl 10 dicembre 2018 tramite un video-messaggio ha annunciato il proprio ritiro dalle competizioni. Era stata per anni la miglior tennista del suo Paese, arrivando anche a occupare la posizione numero 39 del ranking WTA nel 2012."}
{"id": "794006", "revid": "1573940", "url": "https://it.wikipedia.org/wiki?curid=794006", "title": "Bandar Khayran", "text": "Bandar Khayran (\u0628\u0646\u062f\u0631 \u0627\u0644\u062e\u064a\u0631\u0627\u0646 in arabo) \u00e8 una citt\u00e0 costiera dell'Oman."}
{"id": "794008", "revid": "2730", "url": "https://it.wikipedia.org/wiki?curid=794008", "title": "Festen", "text": ""}
{"id": "794010", "revid": "287204", "url": "https://it.wikipedia.org/wiki?curid=794010", "title": "Barka'", "text": "Bark\u0101\u02be (), \u00e8 una citt\u00e0 nella regione di al-B\u0101\u1e6dina nel nord dell'Oman. La citt\u00e0 si sta sviluppando come un interessante sito turistico."}
{"id": "794011", "revid": "92723", "url": "https://it.wikipedia.org/wiki?curid=794011", "title": "Paolo De Coppi", "text": "I primi studi.\nCresciuto a Santa Lucia di Piave, piccolo centro della provincia di Treviso, consegue la maturit\u00e0 scientifica nel 1991 a Conegliano, quindi nel 1997 si laurea in Medicina e Chirurgia all'Universit\u00e0 degli studi di Padova con una tesi dal titolo \"Modello di gastroschisi nel coniglio: studio delle modificazioni istologiche dell'intestino\". Si iscrive alla Scuola di chirurgia pediatrica dell'Universit\u00e0 conseguendo quindi la specializzazione.\nSvolge diversi studi all'estero: tra ottobre 1998 e marzo 1999 \u00e8 ad Amsterdam dove svolge un progetto di ricerca riguardante l'epatoblastoma. Quindi, tra giugno 2000 e febbraio 2002 \u00e8 a Boston, negli Stati Uniti, presso il \"Laboratory for Tissue Engineering and Cellular Therapeutics\" del Children's Hospital (Universit\u00e0 Harvard) diretto dal dottor Anthony Atala. Durante questo periodo ha modo di approfondire le conoscenze riguardanti le estrazioni e le colture cellulari per la Terapia cellulare e l'Ingegneria tissutale; focalizza in particolare i propri interessi verso le cellule staminali, inoltre esegue studi sulle malformazioni al feto cercando di sviluppare alternative alla chirurgia fetale, che pu\u00f2 essere pericolosa sia per il bambino che per la madre.\nIn seguito, dopo un periodo di lavoro presso la Clinica pediatrica dell'Universit\u00e0 di Padova, si trasferisce a Londra, dove lavora attualmente al Great Ormond Street Hospital.\nLa scoperta di cellule staminali nel liquido amniotico.\nFin dagli inizi della sua carriera il chirurgo veneto, cattolico praticante, si adopera per cercare una via di uscita alle gravose questioni etiche riguardanti la ricerca sulle cellule staminali, ritenendo immorale l'estrazione di tali cellule da embrioni umani, provocandone cos\u00ec la distruzione. Il 7 gennaio 2007, a sette anni dall'inizio dello studio, compiuto insieme ad altri colleghi, De Coppi, Atala e il suo pool annunciano al mondo la scoperta che si possono estrarre cellule staminali anche dal liquido amniotico, pubblicando un articolo sulla rivista \"Nature Biotechnology\".\nI due ricercatori affermano di aver isolato per la prima volta nel liquido amniotico cellule staminali con capacit\u00e0 rigenerative pari a quelle dell'embrione, e apparentemente sicure come le staminali adulte, non avendo la tendenza a sviluppare tumori.\nLe nuove cellule sono facilmente isolabili e raddoppiano in fretta (36 ore), risultano versatili come quelle dell'embrione potendo trasformarsi in cellule adulte muscolari, nervose, ossee, sanguigne, di grasso ed epatiche, la cui funzionalit\u00e0 rigenerativa \u00e8 stata poi testata con successo in vitro e su animali: trapiantate in topolini lobotomizzati hanno infatti riparato l'area di cervello danneggiata e nel loro fegato hanno iniziato a secernere urea.\nConseguenze della scoperta.\nGli studi sul liquido amniotico gli hanno valso dei riconoscimenti al Congresso urologico americano e al Simposio sulle cellule staminali di Hannover. Ma prima che inizi la sperimentazione sull'uomo bisogner\u00e0 aspettare cinque anni."}
{"id": "794013", "revid": "729019", "url": "https://it.wikipedia.org/wiki?curid=794013", "title": "Guerra dei Farrapos", "text": "Per guerra dei Farrapos o rivoluzione farroupilha o Decenio Eroico si intende indicare l'intera serie dei combattimenti avvenuti sia in Rio Grande do Sul sia nella regione di Santa Catarina (e parzialmente in Uruguay) tra la Repubblica Riograndense e l'Impero del Brasile.\nEtimologia del nome.\nL'origine del nome e da rintracciare nel fatto che le file dei ribelli erano soprattutto formate dai gaucho, i commercianti, la piccola borghesia, gli intellettuali che gli imperiali chiamavano con disprezzo \u00ab\"farrapos\"\u00bb, ovvero straccioni. Per questo la guerra per l'indipendenza del Rio Grande \u00e8 passata alla storia con il nome di guerra dei Farrapos o rivoluzione farroupilha.\nMotivi della rivoluzione.\nLa ragione della rivolta si ritrova sia negli eccessivi oneri fiscali a cui il Rio Grande \u00e8 soggetto, sia nel disinteresse del governo centrale nei confronti dello sviluppo delle industrie locali e dell'esportazione di pellame.\nGuerra dei Farrapos.\nIl 20 settembre 1835 i liberali, comandati dal ricco proprietario terriero e colonnello dell'esercito imperiale Bento Gon\u00e7alves da Silva, conquistano Porto Alegre, sede del governo della provincia, che si trasferisce a Rio Grande. Un anno dopo gli imperiali rioccupano Porto Alegre e si impadroniscono della fascia costiera, controllandola con una flotta comandata dall'ammiraglio inglese John Pascoe Greenfell. I riograndensi da quel momento assedieranno il capoluogo (fino al 1841) e combatteranno nelle zone interne. \nIl 16 settembre 1836 i rivoluzionari vincono sugli imperiali a Seival e proclamano l'indipendenza della repubblica riograndense.\nSolo pochi giorni dopo, all'inizi di ottobre, sono nuovamente sconfitti nell'isola di Fanfa, dove Gon\u00e7alves viene catturato con cinquecento uomini. Nonostante sia in mano nemica, il 6 novembre a Piratinim, capitale provvisoria della Repubblica, viene eletto Presidente costituzionale. Tra gli uomini catturati con lui c'\u00e8 l'italiano Livio Zambeccari, allontanatosi dall'Italia dopo i moti del 1821. \u00c8 un carbonaro con simpatie mazziniane che nel 1834 a Porto Alegre aveva iniziato la pubblicazione del giornale \"O Republicano\". Secondo lo storico Domenico Bartolotti sarebbero \u00absuoi alcuni infiammanti proclami di Bento Gon\u00e7alves; come pure egli ide\u00f2 e compose il vessillo della nuova repubblica\u00bb. Dalla prigione di Santa Cruz Zambeccari \u00e8 in contatto con Rossetti, che gli propone di affidare a Garibaldi un incarico per la guerra di corsa, da intraprendere lungo le coste del Brasile in nome della repubblica riograndense. L'idea, per la quale i ribelli avevano iniziato a ingaggiare corsari di diverse nazionalit\u00e0, era quella di danneggiare il commercio marittimo per portare la rivolta all'attenzione delle grandi potenze europee.\nFine della guerra.\nLa Repubblica Riograndense nel corso della guerra aveva subito enormi perdite. L'ultimo combattimento della guerra dei Farrapos \u00e8 avvenuto in territorio uruguaiano. Il 29 dicembre 1844 le forze imperiali comandate dal colonnello Vasco Alvez Pereira sconfiggono le truppe riograndensi. Dopo di ci\u00f2 \u00e8 necessaria una negoziazione di pace. La pace viene firmata nella localit\u00e0 di Poncho Verde tra il barone di Caxias e il comandante David Canabarro. Grande assente \u00e8 il leader ribelle Bento Gon\u00e7alves.\nCinematografia.\nNel 2004 \"Garibaldi, l'eroe dei due mondi\", nota anche con il nome di \"La casa delle sette donne\", telenovela prodotta in Brasile nel 2003 da Rede Globo, composta da 60 episodi (53 in italia) da 50 minuti circa ciascuno.\nNel 2012 \"Anita Garibaldi\", fiction mini serie (2 puntate) per la televisione (RAI1), di Claudio Bonivento, con cast Valeria Solarino e Giorgio Pasotti. Musiche di Amedeo Minghi."}
{"id": "794015", "revid": "729019", "url": "https://it.wikipedia.org/wiki?curid=794015", "title": "Boletus speciosus", "text": "\"Boletus speciosus\" Frost, Bull. Buffalo Soc. nat. Sci. 2: 101 (1874).\nDescrizione della specie.\nCappello.\n6\u201315\u00a0cm di diametro, convesso\nPori.\nColor giallo chiaro, diventano giallo-oliva a maturit\u00e0 con a volte sfumature rossastre, virano rapidamente al blu al tocco.\nTubuli.\nLunghi 1,5\u00a0cm.\nGambo.\n5-13 x 1,5\u20134\u00a0cm, compatto, giallo con sfumature rossastre alla base, reticolato, vira rapidamente blu al tocco.\nCarne.\nGialla, spesso giallo-cromo alla base del gambo, vira rapidamente al blu.\nSpore.\n11-15 x 3-4\u00a0\u00b5m, lisce, bruno-oliva in massa.\nHabitat.\nFungo simbionte, raro, cresce solitario o in esemplari sparsi, in estate-autunno.\nCommestibilit\u00e0.\nCommestibile, mediocre."}
{"id": "794028", "revid": "124855493", "url": "https://it.wikipedia.org/wiki?curid=794028", "title": "Securities and Exchange Commission", "text": "La Securities and Exchange Commission (\"Commissione per i Titoli e gli Scambi\", in inglese anche SEC) \u00e8 l'ente federale statunitense preposto alla vigilanza della borsa valori. Il primo presidente della commissione fu Joseph P. Kennedy, padre di John Fitzgerald Kennedy.\nL'agenzia fu fondata dal presidente Franklin Delano Roosevelt nel 1934, all'indomani della crisi del 1929 nell'ambito del New Deal. I suoi poteri sono stati diverse volte ridefiniti: in tempi recenti, questo \u00e8 avvenuto nel 2002, a seguito degli scandali Enron e Tyco International, WorldCom e altri, con il Sarbanes-Oxley Act, Citadel crook.\nA capo della SEC vi \u00e8 attualmente Gary Gensler, nominato nel 2021 da Donald Trump, ma senza nessun effetto sulla lotta alla manipolazione del mercato azionario americano. \nL'istituzione italiana pi\u00f9 prossima alla SEC, con funzioni in buona parte analoghe, pu\u00f2 essere considerata la Commissione nazionale per le societ\u00e0 e la Borsa (CONSOB).\nFunzioni.\nLa SEC impone per obbligo di legge che tutte le societ\u00e0 pubbliche e le altre societ\u00e0 regolamentate presentino relazioni trimestrali e annuali, nonch\u00e9 altre relazioni periodiche. Oltre alle relazioni finanziarie annuali, i dirigenti d'azienda devono fornire un resoconto narrativo, chiamato \"MD&amp;A\" (\"discussione e analisi della gestione\"), che delinea l'anno di attivit\u00e0 precedente e spiega come \u00e8 andata l'azienda in quel periodo di tempo. L'MD&amp;A di solito tocca anche l'anno seguente, delineando gli obiettivi futuri e gli approcci ai nuovi progetti.\nNel tentativo di creare parit\u00e0 di condizioni per tutti gli investitori, la SEC tiene un database online chiamato \"EDGAR\" (un sistema elettronico di raccolta, analisi e recupero dei dati) da cui gli investitori possono accedere a questa e altre informazioni archiviate presso l'agenzia."}
{"id": "794041", "revid": "2184720", "url": "https://it.wikipedia.org/wiki?curid=794041", "title": "Lovelight", "text": "Lovelight \u00e8 una canzone dell'artista pop britannico Robbie Williams, secondo singolo estratto dal settimo album \"Rudebox\", uscito il 23 ottobre 2006. \u00c8 una cover di una canzone scritta da Lewis Taylor, che l'ha incisa per il suo album \"Stoned Pt. 1\" nel 2003.\nChart e video.\nIl singolo \u00e8 uscito il 13 novembre 2006. Ha raggiunto la quarta posizione in classifica in Italia e l'ottavo posto nella classifica dei singoli pi\u00f9 venduti nel Regno Unito. Ha riscosso un buon successo nei Paesi Bassi, dove ha raggiunto il secondo posto nella Mega Top 50, classifica di singoli radiofonici, e l'ottava posizione nella Dutch Top 40. Prima della sua uscita, Lovelight era prevista da alcuni giornali britannici come una hit di maggiore successo rispetto a Rudebox. Al contrario, ha fatto registrare vendite pi\u00f9 basse delle aspettative un po' in tutta Europa.\nNel video musicale, che fu girato a Vienna, Williams balla in locale molto dark (Semper-Depot, Leh\u00e1rgasse 6-8, a Vienna-Mariahilf) accompagnato da alcune ballerine.\nSupporti disponibili e lista delle tracce.\nIl singolo \"Lovelight\" \u00e8 stato pubblicato in CD e DVD.\nInternational CD single numero 1\nInternational CD single numero 2\nDVD single"}
{"id": "794047", "revid": "300067", "url": "https://it.wikipedia.org/wiki?curid=794047", "title": "Darius Songaila", "text": "Carriera.\nSongaila, dopo aver giocato nella NCAA, viene scelto nel draft NBA del 2002 come numero 50 dai Boston Celtics. Ritorna in Europa e per un anno \u00e8 al CSKA Mosca. Nel 2003 ancora negli USA, con i Sacramento Kings. Divenuto \"free agent\", firma un contratto per la stagione 2005-06 con i Chicago Bulls, dove ebbe un importante ruolo sia in attacco che in difesa. Nel luglio 2006 firma un contratto quinquennale con i Wizards per 23 milioni di dollari. Nell'estate 2009 \u00e8 stato ceduto prima ai Minnesota Timberwolves e poi ai New Orleans Hornets. Il 23 settembre 2010 viene ceduto ai Philadelphia 76ers, insieme al compagno Craig Brackins, in cambio di Willie Green e Jason Smith.\nCon la nazionale lituana di pallacanestro vinse la medaglia d'oro all'Eurobasket 2003.\nIl 7 giugno 2015 annuncia il ritiro.\nIl 26 agosto 2018, dopo una buona pre-season, viene annunciato il suo ingresso nello staff dei San Antonio Spurs, con il compito di curare la formazione dei giocatori."}
{"id": "794051", "revid": "131962", "url": "https://it.wikipedia.org/wiki?curid=794051", "title": "Nazionale lituana di pallacanestro", "text": ""}
{"id": "794056", "revid": "125869163", "url": "https://it.wikipedia.org/wiki?curid=794056", "title": "Myrmecophaga tridactyla", "text": "Il formichiere gigante (\"Myrmecophaga tridactyla\"), noto anche come l'orso delle formiche, \u00e8 un grande mammifero insettivoro endemico dell'America centro-meridionale. Si tratta di una delle quattro specie viventi di formichiere, l'unico membro esistente del genere Myrmecophaga, ed \u00e8 classificato con i bradipi all'interno dell'ordine Pilosa. Questa specie \u00e8 perlopi\u00f9 terrestre, a differenza degli altri formichieri e bradipi, che sono perlopi\u00f9 arboricoli o semi-arboricoli. Come si evince dal nome, il formichiere gigante \u00e8 la specie pi\u00f9 grande della sua famiglia, con una lunghezza di 182-217 centimetri, con un peso di 33\u201350\u00a0kg per i maschi e di 27\u201347\u00a0kg per le femmine. L'animale \u00e8 immediatamente riconoscibile per il suo muso allungato, la coda folta, i lunghi artigli anteriori e la pelliccia dai colori distintivi.\nIl formichiere gigante vive in una vasta gamma di habitat, tra cui le praterie e le foreste pluviali. Si nutre in aree aperte e riposa negli habitat coperti da folta vegetazione. Si nutre principalmente di formiche e termiti, utilizzando i suoi robusti artigli anteriori per scavare e la sua lunga lingua appiccicosa per raccoglierle. Anche se i formichieri giganti vivono in ambienti sovrapposti tra loro, sono animali solitari tranne la relazione madre-figlio, interazioni aggressive tra i maschi, e il periodo dell'accoppiamento. Le femmine di formichiere portano i loro cuccioli sulle schiene fino allo svezzamento.\nIl formichiere gigante \u00e8 elencato come Vulnerabile dall'Unione internazionale per la conservazione della natura, e la sua presenza \u00e8 stata estirpata in molte aree del suo precedente areale. Le principali minacce per questo animale includono la distruzione dell'habitat, gli incendi e il bracconaggio per le pellicce e la carne di animali selvatici, sebbene alcuni formichieri abitino in aree protette. Grazie al suo aspetto e abitudini, il formichiere appare in molti miti delle civilt\u00e0 precolombiane e nel folklore, e anche nella cultura di massa moderna.\nDescrizione.\nIl formichiere gigante pu\u00f2 essere facilmente distinto dagli altri formichieri per le sue grandi dimensioni, il muso allungato e la sua lunga coda folta. L'animale presenta una lunghezza totale di 182-217 centimetri, per un peso di 33\u201350\u00a0kg per i maschi e 27\u201347\u00a0kg per le femmine, rendendo il formichiere gigante la pi\u00f9 grande specie esistente nel suo sottordine. La testa del formichiere gigante, lunga 30 centimetri, \u00e8 particolarmente allungata, anche paragonata ad altri formichieri. Il suo muso tubolare, che termina in una minuscola apertura boccale e nelle narici, occupa la maggior parte della sua testa. Occhi e orecchie sono relativamente piccoli, per questo la sua vista \u00e8 piuttosto scarsa, compensando con il suo acuto senso dell'olfatto, 40 volte pi\u00f9 sensibile di quello umano. In cattivit\u00e0, i formichieri giganti possono vivere fino a 16 anni.\nAnche per un formichiere, il collo \u00e8 particolarmente spesso rispetto alla parte posteriore della testa, e nella parte posteriore del collo si trova una piccola gobba. Il mantello \u00e8 per lo pi\u00f9 grigiastro, marrone o nero con striature bianche. Gli arti anteriori sono bianchi, con bande nere intorno ai polsi, mentre gli arti posteriori sono scuri. Spesse bande nere con contorni bianchi si estendono dalla gola alle spalle, terminando in punte triangolari. La folta coda \u00e8 completamente grigio-marrone scuro. I peli del mantello sono lunghi, specialmente sulla coda, facendola sembrare pi\u00f9 grande di quanto non sia in realt\u00e0. Una criniera rigida si estende lungo la groppa fino alla coda. In passato si pensava che il motivo sul petto fosse un camuffamento dirompente, ma uno studio del 2009 suggerisce che si tratta di una colorazione d'avvertimento. Mentre i maschi adulti sono leggermente pi\u00f9 grandi e pi\u00f9 muscolosi delle femmine, con teste e colli pi\u00f9 larghi, la determinazione visiva del sesso pu\u00f2 essere difficile. Il pene e i testicoli si trovano internamente tra il retto e la vescica urinaria nei maschi e le femmine hanno un solo paio di ghiandole mammarie vicino alle ascelle.\nIl formichiere gigante ha costole larghe. Nonostante il suo nome specifico, \"tridactyla\", che significa tre dita, l'animale presenta cinque dita per piede. Quattro dita sugli anteriori hanno artigli, che sono particolarmente allungati sul secondo e terzo dito. Per non rovinare gli artigli mentre cammina, l'animale cammina sulle nocche, come i gorilla e gli scimpanz\u00e9. Le dita medie, che sostengono la maggior parte del peso dell'animale, sono estese alle articolazioni metacarpo-falangee e piegate alle articolazioni interfalangee. A differenza degli arti anteriori, i piedi hanno artigli corti su tutte e cinque le dita e hanno un'andatura plantigrade. In quanto scavatore \"aggancia-e-tira\", la fossa sovraspinosa allargata del formichiere gigante conferisce al muscolo grande rotondo una maggiore leva, aumentando la potenza di trazione degli arti anteriori, mentre il tricipite aiuta a potenziare la flessione del terzo dito ispessito degli arti anteriori.\nIl formichiere gigante ha temperatura corporea bassa per un mammifero, di circa 33\u00a0\u00b0C, di pochi gradi inferiore a una temperatura tipica dei mammiferi dai 36 ai 38\u00a0\u00b0C. Gli xenartri in generale tendono ad avere tassi metabolici pi\u00f9 bassi rispetto alla maggior parte degli altri mammiferi, una tendenza che si pensa sia correlata alle loro specializzazioni dietetiche e alla bassa mobilit\u00e0.\nAnatomia alimentare.\nIl formichiere gigante non ha denti ed \u00e8 in grado di eseguire solo un movimento mascellare molto limitato, che si basa sulla rotazione delle due met\u00e0 della mandibola, tenute insieme da un legamento all'estremit\u00e0, per aprire e chiudere la bocca. Ci\u00f2 \u00e8 compiuto dai suoi muscoli masticatori, che sono relativamente sottosviluppati. La depressione della mandibola crea un'apertura orale abbastanza grande da far uscire la lunga lingua sottile. La lingua del formichiere gigante \u00e8 lunga tipicamente 60 centimetri, e trasversalmente ha una forma triangolare posteriormente, arrotondata anteriormente e termina con una piccola punta arrotondata. La lingua \u00e8 ricoperta da minuscole papille ricurve all'indietro ed \u00e8 ricoperta di saliva densa e appiccicosa secreta dalle ghiandole salivari ingrossate dell'animale, permettendo al formichiere gigante di raccogliere grandi quantit\u00e0 di insetti in una singola \"leccata\".\nIl muso tubolare e la piccola apertura boccale limitano i movimenti di protrusione e retrazione della lingua. Durante l'alimentazione, l'animale si affida all'orientamento della testa per mirare. La lingua pu\u00f2 essere estesa fino a 45 centimetri, un'estensione maggiore della lunghezza del cranio, e si muove dentro e fuori circa 160 volte al minuto (quasi tre volte al secondo). La lingua del formichiere ha pochi se non nessun attaccamento all'osso ioide e ci\u00f2 gli consente di usare la lingua con pi\u00f9 mobilit\u00e0 e velocit\u00e0. Il muscolo sternoglosso lungo, formato dalla fusione dello sternoioideo e dell'ioglosso, \u00e8 direttamente ancorato allo sterno. L'apparato ioideo \u00e8 grande, a forma di V e flessibile, e sostiene la lingua mentre entra ed esce dalla bocca. I muscoli buccinatori gli permettono di rientrare senza perdere il cibo attaccato alla lingua e stringono la bocca per evitare che il cibo fuoriesca mentre si estende. Quando retratta, la lingua viene trattenuta nell'orofaringe dal palato secondario, impedendole di bloccare la respirazione.\nI formichieri giganti deglutiscono a una velocit\u00e0 molto pi\u00f9 elevata rispetto alla maggior parte degli altri mammiferi; durante l'alimentazione, deglutiscono quasi continuamente. Prima di essere inghiottiti, gli insetti vengono schiacciati contro il palato. Lo stomaco del formichiere gigante, simile al ventriglio degli uccelli, ha pieghe indurite e usa forti contrazioni per macinare gli insetti. Il processo digestivo \u00e8 assistito da piccole quantit\u00e0 di sabbia e terra ingerite dall'animale accidentalmente o volontariamente. Il formichiere gigante non \u00e8 in grado di produrre da solo gli acidi dello stomaco, ma utilizza l'acido formico delle sue prede per la digestione.\nBiologia.\nIl formichiere gigante vive in una vasta gamma di habitat. Uno studio del 2007 sui formichieri giganti del Pantanal brasiliano ha rivelato che questi animali si nutrono generalmente nelle aree aperte e riposano in aree boschive dalla fitta vegetazione, probabilmente perch\u00e9 le foreste sono pi\u00f9 calde delle praterie nei giorni freddi e pi\u00f9 fresche nelle giornate calde. I formichieri giganti sono attivi sia durante il giorno sia nelle ore notturne. Uno studio del 2006, ha dimostrato che i formichieri che vivono nel Pantanal sono perlopi\u00f9 notturni, essendo pi\u00f9 attivi durante le ore notturne e all'alba, per poi ritirarsi nelle loro tane quando la temperatura aumenta. Nei giorni pi\u00f9 freddi, iniziano e terminano i periodi di attivit\u00e0 prima, spostandoli nelle ore diurne e divenendo principalmente diurni. I formichieri giganti osservati a Serra da Canastra sono perlopi\u00f9 diurni. Anche le attivit\u00e0 umane influiscono sul comportamento di questi animali, e nelle aree pi\u00f9 urbane i formichieri sono perlopi\u00f9 notturni.\nI formichieri giganti riposano tipicamente nella fitta boscaglia, ma possono riposarsi anche nell'erba alta nei giorni pi\u00f9 freddi. La loro tana \u00e8 composta da una cavit\u00e0 poco profonda nel terreno che scavano con i loro robusti artigli. Mentre dorme l'animale si avvolge con la folta coda, sia per conservare il calore corporeo sia per mimetizzarsi. Anche se durante le giornate pi\u00f9 calde, quando la temperatura raggiunge anche i 17\u00a0\u00b0C, la coda viene lasciata distesa, forse in modo da consentire al corpo di assorbire i raggi del sole per il riscaldarsi.\nI formichieri giganti sono buoni nuotatori e sono in grado di attraversare anche ampi fiumi, e sono stati osservati anche immergersi per rinfrescarsi. Sono anche in grado di arrampicarsi e sono stati osservati mentre si arrampicavano sia sui termitai che sugli alberi durante mentre si nutrivano. Un individuo \u00e8 stato osservato aggrapparsi a un ramo, con i piedi che toccavano appena il suolo.\nTerritorio.\nL'areale individuale dei formichieri giganti varia in dimensioni a seconda della loro posizione. Nel Parco Nazionale della Serra da Canastra, Brasile, le femmine di formichieri hanno un spazio vitale di circa 3,67 km2, mentre i maschi vivono in uno spazio vitale di 2,74 km2. In altre parti del Brasile, i formichieri possono avere territori di 9 km2. Sono stati osservati formichieri venezuelani che vivono in aree abitate grandi fino a 25 km2. Gli individui vivono principalmente da soli, ad eccezione delle femmine che allattano i loro piccoli e dei maschi che corteggiano le femmine. I formichieri comunicano la loro presenza, stato e condizione sessuale tramite delle secrezioni delle loro ghiandole anali. Segnalano la loro presenza ad altri individui anche attraverso segni d'artiglio degli alberi e l'urina. Sembra inoltre che siano in grado di riconoscere la saliva degli altri formichieri dall'odore.\nLe femmine sembrano essere pi\u00f9 tolleranti nei confronti di altre femmine nel loro territorio, rispetto ai maschi nei confronti di altri maschi, portando a una maggiore sovrapposizione negli home range femminili. I maschi hanno maggiori probabilit\u00e0 di ingaggiare comportamenti agonistici, come camminare circolarmente l'uno sull'altro, inseguirsi o combattere. Quando due formichieri si confrontano possono emettere un prolungato \"harrr\". Quando due formichieri combattono per il territorio usano i loro robusti artigli per squarciano l'avversario e costringerlo a terra. Durante questi combattimenti, i contendenti possono emettere ruggiti o muggiti. I maschi sono pi\u00f9 territoriali delle femmine, ma raramente le dispute territoriali finiscono in scontri fisici.\nAlimentazione.\nCome si evince dal nome, il formichiere gigante \u00e8 un insettivoro, che si nutre principalmente di formiche e/o termiti. Nelle aree che subiscono inondazioni stagionali, come le pianure erbose del Llanos venezuelano-colombiano, i formichieri si nutrono principalmente di formiche, perch\u00e9 le termiti sono pi\u00f9 rare. Al contrario, i formichieri del Parco nazionale delle Ema si nutrono principalmente di termiti, che si trovano in alta densit\u00e0 nelle praterie secche. A Serra da Canastra, i formichieri passano da una dieta costituita principalmente da formiche durante la stagione delle piogge (da ottobre a marzo) alle termiti durante la stagione secca (da maggio a settembre).\nI formichieri giganti rintracciano le loro prede con l'olfatto. Dopo aver trovato un formicaio o un termitaio, l'animale usa i suoi lunghi e robusti artigli per aprire uno squarcio nel nido degli insetti per poi inserirvi la lunga lingua appiccicosa per raccogliere le sue prede. Un singolo formichiere trascorre in media un minuto nutrendosi in un nido, visitando fino a 200 nidi in una giornata e consumando fino a 30.000 insetti. Tuttavia, sia le formiche che le termiti non sono inermi all'attacco di questi animali e talvolta un formichiere pu\u00f2 essere allontanato da un nido dagli attacchi chimici o dai morsi dei soldati. Alcune specie di termiti si affidano ai loro termitai fortificati per proteggersi e molti individui scappano mentre il predatore comincia a scavare. Queste modalit\u00e0 di difesa impediscono che l'intera colonia venga mangiata in un singolo attacco del formichiere.\nAltri insetti che fanno parte della dieta dell'animale includono le larve di coleotteri e api mellifere occidentali che spesso costruiscono i loro alveari proprio sui termitai, divenendo a loro volta preda dei formichieri. In cattivit\u00e0, i formichieri vengono nutriti con miscele di latte, uova, larve della farina e carne macinata. Per bere, durante la stagione secca, i formichieri scavano nel terreno per raggiungere l'acqua rimasta sotto terra, creando pozze d'acqua anche per altri animali. I formichieri giganti sono principalmente preda di giaguari e puma. Di solito fuggono dal pericolo galoppando, ma se messi alle strette, possono impennarsi sulla zampe posteriori, puntellandosi con la coda, per usare gli artigli delle zampe anteriori per attaccare. Gli artigli del formichiere gigante sono armi formidabili, in grado di uccidere un giaguaro. Il formichiere gigante \u00e8 un ospite di parassiti intestinali acanthocephali, come \"Gigantorhynchus echinodiscus\" e \"Moniliformis monoechinus\".\nRiproduzione.\nI formichieri giganti possono accoppiarsi durante tutto l'anno. Durante il corteggiamento, il maschio si sposta con la femmina in estro, seguendola e annusandola. \u00c8 noto che queste coppie appena formate si nutrono insieme nello stesso nido di insetti. Durante l'accoppiamento, la femmina giace su un fianco mentre il maschio si accuccia su di lei. Una coppia pu\u00f2 stare insieme fino a tre giorni e accoppiarsi pi\u00f9 volte durante questo periodo. Dopo la concezione, il maschio abbandona la femmina. La gestazione dura circa 190 giorni e termina con la nascita di un singolo cucciolo, che in genere pesa circa 1,4\u00a0kg. Le femmine partoriscono in piedi.\nI cuccioli nascono con gli occhi chiusi e iniziano ad aprirli solo dopo sei giorni. La madre trasporta il suo cucciolo sulla groppa, dove il cucciolo si attacca alla pelliccia della madre con i piccoli artigli. La fascia bianca e nera sul petto del cucciolo si allinea con quella della madre, mimetizzandolo alla vista dei predatori. I piccoli comunicano con le madri con fischi acuti e usano la lingua durante l'allattamento. Dopo tre mesi, il cucciolo inizia a mangiare cibi solidi ed \u00e8 completamente svezzato entro dieci mesi. La madre governa la sua prole durante i periodi di riposo che durano fino a un'ora. Il picco di toelettatura avviene durante i primi tre mesi e diminuisce quando il giovane raggiunge i nove mesi di et\u00e0, terminando a dieci mesi. Il declino rispecchia quello dell'indebolimento del legame tra madre e figlio; i giovani formichieri di solito diventano indipendenti entro nove o dieci mesi dalla nascita. I formichieri diventano sessualmente maturi a 2,5-4 anni.\nDistribuzione e habitat.\nIl formichiere gigante \u00e8 endemico dell'America centro-meridionale, sebbene sia stato estirpato in molte di queste zone. Il suo areale conosciuto si estende dall'Honduras all'Argentina settentrionale e i suoi resti fossili sono stati ritrovati fino al nord-ovest di Sonora, in Messico. Non essendoci stati successivi cambiamenti climatici particolari o la comparsa di animali con lo stesso tipo di dieta con cui sarebbe potuto entrare in competizione o di nuovi predatori, la sua estinzione in Nord America \u00e8 attribuibile, come per altri mammiferi dello stesso luogo e periodo, all'arrivo dell'uomo nel continente, avvenuto circa 15.000 anni fa. \u00c8 assente in gran parte delle Ande ed \u00e8 stato completamente estirpato in Uruguay, Belize, El Salvador e Guatemala, cos\u00ec come in alcune parti di Costa Rica, Brasile, Argentina e Paraguay. L'animale occupa un gran numero di habitat, tra cui la foresta pluviale tropicale e la macchia xerica, a condizione che vi sia una quantit\u00e0 sufficiente di prede per sostenerlo.\nTassonomia.\nIl formichiere gigante prende il suo nome binomiale da Carlo Linneo, nel 1758. Il nome del genere, \"Myrmecophaga\", e il nome della specie, \"tridactyla\", sono entrambi greci, e significano rispettivamente \"mangiatore di formiche\" e \"tre dita\". La presunta specie \"Myrmecophaga jubata\" venne in seguito identificata come un sinonimo. \u00c8 stata proposta l'esistenza di tre sottospecie: \"M. t. tridactyla\" (il cui areale va dal Venezuela e dalla Guiana al nord dell'Argentina), \"M. t. centralis\" (originario dell'America centrale, della Colombia nordoccidentale e dell'Ecuador settentrionale), e \"M. t. artata\" (originaria della Colombia nord-orientale e del Venezuela nord-occidentale). Il formichiere gigante \u00e8 raggruppato con il tamandua settentrionale e meridionale all'interno della famiglia Myrmecophagidae. Insieme alla famiglia Cyclopedidae, il cui unico membro esistente \u00e8 il formichiere nano, le due famiglie costituiscono il sottordine Vermilingua. Di seguito l'albero filogenetico degli xenartri viventi.\nFormichieri e bradipi appartengono all'ordine Pilosa e condividono il superordine Xenarthra con i Cingulata, che ha come unici esponenti viventi gli armadilli. I due ordini di Xenarthra si separarono 66 milioni di anni fa durante il Cretacico superiore. I lignaggi di bradipi e formichieri si separarono intorno ai 55 milioni di anni fa, tra il Paleocene e l'Eocene. La linea\" Cyclopes\" emerse intorno ai 30 milioni di anni fa nell'Oligocene, mentre le linee \"Myrmecophaga\" e \"Tamandua\" si separarono circa 10 milioni di anni fa, alla fine del Miocene. Per buona parte dell'era Cenozoica, i formichieri rimasero confinati in Sud America, all'epoca un continente isolato. In seguito alla formazione dell'Istmo di Panama 3 milioni di anni fa, i formichieri di tutti e tre i generi invasero l'America Centrale, in seguito al Grande scambio americano.\nLa documentazione fossile dei formichieri \u00e8 generalmente scarsa. I fossili noti includono il genere Pliocenico \"Palaeomyrmidon\", un parente stretto del formichiere nano, \"Protamandua\", il sister taxon del clade che comprende il formichiere gigante e i tamandua dal Miocene, e \"Neotamandua\", un sister taxon di \"Myrmecophaga\". \"Protamandua\" era pi\u00f9 grande del formichiere nano, ma pi\u00f9 piccolo di un tamandua, mentre \"Neotamandua\" era pi\u00f9 grande, rientrando tra le dimensioni di un tamandua e del formichiere gigante. \"Protamandua\" non sembra avere piedi particolarmente specializzati per la locomozione terrestre o arboricola, ma potrebbe aver avuto una coda prensile. Al contrario, \"Neotamandua\" aveva piedi di forma intermedia tra quelli dei tamandua e del formichiere gigante ed \u00e8 improbabile che avesse una coda prensile. La specie \"Neotamandua borealis\" \u00e8 stata indicata come possibile antenato di quest'ultimo. Un altro membro del genere \"Myrmecophaga\" \u00e8 stato rinvenuto dalla Formazione Monte Hermoso, in Argentina, risalente a 6.8-4 milioni di anni fa, ed \u00e8 stato descritto da Kraglievitch, nel 1934, come \"Nunezia caroloameghinoi\". La specie \u00e8 stata in seguito riclassificata come \"Myrmecophaga caroloameghinoi\" da S. E. Hirschfeld, nel 1976.\nIl formichiere gigante \u00e8 la specie di formichiere vivente pi\u00f9 terrestre. I suoi antenati potrebbero essere stati originariamente adattati ad una vita arborea; la transizione ad una vita al suolo potrebbe essere stata incentivata dall'espansione di habitat aperti, come la savana Sudamericana e dalla disponibilit\u00e0 di insetti coloniali, come le termiti, che fornivano una potenziale fonte di cibo pi\u00f9 ampia. Sia il formichiere gigante che il tamandua meridionale sono ben rappresentati nei reperti fossili del tardo Pleistocene e dell'inizio dell'Olocene.\nConservazione.\nLa specie \u00e8 elencata come Vulnerabile dalla IUCN, a causa dell'alto numero di estirpazioni regionali, e nell'Appendice II dalla CITES, che limita fortemente il commercio di questi animali. Tra il 2000 e il 2010, la popolazione totale \u00e8 diminuita del 30%. Nel 1994, circa 340 formichieri giganti morirono a causa di incendi scoppiati nel Parco nazionale delle Ema, in Brasile. L'animale \u00e8 particolarmente vulnerabile agli incendi a causa dei suoi movimenti lenti e per il suo pelo infiammabile.\nLe minacce indotte dall'uomo includono collisioni coi veicoli, attacchi di cani randagi e la distruzione dell'habitat. Il formichiere gigante \u00e8 comunemente cacciato in Bolivia, sia per sport che per la carne. Nel Chaco la pelle spessa e coriacea dell'animale viene utilizzata per fabbricare attrezzature equestri. In Venezuela viene cacciato per i suoi artigli. I formichieri giganti vengono anche uccisi per motivi di sicurezza, a causa della loro reputazione di animali pericolosi. Fortunatamente, il formichiere gigante rimane comunque molto diffuso, ed alcune popolazioni sono stabili e l'animale si trova in diverse aree protette dell'Amazzonia, del Pantanal e del \"Cerrado\". \u00c8 ufficialmente protetto in alcune province argentine come specie patrimonio nazionale.\nIn cattivit\u00e0.\nMolti zoo europei, tra i pi\u00f9 importanti per la conservazione delle specie a rischio di estinzione, ospitano il formichiere gigante fra le maggiori attrazioni del parco. Il formichiere \u00e8 presente ad esempio negli zoo di Zurigo, Vienna, Amsterdam e Berlino. Non \u00e8 presente in nessuno zoo italiano. Data la loro indole piuttosto mansueta spesso condividono il loro habitat con altre specie autoctone del loro habitat naturale come il tapiro brasiliano, il capibara, il nand\u00f9 comune, e in alcuni casi \u00e8 stato addirittura visto dividere tranquillamente il proprio spazio con un crisocione. In alcuni rari casi il formichiere \u00e8 stato protagonista di incidenti con i guardiani purtroppo con esiti fatali per questi ultimi. Nonostante il carattere docile resta comunque un animale potenzialmente pericoloso poich\u00e9 molto forte, potente e soprattutto provvisto di artigli molto taglienti. In cattivit\u00e0 pu\u00f2 avere dimensioni maggiori rispetto agli esemplari selvatici, talvolta anche 10\u201315\u00a0kg in pi\u00f9 delle medie massime. Inoltre riesce a riprodursi bene in cattivit\u00e0.\nInterazioni con l'uomo.\nAttacchi.\nSebbene siano animali timidi e in genere cerchino di evitare l'uomo, i formichieri giganti possono infliggere gravi ferite con i loro artigli anteriori e sono noti per aver ferito gravemente e anche ucciso gli uomini che li avevano messi alle strette o che li stavano minacciando. Tra il 2010 e il 2012 due cacciatori sono stati uccisi da formichieri giganti in Brasile; in entrambi i casi i cacciatori stavano agitando e ferendo l'animale che, ormai messo alle strette, pass\u00f2 al contrattacco per difendersi. Nell'aprile 2007 un formichiere dello zoo di Florencio Varela ha squartato e ucciso un guardiano dello zoo con i suoi artigli. L'animale in questione, un maschio di nome Ramon, aveva gi\u00e0 la reputazione di essere aggressivo.\nNella cultura.\nNella mitologia e folklore dei popoli indigeni del bacino amazzonico, il formichiere gigante \u00e8 raffigurato come un trickster opposto al giaguaro, cos\u00ec come una figura umoristica per via del suo lungo muso. In un racconto Shipib, un formichiere sfid\u00f2 un giaguaro a una gara di apnea sott'acqua, che il giaguaro accett\u00f2. Dopo che i due si furono tolti la pelle e si immersero, il formichiere salt\u00f2 fuori dall'acqua e rub\u00f2 la pelle del giaguaro, lasciando quest'ultimo con la pelle del formichiere. In un mito di Yarabara, il malvagio orco Ucara venne trasformato in un formichiere dal sole. Questo mito sottolinea la natura quasi immobile della bocca del formichiere, che era considerata un peso. Il popolo Kayap\u00f3 indossa maschere di vari animali e spiriti, incluso il formichiere, durante le cerimonie di denominazione e di iniziazione. Credono che le donne che hanno toccato maschere di formichiere o gli uomini che sono inciampati mentre le indossavano sarebbero morte o avrebbero ricevuto una qualche sorta di disturbo fisico.\nDurante la colonizzazione spagnola delle Americhe, il formichiere gigante fu uno dei tanti animali nativi portati in Europa per essere mostrato al mondo orientale. All'inizio, gli europei credevano che tutti i formichieri fossero femmine e si accoppiassero con il naso, un'idea sbagliata corretta dal naturalista F\u00e9lix de Azara. Nel XX secolo, Salvador Dal\u00ed scrisse fantasiosamente che il formichiere gigante \"raggiunge taglie pi\u00f9 grandi del cavallo, possiede un'enorme ferocia, ha un'eccezionale potenza muscolare, ed \u00e8 un animale terrificante\". Dal\u00ed dipinse un formichiere nello stile de \"Il grande masturbatore\". \u00c8 stato usato come ex libris per Andr\u00e9 Breton, che paragonava le tentazioni che un uomo sperimenta nella vita a ci\u00f2 che \"la lingua del formichiere deve offrire alla formica\".\nIl cartone animato di Max Fleischer del 1940, \"Ants in the Plants\" presenta una colonia di formiche che combattono contro un formichiere malvagio. Rilasciato durante la Strana guerra, il film potrebbe essere un'allusione alla linea Maginot francese. Un formichiere \u00e8 anche un personaggio ricorrente nel fumetto B.C.. Questo personaggio \u00e8 stato l'ispirazione per Peter the Anteater, la mascotte della squadra dell'Universit\u00e0 della California, Irvine. Nella miniserie di Stephen King, \"Kingdom Hospital\", il personaggio di Antubis appare sotto forma di una creatura simile a un formichiere con denti affilati come rasoi."}
{"id": "794059", "revid": "1318658", "url": "https://it.wikipedia.org/wiki?curid=794059", "title": "Marie-Jeanne B\u00e9cu, contessa du Barry", "text": "Grazie alla sua grande influenza sul sovrano costru\u00ec a Versailles un temibile intreccio di intrighi; mor\u00ec durante il periodo del Terrore seguito alla rivoluzione.\nBiografia.\nLe sue origini.\nUn mastro rosticciere parigino chiamato Jean B\u00e9cu, nato durante il regno di Luigi XIII, ebbe un figlio chiamato Fabien, ritenuto uno degli uomini pi\u00f9 belli della capitale. Il suo fascino colp\u00ec una dama della nobilt\u00e0, S\u00e9verine Bonnet de Cantigny, contessa di Montdidier, vedova, che lo spos\u00f2 senza pensare ai pregiudizi sociali, ma lei mor\u00ec dopo poco.\nFabien B\u00e9cu si fece da allora in poi chiamare \"B\u00e9cu de Cantigny\". Dopo essere stato commerciante di vino, divenne cuoco di Isabelle de Ludres, ex-amante di Luigi XIV che si era ritirata nelle sue terre in Lorena, nel castello di Vaucouleurs. Il 22 dicembre 1693, spos\u00f2 in seconde nozze Jeanne Husson, cameriera della contessa de Ludres. Sette bambini nacquero da questa unione, e infine anche Anne B\u00e9cu, nata il 16 aprile 1713; sua figlia \u00e8 nata il 16 aprile 1743 a Vaucouleurs.\nMolto bella, Anne B\u00e9cu de Cantigny non ebbe una giovent\u00f9 irreprensibile. I registri parrocchiali di Vaucoulers indicano: \u00abIl diciannove d'agosto millesettecentoquarantatr\u00e9 \u00e8 nata ed \u00e8 stata battezzata lo stesso giorno\", \"Jeanne, figlia naturale di Anne B\u00e9cu, detta Cantigny, ed ha avuto per padrino Joseph Demange, e per madrina Jeanne Birabin, che hanno firmato con noi.\u00bb\nChi era il padre di Jeanne B\u00e9cu, la futura Madame du Barry? Tra le possibili ipotesi, la meglio fondata sembra designare Jean-Jacques- Baptiste Gomard de Vaubernier, il religioso \"Fr\u00e8re Ange\". Era un monaco terziario francescano, del convento dei francescani chiamati \"Les Picpus\", dove Anne B\u00e9cu, sarta, si recava regolarmente per il suo lavoro. Questo stesso prete, il 1\u00ba settembre 1768, benedir\u00e0 nella chiesa Saint-Laurent a Parigi, il matrimonio di Jeanne con Guillaume du Barry. Per tutta la sua vita, la contessa du Barry si far\u00e0 chiamare (e firmer\u00e0) \"de Vaubernier\".\nUna seconda nascita illegittima (il cui padre sembra essere un commissario delle finanze) seguir\u00e0 il 14 febbraio 1747, quella di Pierre Claude B\u00e9cu, che morir\u00e0 in tenera et\u00e0. La reputazione di Anne era molto compromessa. Fu allora che incontr\u00f2 - opportunamente - Claude Roch Billiard du Monceaux, banchiere, pagatore delle Rendite, fornitore generale dell'Est, ricco finanziere che frequentava spesso la Lorena. Sedotto dalla bellezza della giovane donna, Billiard du Monceaux, naturalmente generoso, divenne il suo protettore. La port\u00f2 con s\u00e9 a Parigi e le procur\u00f2 un impiego come cuoca.\nIl 18 luglio 1749, Anne B\u00e9cu spos\u00f2, nella chiesa Saint-Eustache a Parigi, Nicolas Ran\u00e7on, un domestico a cui Billard de Monceaux far\u00e0 ottenere un posto di bottegaio in Corsica. Ran\u00e7on de Montrab\u00e9 fu addetto alle Accise e collettore delle Gabelle a Fresnays.\nIn quest'epoca, Jeanne B\u00e9cu de Cantigny fu messa in collegio presso le dame di Saint-Aure, nel convento parigino della rue Neuve-Sainte-Genevi\u00e8ve. Ci rest\u00f2 9 anni, dove soffr\u00ec per le regole severe, ma apprese la scrittura e l'ortografia, la lettura la matematica, la geografia, la musica, il disegno, la danza, il ricamo, la storia e la religione.\nNel 1759, dopo aver passato 5 mesi in un salone di parrucchieri chiamato Lametz (che aveva quasi sposato ma del quale esaurir\u00e0 il patrimonio), entr\u00f2 al servizio della vedova di un fermier generale, \u00c9lisabeth de Delay de Lagarde (nata Roussel), ritirata nel suo castello di La Courneuve. A contatto con l'alta societ\u00e0, acquis\u00ec poco a poco la spigliatezza e i modi distinti che non la lasceranno pi\u00f9.\nI suoi inizi - Madame du Barry.\nVerso il 1761, divenne commessa in una \"boutique\" situata in rue Neuve-des-Petits-Champs, \"\u00c0 la toilette\". Questa impresa apparteneva a Claude Edm\u00e9 Labille, padre della futura ritrattista Ad\u00e9la\u00efde Labille-Guiard. Jeanne de Vaubernier incominci\u00f2 a frequentare il mondo della moda. L'abbagliante bellezza della giovane ragazza la fece presto notare. Sembra chiaro che, come sua madre, Jeanne abbia avuto una giovent\u00f9 delle pi\u00f9 disinvolte.\nFu ricevuta in molti saloni parigini, dove Jean-Baptiste, conte du Barry-C\u00e9r\u00e8s, un gentiluomo tolosano quarantenne, celebre nei circoli della galanteria per la sua depravazione e per l'assenza totale degli scrupoli, fece la sua conoscenza. Jeanne divenne la sua amante quando aveva solo 19 anni.\nQualche anno dopo, Jean-Baptiste volle fare l'elogio della sua conquista al maresciallo di Richelieu, vecchio libertino stimato a corte, che immagin\u00f2 di presentarla al re Luigi XV.\nPresentazione al re e alla corte.\nL'incontro avvenne discretamente, durante la primavera 1768, dall'intermediario di Dominique Lebel, primo valletto di camera del re. Questa operazione non era priva di movente politico per Richelieu, che voleva contrastare il ministro \u00c9tienne Fran\u00e7ois de Choiseul. Quest'ultimo, elevato ministro dalla defunta marchesa de Pompadour, sperava di far diventare sua sorella, la duchessa de Grammont, la nuova amante del re o, in caso contrario, anche un'altra donna a sua scelta.\nA questo punto, Luigi XV s'innamor\u00f2 follemente di Jeanne, dotata di un immenso fascino, e i cui talenti nell'amore gli davano una nuova giovent\u00f9. La sconfitta di Choiseul fu veloce, e fu grande il suo risentimento verso Madame du Barry, che gli aveva fatto perdere la sua influenza preponderante nei confronti del re (per il quale lui nutriva un segreto disprezzo)\nL'anno 1768 aveva chiuso, per Luigi XV, un decennio di lutti familiari: quello di sua figlia Luisa Elisabetta di Borbone-Francia, duchessa di Parma, morta nel dicembre 1759, di suo nipote maggiore Luigi di Francia, morto nel marzo 1761; di sua nipote Isabella di Borbone-Parma, morta nel novembre 1763; della sua favorita sinceramente compianta, Madame de Pompadour, morta nell'aprile 1764; di suo genero Filippo I di Parma, morto nel luglio 1765; di suo figlio ed erede Luigi Ferdinando di Borbone-Francia, morto nel dicembre 1765; di sua nuora Maria Giuseppina di Sassonia, morta nel marzo 1767; infine quella di sua moglie, la discreta Maria Leszczy\u0144ska, morta nel giugno 1768.\nIn pi\u00f9, un progetto di nuovo matrimonio con l'arciduchessa Maria Elisabetta d'Asburgo-Lorena (sorella maggiore di Maria Antonietta), era in programma, ma la bellezza di questa principessa di 25 anni era stata rovinata dal vaiolo, malattia frequente all'epoca - e di cui il re stesso morir\u00e0.\nIl re, sempre molto bello ma avanti negli anni (ne aveva allora 58) e nevrastenico, era quindi libero. Desiderava fare di \"Mademoiselle de Vaubernier\" la sua nuova favorita. Ma ci\u00f2 non poteva accadere senza una presentazione ufficiale a corte da parte di una persona che vi avesse le sue entrature, e senza che la persona presentata fosse sposata.\nIl cavaliere Jean-Baptiste Dubarry, avendo gi\u00e0 preso moglie (Ursule Dalmas de Vernogr\u00e8se, che terminer\u00e0 i suoi giorni in un convento), fece sposare Jeanne a suo fratello minore, il conte Guillaume Dubarry. Jeanne divenne quindi la cognata del suo amante mentre suo marito fu immediatamente rinviato nella sua Languedoc natale con cinque mila \"livre\" che ricompensavano la sua complicit\u00e0.\nPer la madrina, si fece ricorso alla contessa de B\u00e9arn; appartenente ad una nobile famiglia, ma assai anziana e soprattutto indebitata, accett\u00f2 questo impiego per pagare i suoi debiti.\nSposata e munita di un cognome pi\u00f9 in vista di \"B\u00e9cu\", Madame la contessa du Barry, fu presentata a Corte il 22 aprile 1769.\nLa sua ascesa come Favorita Reale.\nA differenza di Madame de Pompadour, Jeanne du Barry si adatt\u00f2 perfettamente agli usi della corte ma non s'interessava agli affari e non cercava di giocare un ruolo politico - di questo Luigi XV le fu grato. Intermediaria del maresciallo de Richelieu, lei non manc\u00f2 d'influenzare discretamente questa o quella decisione, ottenendo cos\u00ec la grazia di molti condannati a morte. Ma malgrado gli intrighi della duchessa de Grammont e di altre donne invidiose della sua posizione, si sforz\u00f2 di essere gradevole a tutti (contrariamente a Madame de Pompadour, che non perdonava le offese e se ne vendicava anche aspramente). Voltaire, a cui lei aveva inviato due baci per posta, le invi\u00f2 al ritorno del corriere questa celebre quartina:\nIn quello stesso anno il re le don\u00f2 il castello di Louveciennes, che lei fece subito ingrandire incaricando per questo l'architetto del re, Ange-Jacques Gabriel. Tuttavia, il clan Choisuel non demordeva. Uno di loro, Mathieu-Fran\u00e7ois Pidansat de Mairobert, pubblic\u00f2 delle memorie segrete, (Anecdotes sur Mme la comtesse du Barry) all'origine degli attacchi di cui Madame du Barry fu costantemente l'oggetto. Diffondeva o suscitava delle canzoni licenziose, opuscoli ignobili, anche dei libelli pornografici (quali \"L'Apprentissage d'une fille de modes\" o \"L'Apoth\u00e9ose du roi P\u00e9taud\"). Per forza di cose, Madame du Barry si trov\u00f2 sostenuta dal partito devoto, ostile a Choiseul. Per aver concluso il matrimonio del Delfino e di Maria Antonietta, il Primo ministro si credeva intoccabile.\nPrevenuta contro Madame du Barry dal suo arrivo in Francia nel 1770, la giovanissima Delfina, dal carattere integro, le dimostr\u00f2 subito una viva antipatia. Incoraggiata dal clan Choiseul e Mesdames, figlie di Luigi XV, la tratt\u00f2 con un disprezzo ostentato, rifiutandosi di rivolgerle la parola, ci\u00f2 che costituiva una grande offesa, indisponendo tutti, dal re fino ai cancellieri, tanto che fu necessario che la stessa imperatrice d'Austria, madre della Delfina, imponesse da Vienna a sua figlia un comportamento pi\u00f9... diplomatico. Sotto l'influenza di sua madre e dei suoi tutori, fin\u00ec per dirle una frase di nove parole: \u00abIl y a bien du monde aujourd'hui \u00e0 Versailles. (Ci sono molte persone oggi a Versailles)\u00bb in occasione del primo dell'anno.\nNel 1771, in seguito alle continue umiliazioni inflitte a Madame du Barry - tra l'altro al teatro del castello di Fontainebleau - Luigi XV decise di licenziare Choiseul e lo sostitu\u00ec con il duca d'Aiguillon, cosa che accrebbe il rancore di Maria Antonietta.\nConsacrata ormai compagna reale ufficiale, Madame du Barry organizz\u00f2 il matrimonio del conte di Provenza (fratello minore di Luigi XVI) con Maria Giuseppina di Savoia.\nTuttavia, per riscattare i peccati del padre (l'ultimo era la sua relazione dichiarata con Madame du Barry), la pi\u00f9 giovane delle figlie di Luigi XV, Madame Luisa - mistica dall'infanzia - entr\u00f2 nel carmelo di Saint-Denis il 10 ottobre 1770 e vi pronunci\u00f2 i voti il 12 settembre 1771.\nIl suo mecenatismo.\nSi \u00e8 spesso affermato che il ruolo della contessa du Barry in materia artistica fu inferiore a quello di Madame de Pompadour. Tuttavia Madame du Barry s'interess\u00f2 vivamente alle arti. Ma la brevit\u00e0 del suo \"regno\" (5 anni) non le ha permesso di imprimere un segno comparabile a quello della sua precedente favorita.\nPraticava il disegno con talento. Gioc\u00f2 un ruolo di mecenate incoraggiando l'artigianato artistico francese. Ispir\u00f2 i pi\u00f9 grandi artisti della sua epoca, tra cui lo scultore Louis Boizot, direttore della manifattura di S\u00e8vres. Contribu\u00ec anche allo sviluppo del neoclassicismo rivelando l'architetto Claude Nicolas Ledoux, che costru\u00ec il suo padiglione di musica di Louveciennes, o commissionando ordini ai pittori Joseph-Marie Vien, Fran\u00e7ois Hubert Drouais, Jean-Baptiste Greuze o a Jean-Honor\u00e9 Fragonard, agli scultori F\u00e9lix Locomte, Augustin Pajou o Christophe-Gabriel Allegrain, e ad altri ancora. Le sue collezioni di mobili e oggetti d'arte furono sontuose e diedero vita alle pi\u00f9 belle creazioni dell'ebanista Louis Delanois, costruttore di sedie, dell'ebanista Martin Carlin o del bronziere Pierre Gouthi\u00e8re. Di gran gusto, come testimoniano le sue collezioni descritte da Charles Vatel, Madame du Barry ha, in un certo modo, inventato lo stile Luigi XVI:\nIn ogni modo, elegante e di gusto raffinato, la contessa du Barry esercit\u00f2 un'influenza preponderante sulla moda della sua epoca. Lanci\u00f2 soprattutto la moda delle stoffe a righe, che durer\u00e0 in tutta Europa fino alla fine del XVIII secolo.\nEsilio a Louveciennes dopo la morte di Luigi XV.\nDalla morte di Luigi XV (10 maggio 1774), suo nipote e successore Luigi XVI, probabilmente influenzato da Maria Antonietta e dalle zie, rilasci\u00f2 una lettera con sigillo reale contro la contessa du Barry. \nIl duca de La Vrilli\u00e8re, Louis Ph\u00e9lypeaux de Saint-Florentin, fu incaricato di condurla di notte al convento di Pont-aux-Dames, nella diocesi di Meaux. Poi le confisc\u00f2 le sue carte, che arrivarono in parte nelle mani del clan Choiseul. Alcune furono utilizzate per pubblicare una corrispondenza apocrifa, mescolanza di vero e di falso che apparve qualche anno dopo. Nacque cos\u00ec la leggenda secondo la quale le contessa du Barry fosse uscita dal bordello di Marguerite Gourdan.\nQuasi un anno dopo, nell'aprile 1775, la contessa du Barry fu liberata.\nCompr\u00f2 una propriet\u00e0 a Saint-Vrain, dove per\u00f2 si sentiva troppo isolata. Nell'ottobre 1776, il conte di Maurepas ottenne dal re che lei potesse ritornare nel castello di Louveciennes, l'usufrutto del quale Luigi XV le aveva ceduto nel 1769 e dove lei si trov\u00f2 benissimo.\nCi visse una vita piacevole e felice, segnata da una lunga storia con Louis Hercule Timol\u00e9on de Coss\u00e9-Brissac, conte poi duca di Coss\u00e9-Brissac, e dalle piacevoli visite di Madame \u00c9lisabeth Vig\u00e9e Le Brun, che divenne una sua amica e ci lasci\u00f2 di lei tre stupendi ritratti.\nNel 1777, Giuseppe II, imperatore del Sacro Romano Impero, fratello della regina, di passaggio in Francia in incognito sotto il nome di conte di Falkenstein, per tentare tra l'altro di risolvere i problemi coniugali della giovane coppia reale, non esit\u00f2 a venire a salutare la contessa, con grande disappunto della sua sorella. Farle un simile scherzo non gli dispiaceva. Si racconta che, quando l'antica favorita volle cedergli il passo, l'imperatore l'avrebbe invitata a precederlo dicendole: \u00abPassate, madame, la bellezza \u00e8 sempre regina!\u00bb\nL'anno seguente, and\u00f2 a visitare Voltaire, anziano e malato, in omaggio all'uomo che lei ammirava ma anche alla filosofia dei Lumi.\nLa rivoluzione: la sua tragica fine.\nNel 1789, la contessa du Barry offr\u00ec i suoi servigi alla corte. Nell'ora del pericolo, quando molti cortigiani si rifugiarono all'estero, lei non cess\u00f2 di sostenere dall'interno la contro-rivoluzione nascente. Ma il suo passato la rese sospetta. Per i rivoluzionari, ci\u00f2 che restava della fortuna della sua antica condizione di amante reale ne fece un bersaglio perfetto.\nNella notte tra il 10 e l'11 gennaio 1791, grazie a una scala trovata nelle vicinanze, degli scassinatori venuti da Parigi si introdussero in sua assenza nella sua camera del castello di Louveciennes, scassinarono il suo com\u00f2 e rubarono diamanti e gioielli preziosi, il cui valore attuale \u00e8 stimato intorno ai sessanta milioni di euro. Furono ritrovati un mese dopo a Londra, dove lei pass\u00f2 quattro soggiorni successivi per tentare - invano - di recuperarli. In effetti, si trovavano nelle mani della spia Nathaniel Parker-Forth. Quest'ultimo li conserv\u00f2 fino alla loro vendita a proprio favore da Christie's, alcuni anni dopo la morte della contessa.\nIntanto, il duca di Coss\u00e9-Brissac era divenuto comandante capo della guardia costituzionale del Re, ma questo corpo, sospettato di troppa fedelt\u00e0 al monarca, fu sciolto il 29 maggio 1792 dall'Assemblea legislativa e il suo comandante imprigionato a Orl\u00e9ans, in attesa del giudizio a Parigi dell'Alta corte.\nIl 10 agosto il Palazzo delle Tuileries fu preso d'assalto dai rivoltosi e la famiglia reale venne incarcerata alla Torre del Tempio. I massacri di settembre insanguinarono Parigi e terrorizzarono la provincia. Il 9 settembre, il convoglio che riportava alla capitale il duca e i suoi compagni di sventura pass\u00f2 per Versailles, dove i prigionieri, abbandonati alla loro sorte dalle guardie, furono massacrati da un gruppo di tagliagole. I loro corpi vennero fatti a pezzi. La testa del duca viene gettata attraverso una finestra nel salone della contessa du Barry. \nDopo l'esecuzione di Luigi XVI (21 gennaio 1793), che non esit\u00f2 a piangerlo, alla vigilia della dichiarazione di guerra contro la Gran Bretagna, Madame du Barry torn\u00f2 precipitosamente in Francia per evitare l'apposizione di sigilli sulla sua propriet\u00e0 di Louveciennes. Ma in quell'epoca, un soggiorno in Inghilterra era equiparato ad un aiuto agli emigrati e implicava l'arresto e quindi la condanna.\nMadame du Barry fu denunciata da George Greive, identificato pi\u00f9 tardi come un agente inglese in Francia. Implacabile nel volere la sua rovina, sembra aver desiderato fortemente le sue carte e, soprattutto, la sua corrispondenza con Brissac. Quest'ultima forniva preziose informazioni sugli sforzi dei monarchici dell'interno per salvare la monarchia assoluta, per esempio finanziando le guerre di Vandea. Sembra anche possibile che Greive abbia venduto questa corrispondenza al suo governo.\nMalgrado una petizione firmata in suo favore da 59 abitanti di Louveciennes, divenne sospetta subito dopo l'approvazione della legge dei sospetti (17 settembre 1793). Dichiarata nemica della rivoluzione, fu imprigionata a Saint-P\u00e9lagie il 22 settembre 1793. Trasferita alla Conciergerie, il suo processo si apr\u00ec il 6 dicembre davanti al Tribunale rivoluzionario. Il giorno seguente, dopo un rapido processo presieduto da Fouquier-Tinville, fu condannata alla ghigliottina.\nL'esecuzione ebbe luogo nell'attuale Piazza della Concordia l'8 dicembre (18 Frimaio anno II del calendario repubblicano). Intanto, Madame du Barry fece febbrilmente il conto di tutti i suoi beni sperando cos\u00ec di salvarsi la vita, come le autorit\u00e0 le avevano fatto credere. Ma nonostante la confisca degli averi, la sentenza a suo sfavore fu confermata; si afferma che negli ultimi istanti il coraggio l'abbandon\u00f2.\nNella cultura di massa.\nCinema.\nMolti film hanno come protagonista o come comprimaria la contessa du Barry:"}
{"id": "794060", "revid": "110157", "url": "https://it.wikipedia.org/wiki?curid=794060", "title": "Envoy", "text": "Envoy, precedentemente conosciuta come American Eagle Airlines fino al 2014, \u00e8 una compagnia aerea regionale con sede a Fort Worth (Texas), negli Stati Uniti.\n\u00c8 una compagnia regionale partner di American Airlines (entrambe sono parte del gruppo American Airlines Group), che effettua oltre 1.800 voli al giorno e serve 150 citt\u00e0 negli Stati Uniti, in Canada, Messico e nei Caraibi. \u00c8 la pi\u00f9 grande compagnia aerea regionale del mondo.\nCome la sua partner American Airlines, Envoy \u00e8 parte dell'alleanza globale Oneworld.\nFlotta.\nAd aprile 2014 la flotta di Envoy \u00e8 composta da 249 aerei:"}
{"id": "794064", "revid": "67712", "url": "https://it.wikipedia.org/wiki?curid=794064", "title": "Retroflesse", "text": ""}
{"id": "794065", "revid": "2184720", "url": "https://it.wikipedia.org/wiki?curid=794065", "title": "She's Madonna", "text": "She's Madonna \u00e8 una canzone dell'artista pop britannico Robbie Williams, scritta e prodotta con i Pet Shop Boys, e fu il terzo singolo estratto dal settimo album \"Rudebox\", pubblicato il 23 ottobre 2006. Uscito nelle radio il 10 dicembre 2006.\nLa canzone \u00e8 dedicata alla cantante italo-statunitense Madonna. Il video musicale vede Williams nei panni di una drag queen, omaggio al personaggio interpretato dalla cantante nel film \"I maledetti di Broadway\", ovvero Hortense Hathaway, ed \u00e8 stato pubblicato per la prima volta sul sito del cantante il 19 gennaio e poi mandato in onda su MTV gi\u00e0 un mese prima dall'uscita del singolo\nTracce.\nCD singolo #1\nCD singolo #2\nDVD singolo"}
{"id": "794071", "revid": "768068", "url": "https://it.wikipedia.org/wiki?curid=794071", "title": "Siculish", "text": "Il Siculish \u00e8 il fenomeno linguistico che ha portato alla sicilianizzazione di parole e frasi della lingua inglese da parte di immigrati siciliani e calabresi negli Stati Uniti d'America nella prima met\u00e0 del XX secolo, per necessit\u00e0 linguistiche o per ottenere un effetto umoristico.\nFenomeno linguistico.\nCon il termine \"Siculish\" si intendono i fenomeni di interferenza e interazione tra le parlate siciliane e la lingua inglese da parte di coloro che parlano siciliano negli USA. Si tratta di un fenomeno riscontrabile soprattutto nello stato di New York. \"Siculish\" \u00e8 una parola macedonia creata per indicare fenomeni di code switching tra il siciliano e l\u2019angloamericano, dunque il cambio di lingua all'interno della stessa frase. Alcune volte il Siculish \u00e8 stato usato per sicilianizzare i toponimi geografici americani abitati da comunit\u00e0 sicule: cos\u00ec, Bensonhurst divenne \"Bensinosti\", New York si trasform\u00f2 in \"Nova Jorca\" e Brooklyn in \"Brucculinu\".\nAltre forme di Siculish si sono inoltre sviluppate in comunit\u00e0 di immigrati siciliani all'interno di altri Paesi anglofoni come Canada e Australia. Le sorprendenti similitudini tra queste forme sono dovute a movimenti transnazionali di emigranti o, molto pi\u00f9 probabilmente, da logici adattamenti dell'inglese a norme linguistiche del siciliano.\nLo scrittore Leonardo Sciascia, nel racconto \"La zia d'America\" (contenuto nella raccolta \"Gli zii di Sicilia\"), utilizza alcune \"sicilianizzazioni\" di termini inglesi (come ad esempio la parola \"storo\", utilizzata per indicare il negozio, dall'inglese \"store\") ma non \u00e8 chiaro se si tratti di vero Siculish o di invenzioni di Sciascia.\nPseudo \"Siculish\".\nAlcuni immigrati di seconda generazione confondono sovente il vero siciliano con parole Siculish. Questo accade soprattutto con parole che hanno con l'inglese un'assonanza di suono e significato a causa di una derivazione linguistica comune, ossia quella del normanno della dominazione medievale. \nAd esempio, hanno una comune origine la parola \"trubbulu\" (autenticamente siciliana) e \"trouble\" (\"problema\"); \"damaggiu\" e \"damage\" (\"danno\"); \"raggia\" e \"rage\" (\"rabbia\"); \"attruppicari\" e \"to trip\" (\"inciampare\").\nEsempi.\nEcco alcuni esempi di Siculish:"}
{"id": "794075", "revid": "125272549", "url": "https://it.wikipedia.org/wiki?curid=794075", "title": "Marketplace", "text": "I marketplace sono in generale il luogo reale o metaforico in cui avvengono degli scambi commerciali paragonabili a dei veri e propri \"supermercati online\". Nella lingua italiana i marketplace servono tuttavia a indicare i siti internet di intermediazione per la compravendita di un bene o un servizio; in altre parole il marketplace, che in lingua inglese significa \"luogo di mercato\", \u00e8 un mercato online in cui sono raggruppate le merci di diversi venditori o diversi siti web. L'esempio pi\u00f9 noto di marketplace, anche se anomalo, per il suo tipo di vendita \u00e8 eBay che oltre al normale sistema di vendita offre anche la modalit\u00e0 asta.\nIl marketplace si differenzia dal negozio online perch\u00e9 al suo interno sono presenti normalmente pi\u00f9 venditori. \u00c8, per certi versi, la stessa differenza riscontrabile tra un negozio di prossimit\u00e0 e un centro commerciale.\nIl marketplace oltre a fornire una gamma pi\u00f9 elevata di prodotti rispetto a un e-commerce singolo, offre all'utente finale maggiori garanzie durante la finalizzazione dell'acquisto e la successiva ricezione del prodotto acquistato. Infatti, la pi\u00f9 gran parte dei marketplace esistenti, trattiene l'importo dell'ordine fino alla consegna dello stesso, salvo poi trasferire l'importo dovuto al venditore, decurtato della commissione di vendita. In questo modo l'utente finale, se non dovesse ricevere il prodotto o dovesse ricevere un pacco non conforme a quanto acquistato, potrebbe contattare direttamente il venditore, se ne conosce i recapiti oppure richiedere una mediazione al marketplace.\nTipologia del marketplace.\nIn base al tipo di prodotto i marketplace si distinguono in:\nIn base agli operatori che partecipano:\nI marketplace B2B vengono frequentati da intermediari e infobroker che mettono in contatto compratori e venditori ricevendo un corrispettivo per l'intermediazione.\nI marketplace si distinguono anche in funzione della visibilit\u00e0 data al venditore. Alcuni marketplace, come ad esempio Amazon.com non indicano il venditore in home page mentre altri come ebay lasciano in chiare le informazioni su chi vende. Da una parte la visibilit\u00e0 del venditore pu\u00f2 portare a una vendita diretta extra-marketplece che rappresenta un mancato guadagno per quest'ultimo ma la maggiore trasparenza \u00e8 spesso una garanzia implicita molto apprezzata dal consumatore finale.\nPro e contro.\nI marketplace hanno vantaggi e svantaggi:\nPRO\nCONTRO"}
{"id": "794076", "revid": "682118", "url": "https://it.wikipedia.org/wiki?curid=794076", "title": "Akka", "text": ""}
{"id": "794077", "revid": "486946", "url": "https://it.wikipedia.org/wiki?curid=794077", "title": "Du Barry", "text": ""}
{"id": "794078", "revid": "37401", "url": "https://it.wikipedia.org/wiki?curid=794078", "title": "Akko", "text": ""}
{"id": "794079", "revid": "1305772", "url": "https://it.wikipedia.org/wiki?curid=794079", "title": "Acco", "text": ""}
{"id": "794081", "revid": "33689", "url": "https://it.wikipedia.org/wiki?curid=794081", "title": "Robert Fran\u00e7ois Damiens", "text": "Fu l'ultima persona in Francia a essere condannata a morte per mezzo dello squartamento, dopo Fran\u00e7ois Ravaillac.\nBiografia.\nLa vita.\nNato vicino ad Arras, nella regione dell'Artois, da contadini impoveriti, Robert Fran\u00e7ois Damiens si arruol\u00f2 molto giovane nell'esercito e, dopo esser stato congedato, trov\u00f2 impiego come domestico presso il collegio dei gesuiti di Parigi. Pi\u00f9 tardi perse anche questa seconda occupazione presso Madame de Sainte-Reuze, amante del marchese Marie-Constance Filleul de Marigny. Quest'ultima lo aveva cacciato su richiesta del suo amante, che lo riteneva pericoloso per la sua cattiva condotta. Cos\u00ec accadde puntualmente anche per altri impieghi, tanto da meritargli il soprannome di \"Robert le Diable\" (Roberto il Diavolo). Instabile e violento, Damiens aveva compiuto in quella casa un furto di una certa entit\u00e0. I periodi in cui era stato a servizio presso altri padroni, quasi tutti appartenenti all'ambiente della magistratura, non erano stati lunghi.\nSecondo alcuni autori, Damiens potrebbe essere rimasto suggestionato dalle dispute che videro opposto il Parlamento di Parigi, una delle istituzioni dell\"'ancien r\u00e9gime\", a papa Clemente XI, seguite al rifiuto da parte del clero di amministrare i sacramenti ai giansenisti e ai convulsionari e, in seno all'atmosfera surriscaldata da scontri e polemiche, potrebbe avere maturato l'idea che la morte del re avrebbe consentito di ristabilire la pace. Tutto quel che si pu\u00f2 dire con certezza \u00e8 quanto sostenuto pi\u00f9 tardi da Damiens stesso, il quale, forse dicendo null'altro che la verit\u00e0, asser\u00ec sempre di aver voluto solo spaventare il monarca, senza cagionargli alcuna seria ferita.\nL'attentato al re.\nIl 1757 cominci\u00f2 tristemente, il clima era freddo e umido. Troppo raffreddata per seguire la corte al Trianon, Madame Victoire era rimasta nel suo appartamento a Versailles, dove il 5 gennaio il re, suo padre, and\u00f2 a farle visita, nonostante il suo stato non destasse preoccupazioni. Dopo avere trascorso un po' di tempo con lei, Luigi XV ripart\u00ec per il Trianon, dove avrebbe dovuto festeggiare l'Epifania. Alle sei meno un quarto, mentre si apprestava a risalire sulla propria carrozza, Damiens, che si trovava nei pressi, si apr\u00ec un varco tra i ranghi della sua guardia, gli si gett\u00f2 addosso, ferendolo in modo non grave al fianco destro con la lama del coltello, lunga appena otto centimetri, che egli impugnava, e fugg\u00ec.\nIl re fece due passi in avanti, barcoll\u00f2, si appoggi\u00f2 a de Montmirail, quindi si volt\u00f2 verso il delfino e il duca Louis de Noailles d'Ayen, e sussurr\u00f2: \"Ho appena ricevuto un pugno terribile.\" A quelle parole si port\u00f2 la mano al petto e la ritrasse insanguinata, dicendo: \"Quell'uomo ha attentato alla mia vita. Non arrestatelo e non fategli del male.\" Rimasto sul luogo del misfatto, non fece alcun tentativo di ferire ulteriormente il re e si lasci\u00f2 arrestare dalle guardie senza opporre particolare resistenza. Mentre le guardie si precipitano sul colpevole, il re viene portato nella sua stanza, spogliato e sdraiato sul letto, direttamente sul materasso. Germain Pichault de La Martini\u00e8re, il suo chirurgo, accorso subito dal Trianon, esamina la ferita superficiale e dichiara che non \u00e8 pericolosa, anche se ha gi\u00e0 perso abbastanza sangue, come pure l'arma non era avvelenata. Trasferito nella prigione di Versailles per ordine di Jean-Baptiste Machault d'Arnouville, Damiens fu sottoposto a una prima tortura: gli furono bruciati i piedi e i polpacci con un ferro rovente per farlo parlare. Si dibatt\u00e9 finch\u00e9 pot\u00e9, ma non fece nomi.\nIl processo.\nIl re era disponibile al perdono, ma il parlamento, volendo ingraziarsi il sovrano fu inflessibile. Damiens venne incarcerato alla Conciergerie, nella torre Montgomery, dove un tempo era stato rinchiuso Fran\u00e7ois Ravaillac. Anche i membri della sua famiglia vennero arrestati e imprigionati. Il re lo chiamava \"quel signore\". Fu interrogato e duramente torturato allo scopo di fargli confessare l'identit\u00e0 di suoi eventuali complici o mandanti, ma tali tentativi di scoprire un possibile complotto si conclusero con un nulla di fatto. Nella speranza di carpirne i segreti, i magistrati chiesero alle guardie, che non lo lasciavano un solo attimo, di trascrivere su un registro i pensieri che egli esprimeva liberamente. Ma anche quell'espediente non port\u00f2 a nulla di pi\u00f9 rispetto a quanto era emerso durante gli interrogatori.\nEgli affermava di avere attentato alla vita del re perch\u00e9 non aveva ascoltato le rimostranze del suo parlamento, di non avere voluto uccidere il re, ma solo esortarlo a pensare alla miseria del suo popolo. Si mostrava, inoltre, preoccupato di sapere se il parlamento fosse stato ripristinato, se l'arcivescovo fosse sempre a Conflans e se si rifiutassero ancora i sacramenti. Accusava monsignor Beaumont di essere la causa dei disordini religiosi e affermava che non ci sarebbe stata pace sociale finch\u00e9 la chiesa non avesse obbedito al parlamento. Sosteneva, inoltre, che Dio lo avrebbe perdonato, perch\u00e9 moriva per il suo popolo, che il Re aveva dei cattivi consiglieri e che i ministri gli nascondevano la maggior parte degli affari.\nAgli occhi dei magistrati, Damiens era solo uno squilibrato, il cui debole intelletto era stato riscaldato da discorsi fraintesi, ascoltati nei pressi del palazzo di giustizia e nelle locande, ma anche in casa dei suoi ex padroni. Tuttavia, trattandosi per lo pi\u00f9 di consiglieri che sedevano in parlamento, i giudici insistettero sulla follia del criminale. Il processo si apr\u00ec il 12 febbraio 1757, seguito da dieci discussioni, durante le quali i giudici diedero prova di un particolare rigore, nell'intento di allontanare ogni sospetto dal parlamento. Il presidente della \"Chambre aux Requ\u00eates\", H\u00e9nault, che sedeva tra loro, lo giudicava cos\u00ec:\nDal momento che Damiens aveva sempre negato di essere al corrente della dottrina regicida, si accett\u00f2 la tesi del \"mostro\" solitario, debole di mente, che soddisfaceva tutti. Giudicato per tentato regicidio, il 26 marzo 1757 fu condannato a morte dal Parlamento di Parigi, con sentenza da eseguirsi secondo l'atroce e complesso rituale dello squartamento, previsto per gli autori di misfatti reputati particolarmente efferati e che richiedessero una forma di condanna particolarmente severa.\nL'esecuzione.\nIl 28 marzo 1757, alle tre del pomeriggio, fu condotto tra una folla immensa sulla Place de Gr\u00e8ve, oggi Place de l'H\u00f4tel-de-Ville, a Parigi, dove ebbe luogo l'esecuzione. Costretto ad impugnare l'arma del delitto, sub\u00ec in primo luogo il supplizio di vedersi bruciare con lo zolfo rovente la mano che aveva colpito il sovrano. Non fu che l'inizio di uno spettacolo orribile, condotto dal boia coadiuvato da ben sedici assistenti e che ebbe tra i suoi testimoni anche Giacomo Casanova, parte di una platea nella quale molti ricorderanno di esser stati costretti a distogliere lo sguardo, incapaci di sostenere sino in fondo l'atrocit\u00e0 del prolungato supplizio. Alcune gran dame si ostinarono ad assistervi, ma la loro presenza a un simile supplizio scandalizz\u00f2 la corte, che prefer\u00ec stendere un velo pietoso sull'abominevole punizione inflitta al condannato.\nA Damiens, fissato su una tavola di legno con dei cerchi di ferro, venne quindi aperto il ventre e sulla piaga venne versata una miscela rovente di piombo fuso, olio, cera e resina di pino. L'operazione venne ripetuta sugli arti. A Damiens, che rest\u00f2 cosciente, vennero quindi offerti i conforti religiosi prima che si tentasse di squartarlo. Le gambe e le braccia del condannato vennero fermamente fissate a quattro cavalli, che vennero spronati in direzioni opposte. Ma gli arti del condannato non cedettero e, mentre il supplizio si prolungava ormai per ore, da quasi mezza giornata, si giunse alla decisione di aiutare l'opera dei quadrupedi incidendo con dei coltelli le giunture del morituro, che solo in tal modo cedettero. Ridotto ad un tronco sanguinante, ustionato e sventrato, Damiens era ancora in vita quando i suoi resti, raccolti assieme, vennero gettati su un rogo; in seguito, anche l'intero resto del corpo venne bruciato.\nNessuno insorse contro la barbarie del castigo, tranne blandamente qualche filosofo illuminista e il citato Casanova: il regicidio era punito cos\u00ec. Disperse le ceneri al vento, si concluse in questo modo un'esecuzione la cui crudelt\u00e0, persino grottesca, era tale che l'introduzione della ghigliottina, qualche anno dopo, fu senz'altro vista come un vero progresso umanitario. Il giorno successivo, la casa di Damiens fu rasa al suolo e fu emesso un decreto che ne vietava la ricostruzione. Il padre, la moglie e la figlia furono banditi dal regno, con minaccia di esecuzione immediata in caso di ritorno, mentre al resto della famiglia (inclusi i fratelli e le sorelle) fu imposto il cambio del nome. Il re non volle assistere, e rimase molto turbato al resoconto.\nDopo l'attentato, le malelingue si scatenarono, tra gli scritti clandestini che esprimevano con violenza il malessere del regno. Damiens non appariva n\u00e9 come un fanatico isolato, n\u00e9 come lo strumento di una fazione politica, ma piuttosto come il portavoce del popolino disorientato, oberato dalle tasse e ansioso di trovare capri espiatori e difensori al tempo stesso. Voltaire e la maggior parte dei filosofi videro in Damiens un simbolo del fanatismo che disonorava il secolo di Luigi XV con il suo arcaismo. L'esecuzione di Damiens \u00e8 stata descritta e discussa in diverse opere di importanti autori, da Michel Foucault a Peter Weiss."}
{"id": "794084", "revid": "1522738", "url": "https://it.wikipedia.org/wiki?curid=794084", "title": "Acca", "text": ""}
{"id": "794087", "revid": "857837", "url": "https://it.wikipedia.org/wiki?curid=794087", "title": "Incestum", "text": ""}
{"id": "794092", "revid": "339392", "url": "https://it.wikipedia.org/wiki?curid=794092", "title": "Accho", "text": ""}
{"id": "794100", "revid": "122433065", "url": "https://it.wikipedia.org/wiki?curid=794100", "title": "American Eagle (motociclismo)", "text": "La American Eagle \u00e8 una casa motociclistica statunitense, attiva dal 1966 al 1971. Fondata da Jack McCormack a Santa Ana, \u00e8 considerata la prima \"azienda virtuale\" moderna nel campo motociclistico.\nL'intuizione commerciale di McCormack - gi\u00e0 responsabile vendite per gli Stati Uniti di Triumph, Honda e Suzuki, nei primi anni sessanta - fu quella di riuscire a formare una gamma completa di motocicli, dal ciclomotore alla maximoto, da vendere con il proprio marchio, senza avere alcuna struttura produttiva. Allo scopo, grazie ai contatti precedentemente acquisiti, riusc\u00ec a coinvolgere nel suo progetto diverse aziende europee e giapponesi, scegliendo quella che era considerata la produzione d'eccellenza per ogni categoria di cilindrata.\nA partire dal 1966, strinse accordi con la giapponese Kawasaki, l'inglese Sprite e le italiane Laverda e Italjet, per la fornitura di veicoli con marchio \"American Eagle\" e con varianti specifiche per il mercato USA, concepite dallo stesso McCormack.\nGrazie alla sua capacit\u00e0 commerciale, riusc\u00ec a raggruppare un centinaio di concessionari in molte citt\u00e0 americane, tanto rapidamente che la Honda si vide costretta ad inviare una circolare alla propria rete di vendita, dichiarando l'incompatibilit\u00e0 di un duplice mandato con la American Eagle.\nPer alcuni anni la American Eagle ebbe un discreto successo di vendite, anche aiutata dall'iniziale apporto del celebre stuntman Evel Knievel che, per qualche tempo, funse da uomo-immagine presenziando a saloni motociclistici e inaugurazioni di concessionarie e, in seguito, anche tentando alcune imprese a bordo dei modelli America Eagle-Laverda.\nAlla fine del 1970, avvertendo i primi segnali della crisi di vendite nel campo motociclistico, oltre alle forte concorrenza di altre aziende che avevano seguito il suo esempio, Jack McCormack decise di chiudere la American Eagle.\nTra le realizzazioni pi\u00f9 riuscite, la \"350 Cheeta\" su base Kawasaki A7SS Avenger 350 e i modelli \"150 Renegade\" e \"750 O.H.C SS\", entrambi su basi Laverda."}
{"id": "794101", "revid": "438678", "url": "https://it.wikipedia.org/wiki?curid=794101", "title": "Common Public License", "text": "La Common Public License (CPL) \u00e8 una licenza di software libero pubblicata da IBM.\nLe sue condizioni sono state approvate dall'Open Source Initiative e dal Free Software Foundation. Gli scopi dichiarati della CPL sono quelli di incoraggiare e promuovere lo sviluppo open source, pur mantenendo la possibilit\u00e0 di riutilizzare i contenuti sotto un'altra licenza.\nLa licenza Eclipse Public License (EPL) \u00e8 una versione leggermente modificata della CPL.\nLa CPL ha alcune condizioni che la rendono simile alla GNU General Public License, ma vi sono alcune differenze chiave. Una differenza chiave \u00e8 la possibilit\u00e0 di ri-licenziare: si pu\u00f2 compilare un \"Programma\" pubblicato sotto CPL senza effettuare modifiche e pubblicarlo sotto un'altra licenza, anche proprietaria. Un'altra differenza \u00e8 una clausola relativa ai brevetti: per evitare che \"collaboratori\" (\"contributors\") malevoli possano introdurre del codice che infrange i loro brevetti per poi potersi rivalere dei diritti (royalty), la CPL prevede che ogni \"contributor\" garantisca a tutti i destinatari (\"recipients\") del programma una licenza libera da royalty. Quest'ultima clausola rende la CPL incompatibile con la GPL, sebbene sia possibile che una futura versione della GPL possa adottare una simile, compatibile, clausola.\nPer quanto riguarda il codice sorgente la CPL prevede (come la GPL) che esso sia sempre reso disponibile.\nMicrosoft ha pubblicato Windows Installer XML (WiX) (uno strumento per sviluppatori), Windows Template Library (WTL) e il motore FlexWiki sotto licenza CPL come progetti Sourceforge."}
{"id": "794106", "revid": "92723", "url": "https://it.wikipedia.org/wiki?curid=794106", "title": "Diocesi di Ensenada", "text": "La diocesi di Ensenada (in latino: \"Dioecesis Sinuensis\") \u00e8 una sede della Chiesa cattolica in Messico suffraganea dell'arcidiocesi di Tijuana. Nel 2019 contava 310.700 battezzati su 526.048 abitanti. \u00c8 retta dal vescovo Rafael Vald\u00e9z Torres.\nTerritorio.\nLa diocesi si trova nella parte settentrionale dello stato della Bassa California e comprende solamente il comune di Ensenada, il pi\u00f9 vasto di tutto il Messico. Appartengono alla diocesi gli abitati di Ensenada, Valle de Guadalupe, Maneadero, San Vicente Ferrer, Vicente Guerrero, San Quint\u00edn, Col. L\u00e1zaro C\u00e1rdenas, El Rosario, Bah\u00eda de los \u00c1ngeles, Villa Jes\u00fas Mar\u00eda, Isla de Cedros e Valle de La Trinidad.\nSede vescovile \u00e8 la citt\u00e0 di Ensenada, dove si trova la cattedrale di Nostra Signora di Guadalupe.\nIl territorio si estende su una superficie di 52.482\u00a0km\u00b2 ed \u00e8 suddiviso in 32 parrocchie, raggruppate in 4 decanati: Nuestra Se\u00f1ora de Guadalupe, San Jos\u00e9, Nuestra Se\u00f1ora del Rosario, Mar\u00eda Estrella del Mar.\nNella diocesi ci sono tre congregazioni religiose maschili e dieci ordini religiosi femminili, tra cui due di vita contemplativa.\nStoria.\nLa diocesi \u00e8 stata eretta il 27 gennaio 2007 con la bolla \"Venerabiles Fratres\" di papa Benedetto XVI, ricavandone il territorio dall'arcidiocesi di Tijuana e dalla diocesi di Mexicali.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 526.048 persone contava 310.700 battezzati, corrispondenti al 59,1% del totale."}
{"id": "794107", "revid": "709406", "url": "https://it.wikipedia.org/wiki?curid=794107", "title": "Limaccia", "text": ""}
{"id": "794108", "revid": "709406", "url": "https://it.wikipedia.org/wiki?curid=794108", "title": "Lumacone", "text": ""}
{"id": "794124", "revid": "1632387", "url": "https://it.wikipedia.org/wiki?curid=794124", "title": "Shades of a Blue Orphanage", "text": "Shades of a Blue Orphanage \u00e8 il secondo album in studio della band irlandese Thin Lizzy, pubblicato nel marzo del 1972.\nIl titolo \u00e8 una combinazione delle precedenti band dei membri: Shades of Blue e Orphanage.\nFormazione.\nMusicisti aggiunti\nNote aggiuntive"}
{"id": "794126", "revid": "599013", "url": "https://it.wikipedia.org/wiki?curid=794126", "title": "Gloria Pizzichini", "text": "Atleta minuta, alta 153 centimetri per un peso forma di 50 chilogrammi, dotata di ottima mobilit\u00e0 e notevole senso tattico, si pose per la prima volta all'attenzione mondiale nel 1991 quando raggiunse la finale al torneo juniores del Roland Garros.\nCarriera.\nNel 1991 si distinse nel circuito ITF vincendo a Bari e raggiungendo la finale a Sezze. Nel 1992 gioc\u00f2 i suoi primi tornei WTA superando le qualificazioni a Taranto agli Internazionali d'Italia ed entr\u00f2 per la prima volta nelle top-100 grazie soprattutto alla vittoria nel torneo ITF di Arzachena, chiudendo l'anno al 91\u00ba posto. Nel 1993 inizi\u00f2 per lei un periodo di declino in cui non ottenne grandi risultati (ad eccezione di un 3\u00ba turno a Wimbledon) e si assest\u00f2 oltre la 250\u00aa posizione della classifica mondiale.\nDopo aver ripreso la collaborazione con il suo primo allenatore, Carlo Polidori, nel 1996 torn\u00f2 a mettersi in luce vincendo il torneo ITF di Mar del Plata e quello WTA di Bol (Croazia), suo unico successo nel circuito maggiore. Chiuse l'anno tra le prime 50 giocatrici del mondo. Nel 1997 rimase ai vertici aggiudicandosi il torneo ITF di Istanbul e sfiorando l'impresa di sconfiggere la 1\u00aa giocatrice del mondo, Martina Hingis, al 2\u00ba turno del Roland Garros. Nel 1998, a causa di un brutto infortunio, la sua carriera sub\u00ec uno stop, che la fece precipitare oltre la 700\u00aa posizione.\nRientrata con molta determinazione nel 1999, ottenne molti risultati nel circuito ITF e alla fine del 2000 era risalita fino alla 119\u00aa posizione. A causa di altri infortuni, di cui uno molto grave causato da una caduta dal motorino alla fine del 2003, non \u00e8 pi\u00f9 riuscita a tornare sui livelli di qualche anno prima. Ha giocato il suo ultimo match nel circuito professionistico nel torneo ITF di Rimini nell'agosto del 2005.\nIl suo miglior risultato in una prova del Grande Slam \u00e8 il 3\u00ba turno, raggiunto in due occasioni (Wimbledon 1993, Roland Garros 1996). Nel vittorioso torneo di Bol del 1996 sconfisse al 2\u00ba turno l'allora n\u00ba 4 del mondo, nonch\u00e9 beniamina di casa, Iva Majoli per 6-1 2-6 6-3. La sua miglior posizione in classifica \u00e8 stato il 45\u00ba posto, raggiunto il 18 novembre 1996. Ha fatto parte della squadra italiana di Fed Cup (l'equivalente femminile della Coppa Davis) nel 1997 e nel 2001.\nStatistiche.\nPalmar\u00e8s.\nVittorie.\nCircuito WTA\nCircuito ITF\nSconfitte in finale.\nCircuito ITF\nLa giocatrice marchigiana ha ottenuto discreti risultati anche in doppio aggiudicandosi 7 tornei nel circuito ITF.\nRisultati in progressione.\nDoppio misto nei tornei del Grande Slam.\n\"Nessuna partecipazione\""}
{"id": "794128", "revid": "32741", "url": "https://it.wikipedia.org/wiki?curid=794128", "title": "Mazurka", "text": ""}
{"id": "794133", "revid": "1718925", "url": "https://it.wikipedia.org/wiki?curid=794133", "title": "B\u00e0rnabo delle montagne (romanzo)", "text": "B\u00e0rnabo delle montagne \u00e8 il primo romanzo dello scrittore italiano Dino Buzzati, pubblicato nel 1933.\nDa questo libro \u00e8 stato tratto il film omonimo.\nTrama.\nB\u00e0rnabo \u00e8 un giovane guardaboschi che vive con i suoi compagni in una casa tra le montagne: tra i loro compiti vi \u00e8 quello di sorvegliare \"la Polveriera\", un deposito di munizioni ed esplosivi.\nUn giorno Del Colle, il capo dei guardiani, viene ucciso da alcuni briganti.\nQualche tempo dopo B\u00e0rnabo, di ritorno da un'escursione con il compagno Bert\u00f2n, si accorge che i briganti stanno nuovamente attaccando: spaventato, non interviene ad aiutare i suoi compagni e si nasconde.\nUna volta terminato l'assalto, in cui Bert\u00f2n rimane ferito ad una gamba, B\u00e0rnabo ritorna dai guardaboschi. Non riuscendo a giustificare la propria assenza, il giovane viene licenziato e scacciato.\nAmareggiato, si reca dal cugino in campagna e lavora come contadino. Ma l'ex-guardaboschi ha nostalgia delle montagne e rimpiange la sua vita passata.\nPassano alcuni anni. Un giorno, B\u00e0rnabo incontra il suo amico Bert\u00f2n, che gli consiglia di tornare. B\u00e0rnabo viene anche a sapere che i briganti hanno nuovamente attaccato.\nL'anno seguente, accompagnato da Bert\u00f2n, B\u00e0rnabo ritorna; la Polveriera \u00e8 stata svuotata, munizioni ed esplosivi trasferiti al paese. B\u00e0rnabo accetta di rimanere solo, come unico guardaboschi.\nI compagni gli promettono di raggiungerlo in occasione di un atteso ritorno dei briganti.\nB\u00e0rnabo, da solo, attende i briganti, che effettivamente arrivano. Il guardaboschi li prende di mira; ma, ora che non ha pi\u00f9 paura e ha la possibilit\u00e0 di rifarsi, sceglie deliberatamente, di non sparare: ormai ha trovato la serenit\u00e0. I briganti si allontanano per non tornare pi\u00f9, e B\u00e0rnabo resta a vivere in solitudine tra le sue montagne\nTemi.\nIl breve romanzo affronta alcune tematiche tipiche dell'opera di Buzzati.\nInnanzitutto la montagna, con la sua immensit\u00e0, il suo silenzio, la sua atmosfera magica, fiabesca. Quindi il tema dell'attesa, e della volont\u00e0 di riscattarsi, di avere una \"grande occasione\" che possa conferire un significato alla propria vita."}
{"id": "794135", "revid": "253269", "url": "https://it.wikipedia.org/wiki?curid=794135", "title": "Fred Williamson", "text": "Biografia.\nWilliamson \u00e8 stato un celebre giocatore di football americano, in zona di difesa nella AFL negli anni sessanta. Dopo aver giocato a football al college per la Northwestern University alla fine degli anni cinquanta, gioc\u00f2 un anno nei Pittsburgh Steelers nella NFL nel 1960. Pass\u00f2 alla nuova AFL l'anno successivo, giocando per quattro stagioni negli Oakland Raiders e per tre stagioni nei Kansas City Chiefs.\nDurante il periodo con i Chiefs, Williamson divenne uno dei primi promotori del football, coniando il soprannome \"The Hammer\" - perch\u00e9 usava il suo braccio per dare colpi di karate al capo degli avversari. In seguito al suo ritiro dal mondo del football, Williamson segu\u00ec una carriera da attore, per la maggior parte al fianco del running back Jim Brown. Prima che lo facesse Jim nel 1974, Fred pos\u00f2 nudo per la rivista \"Playgirl\" nell'ottobre 1973.\nUno dei primi ruoli televisivi di Fred Williamson fu quello in \"Una citt\u00e0 tra le nuvole\", un episodio di \"Star Trek\", nel ruolo di Anka. Interpret\u00f2 il ragazzo di Diahann Carroll nella sitcom \"Julia\".\nDue dei suoi primi ruoli cinematografici furono in \"M*A*S*H\" di Robert Altman del 1970 e in \"Dimmi che mi ami, Junie Moon\". Interpret\u00f2, nel 1973, un afroamericano mafioso in \"Black Caesar - Il Padrino nero\" e nel suo sequel \"Tommy Gibbs criminale per giustizia\". Dopo questi, apparve come attore e lavor\u00f2 come regista in diversi film, la maggior parte dei quali considerati appartenenti al genere della blaxploitation.\nNel 1974 venne selezionato dalla rete televisiva ABC come commentatore del \"Monday Night Football\" per rimpiazzare Don Meredith, che aveva lasciato il posto libero, per cercare una carriera da attore sul network rivale, la NBC. Williamson venne usato sulle reti pre-stagione, ma venne definito inattendibile. Per questo, venne tolto dal suo posto di lavoro all'inizio della stagione regolare, aggiudicandosi il titolo di \"prima persona a non durare per un'intera stagione di football alla MNF\". Venne rimpiazzato da Alex Karras.\nDa quel momento, Williamson continu\u00f2 la sua carriera come attore e regista, venendo rispolverato da Quentin Tarantino per il film \"Dal tramonto all'alba\" di Robert Rodriguez, e apparendo successivamente nella versione cinematografica della serie televisiva degli anni settanta \"Starsky &amp; Hutch\".\nDoppiatori italiani.\nNelle versioni in italiano delle opere in cui ha recitato, Fred Williamson \u00e8 stato doppiato da:"}
{"id": "794163", "revid": "21583", "url": "https://it.wikipedia.org/wiki?curid=794163", "title": "Ammonificazione", "text": "Prende il nome di ammonificazione il processo catabolico di scissione delle proteine in amminoacidi chiamato anche proteolisi.\nAvviene attraverso due fasi:\nLe forme ridotte dell'amminoacido ossidasi sono riossidate direttamente dall'ossigeno molecolare:\nL'acqua ossigenata prodotta viene smaltita per intervento di altri due enzimi:\nPerossidasi\nCatalisi\nL'ossigeno si ossida e si riduce contemporaneamente."}
{"id": "794171", "revid": "1573940", "url": "https://it.wikipedia.org/wiki?curid=794171", "title": "Arion rufus", "text": "Arion rufus () \u00e8 un mollusco gasteropode terrestre della famiglia Arionidae."}
{"id": "794174", "revid": "1529788", "url": "https://it.wikipedia.org/wiki?curid=794174", "title": "Eroe", "text": "Leroe \u00e8 colui che, di propria iniziativa e libero da qualsiasi vincolo, compie uno straordinario e generoso atto di coraggio, che comporti o possa comportare il consapevole sacrificio di s\u00e9 stesso, allo scopo di proteggere il bene altrui o comune.\nStoria.\nIn ambito cinematografico, con eroe si intende anche il protagonista di una commedia o di un film. Tale uso deriva dal fatto che gli eroi mitologici erano spesso i protagonisti della tragedia greca.\nIl termine eroe viene spesso scherzosamente usato, in ambito letterario o giornalistico, per enfatizzare o ridicolizzare i comportamenti tenuti dai personaggi narrati, soprattutto in campo sociale o sportivo.\nIl termine greco antico \u00e8 molto probabilmente ricollegabile etimologicamente al verbo latino \"servo\" (nell'accezione di preservare): da ci\u00f2 deriverebbe l'aspetto degli eroi come protettori degli uomini per il quale erano venerati nell'antichit\u00e0.\nIn molti racconti un eroe \u00e8 un uomo o una donna (di solito il protagonista) che possiede caratteristiche ed abilit\u00e0 maggiori di qualsiasi altra persona, che lo rende capace di compiere azioni straordinarie a fin di bene, per cui diventa famoso. Queste capacit\u00e0 non sono solo fisiche, ma anche mentali.\nL'eroe, nella mitologia greca, \u00e8 sovente un semidio, uomo (o donna) figlio di una divinit\u00e0 ed una persona mortale, dotato di particolari poteri; in casi eccezionali pu\u00f2 essere anche un uomo comune (come Ettore ed Ulisse), con un coraggio decisamente superiore alla norma, in grado di tenere testa ai semidei.\nGli eroi achei avevano le seguenti caratteristiche:\nNella civilt\u00e0 classica (greco-romana) l'eroe \u00e8 fondamentale nella vita quotidiana: rappresenta il cittadino ottimo sia greco, perch\u00e9 provvisto di tutte qualit\u00e0 che l'uomo greco esalta e sogna, sia romano, in quanto o depositario di tutte le qualit\u00e0 del \"mos maiorum\" o simbolo del mito dell\"homo novus\" di Sallustio e di Cicerone.\nPeraltro, l'eroe \u00e8 protagonista, nella letteratura classica, di gesta importantissime, che spesso non sono altro che giustificazioni delle origini delle grandi famiglie o dello stato. Un valido esempio \u00e8 proprio Enea, figlio di Venere, che venne indicato da Virgilio nell'Eneide come il \"primo latino\". Il genere di cui \u00e8 centro l'eroe \u00e8 proprio il poema epico; per un poeta/scrittore, scrivere un poema epico, per molto tempo, circa sino a fine medioevo (alle origini dell'umanesimo e del rinascimento) era la massima aspirazione, proprio perch\u00e9 era il genere pi\u00f9 apprezzato da menti pragmatiche e \"infiammabili\" come quelle dei romani.\nLa tomba dell'eroe viene chiamata \"heroon\" e su questa vengono a volte fatti dei sacrifici (soprattutto nell'antica mitologia greca e latina) che contribuiscono a mitizzare l'eroe ed a renderlo quasi simili ad una divinit\u00e0, dato che in cambio gli venivano richiesti dalla societ\u00e0 che lo venerava dei favori particolari.\nUn segno fatto da questa passione \u00e8 rimasto nel parlato e nella letteratura grazie al verbo \"cantare\". Infatti indica un modo diverso di parlare, pi\u00f9 alto e raffinato, del normale esprimersi, nella lingua comune, e nella letteratura si indica, in un proemio con invocazione alle muse, il termine \"canto\".\nGli eroi semplici delle favole vengono spesso accompagnati dagli antagonisti: tutto ci\u00f2 che l'eroe non \u00e8 e non deve essere.\nEroe e mito.\nSpesso eroe e mito si intrecciano. T\u00f2pos fondamentale dell'eroe dal quale non si pu\u00f2 prescindere \u00e8 l'obiettivo finale che deve portare a compimento. Durante la sua vita egli pu\u00f2 anche istituire un modus vivendi, egli cio\u00e8 diventa una sorta di colonizzatore o di civilizzatore che introduce nuovi elementi nel determinato ambiente in cui si trova in quel momento. Diventa quindi un eroe culturale; nella mitologia greca se ne hanno vari esempi, come Orione, Eumolpo, Museo, Filammone, Orfeo. Anche Diomede, che fu grande guerriero sotto Tebe e Troia, viene ricordato per la sua opera civilizzatrice (egli ag\u00ec in tal senso nell'Italia Meridionale).\nNella mitologia l'eroe \u00e8 una sorta di aspirazione da parte di un popolo ad identificare la propria storia, le proprie usanze e, cosa pi\u00f9 importante, la propria grandezza. Presso i Greci quasi tutti i grandi guerrieri dell'et\u00e0 mitica godettero di culto eroico dopo la morte\nIdeale eroico nella classicit\u00e0.\nL'eroe classico \u00e8 \"kal\u00f2s kai agath\u00f2s\" (\u03ba\u03b1\u03bb\u1f78\u03c2 \u03ba\u03b1\u1f76 \u1f00\u03b3\u03b1\u03b8\u03cc\u03c2 = \"bello e buono\") e rispecchia solitamente i valori aristarchici (ovvero basati sul principio del \"migliore\", del nobile) in cui si riconoscevano sia i semidei sia gli esponenti della kalokagath\u00eca della Grecia pre-ellenistica, inteso come ideale che coniugava la bellezza fisica all'agath\u00eca, ovvero la bont\u00e0 per i valori derivanti dalla loro istruzione. Infatti gli eroi, soprattutto nell'Iliade, possono dirsi storicamente parlando degli aristocratici: essi sono i comandanti dell'esercito, e nel periodo nel quale i poemi omerici si svolgono (et\u00e0 micenea), a detenere il potere erano le famiglie aristocratiche, dalle quali provenivano i re delle varie citt\u00e0. \nLa bellezza non \u00e8 esclusiva di semidei e condottieri: pu\u00f2 trovarsi anche in giovinetti di stirpe non nobile, arruolatisi con tutto il loro entusiasmo nonostante l'et\u00e0 particolarmente bassa, e dunque per questo degni di elogio da parte degli autori epici: si ricordano, nell\"Eneide\", l'adolescente Serrano (che viene ucciso prima di poter dimostrare il proprio valore), i due amanti Cidone e Clizio, Eurialo compagno di Niso (appartenente invece a nobilissima famiglia), Erminio e i nove figli dell'arcade Gilippo; l\"Iliade\" nomina addirittura un guerriero di umili origini, il giovane Simoesio, figlio di un pastore, insieme a Molione, auriga e valletto di Timbreo (un re alleato dei troiani, senza notazioni di prestanza fisica). \nTra gli aristocratici, i pi\u00f9 belli risultano essere, nell\"Iliade\", Menelao, Achille (semidio), Ettore, Alcatoo, Polidoro (il figlio di Priamo e Laotoe), Nireo, Aiace Telamonio, Idomeneo (pur avanti negli anni), il sacerdote Ipsenore, il principe frigio Ascanio, Ifidamante, Rigmo e, nell\"Eneide\", Turno (semidio), Lauso, Asture, Clauso e Camerte. Della bellezza di Reso, il giovane semidio e signore dei Traci alleato di Priamo nella guerra di Troia, non si dice in Omero (che pure lo cita nell\"Iliade\"), ma in fonti successive. L'eroe pi\u00f9 bello in assoluto sotto le mura di Troia \u00e8 un altro semidio, Memnone, l'etiope nipote di Priamo: ci\u00f2 viene affermato nell'Odissea da Ulisse, che al secondo posto mette il principe misio Euripilo, anch'egli nipote del re troiano.\nAltre fonti celebrano l'avvenenza di Troilo, figlio ultimogenito di Priamo ed Ecuba. L\"Iliade\" e l\"Eneide\" nominano molti semidei, tra cui lo stesso Enea, per i quali non si fa cenno della loro bellezza: essa tuttavia rimane implicita. Oltre agli eroi del ciclo troiano, ci sono quelli che appartengono alle generazioni precedenti. Questi erano perlopi\u00f9 semidei, come Eracle, il pi\u00f9 forte di tutti nel mito greco, che elimin\u00f2 diversi mostri; Perseo, uccisore della Medusa e del mostro marino al quale era stata offerta in sacrificio Andromeda, sua futura moglie; Ati, il bellissimo arciere indiano dalla mira infallibile che prese parte a varie campagne militari gi\u00e0 da fanciullo, venendo poi ucciso all'et\u00e0 di sedici anni da Perseo per essersi schierato con Fineo, zio di Andromeda e mancato sposo della ragazza; Meleagro, ricordato insieme ad Atalanta per aver abbattuto il cinghiale calidonio. \nEracle, Meleagro e Atalanta furono anche i pi\u00f9 famosi tra gli Argonauti, ovvero gli eroi che sotto il comando di Giasone s'imbarcarono sulla nave Argo alla volta della Colchide per impadronirsi del Vello d'oro; durante il lungo viaggio essi fecero scalo anche nel regno dei Dolioni, e qui per un terribile equivoco uccisero il giovanissimo re Cizico e alcuni suoi uomini, tra cui Artace, personaggio che ci \u00e8 noto dalle sole \"Argonautiche\" di Apollonio Rodio, dove viene definito come uno dei pi\u00f9 grandi guerrieri.. Un altro eroe illustre - bench\u00e9 comune mortale come Artace - fu Bellerofonte, che liber\u00f2 la Licia dalla Chimera e dalle incursioni delle Amazzoni e dei Solimi.\nI valori e gli obiettivi dell'eroe: \u03c4\u03b9\u03bc\u03ae \u03ba\u03b1\u1f76 \u03ba\u03bb\u03ad\u03bf\u03c2 (tim\u00e8 kai kl\u00e8os), ovvero onore e fama. Gli eroi vivevano per compiere gesta gloriose in battaglia che avrebbero assicurato loro il ricordo da parte dei posteri. Una morte precoce pu\u00f2 essere l'anticamera per una fama duratura. La condizione dell'eroe \u00e8 tutt'altro che felice: egli \u00e8 infatti sottomesso completamente al volere degli dei che lo guidano, lo fanno agire e decidono della sua vita e della sua morte.\nSe gli eroi non potevano tornare a casa vivi e trionfanti, meglio era che cadessero nel difendere la propria patria. Nell'Iliade e nell'Eneide ogni volta che un eroe muore in guerra fa seguito il tentativo, da parte dei due schieramenti, di appropriarsi del corpo: l'esercito nemico desidera spogliarlo delle armi e a volte cerca di impedirgli gli onori funebri: l'altro esercito vuole invece tenerlo per dargli una sepoltura o per cremarlo, cos\u00ec da onorare la salma. Essere spogliati delle armi \u00e8 destino che tocca a molti guerrieri e non \u00e8 da considerarsi infamante. L'onta suprema per l'eroe \u00e8 la privazione della sepoltura, che d\u00e0 disonore (\u03b1\u1f30\u03b4\u03ce\u03c2, aid\u00f2s): nel caso in cui un eroe non venga sepolto o cremato dopo la morte, la sua memoria \u00e8 destinata a perdersi; e, cosa ancora pi\u00f9 grave, l'anima \u00e8 tormentata e non pu\u00f2 entrare nell'Ade: tale fu la sorte di Licaone, Asteropeo, Ennomo, Tarquito, Mimante e forse di Ippoloco. Ma si tratta di eccezioni: durante i periodi di tregua i cadaveri degli eroi caduti in mano ai nemici venivano perlopi\u00f9 restituiti. L'esempio pi\u00f9 lampante \u00e8 quello di Ettore, cui Achille accord\u00f2 gli onori funebri dopo averne tenuto il corpo per un po' presso di s\u00e9. Nell\"Iliade\" sono due le tregue indette per permettere la sepoltura dei morti: durante la seconda vengono celebrati tra gli altri i riti funebri in onore di Patroclo e di Ettore. Nell\"Eneide\" troiani e italici depongono temporaneamente le armi al termine della battaglia nella quale muoiono tra gli altri Pallante, Lauso e Mezenzio; anche qui i combattimenti vengono interrotti per procedere con le esequie per le vittime.\nTersite e Dolone sono invece i due esempi pi\u00f9 famosi di antieroe. Infatti essi vengono descritti come persone deformi e con pochi capelli; mentre per gli eroi non vi \u00e8 in genere una descrizione esauriente della loro bellezza, se non con vaghe espressioni del tipo \"dall'aspetto imponente\" oppure \"dalla luminosa chioma\", che rappresentano piuttosto dei semplici dettagli della figura complessiva. Tersite, nella mentalit\u00e0 della cultura eroica omerica, \u00e8 un personaggio spregevole che incarna valori antipodici a quelli della \"kalokagath\u00eca\", infatti oltre ad avere un aspetto sgradevole si mostra vile e spavaldo con i suoi superiori (era inconcepibile che un uomo del volgo potesse sfidare l'autorit\u00e0 dei nobili, facendolo per di pi\u00f9 in nome della codardia e del disonore). Quanto a Dolone, fatto prigioniero da Diomede, egli arriva addirittura a fare opera di delazione pur di aver salva la pelle: ma l'acheo lo decapiter\u00e0, disgustato dal suo ignobile comportamento.\nIl valore militare di un eroe \u00e8 l'aret\u00e8; quello che egli riceve o guadagna in battaglia \u00e8 il geras."}
{"id": "794186", "revid": "131364", "url": "https://it.wikipedia.org/wiki?curid=794186", "title": "Platini", "text": ""}
{"id": "794190", "revid": "287204", "url": "https://it.wikipedia.org/wiki?curid=794190", "title": "Mentana (disambigua)", "text": ""}
{"id": "794197", "revid": "124312129", "url": "https://it.wikipedia.org/wiki?curid=794197", "title": "Daiquiri", "text": "Il daiquiri \u00e8 un cocktail da aperitivo di tipo sour di origini caraibiche a base di rum bianco, succo di lime e sciroppo di zucchero, servito in coppetta da cocktail.\n\u00c8 un cocktail riconosciuto ufficialmente dall'IBA, assieme alle sue variante Hemingway Special, una particolare versione creata per il famoso scrittore, che era un grande estimatore del Daiquiri.\nStoria.\nGi\u00e0 in voga negli USA ai primi del Novecento, le sue origini vengono fatte risalire al 1898 quando vi fu la guerra tra Stati Uniti e Spagna, dopo l'affondamento della nave Maine nel porto dell'Avana. Secondo gli storiografi un marine sbarc\u00f2 in un piccolo villaggio nei pressi di Santiago di Cuba, precisamente a Daiquiri. Qui per placare la sete entr\u00f2 in una baracca che fungeva da mescita. Rifiutandosi di bere rum liscio, lo fece allungare con succo di lime e poi lo corresse ulteriormente con un po' di zucchero.\nUn'altra leggenda, sposta la sua data di nascita nel 1905, pochi anni pi\u00f9 tardi, quando alcuni ingegneri americani impegnati nei lavori in una miniera lo inventarono e gli diedero il nome della spiaggia cubana Daiquiri. Successe che l'ingegnere Pagliuchi visit\u00f2 una miniera di ferro ad est di Cuba chiamata Daiquiri. Qui fece domande all'ingegnere americano Jennings S. Cox sul funzionamento della miniera per poterne esplorare altre. Alla fine della giornata, Pagliuchi propose di bere qualcosa. La leggenda narra che Cox avesse a disposizione solo rum, lime e zucchero. Miscelarono gli ingredienti in uno shaker con ghiaccio e Pagliuchi fece: \"\"Come si chiama questo cocktail?\". \"Non ha un nome...potrebbe essere un rum sour\", rispose Cox. Pagliuchi concluse: \"Questo nome non \u00e8 degno di un cocktail cos\u00ec fine e delizioso come il nostro. Lo chiameremo Daiquiri\"\".\nFu probabilmente Constantino Ribalaigua Vert, mentre lavorava come barman al bar El Floridita, a rendere famoso questo cocktail nella sua composizione attuale col nome de \"La Cuna del Daiquiri\".\nComposizione.\nPreparazione.\nMettere nello shaker tutti gli ingredienti, aggiungere il ghiaccio, mischiare bene per amalgamare lo zucchero e servire in coppetta da cocktail attraverso uno \"strainer\".\nCitazioni e riferimenti.\nIl Daiquiri \u00e8 celebre per essere stato uno dei preferiti dallo scrittore Ernest Hemingway, assieme al mojito. Viene anche ripetutamente citato nel film \"Il nostro agente all'Avana\" (1959), tratto dal romanzo di Graham Greene. Viene citato inoltre in \"Improvvisamente l'estate scorsa\" (film del 1959, diretto da Joseph L. Mankiewicz) da mrs. Venable (Katharine Hepburn) che lo offre al dr. Cukrowicz (Montgomery Clift). Un Daiquiri \u00e8 uno degli elementi chiave nel giallo \"Assassinio allo specchio\" di Guy Hamilton, tratto dal romanzo di Agatha Christie. Viene anche citato nel film \"Il padrino - Parte II\", quando Fredo Corleone (John Cazale) lo ordina mentre \u00e8 a colloquio con il fratello Mike (Al Pacino)."}
{"id": "794198", "revid": "729019", "url": "https://it.wikipedia.org/wiki?curid=794198", "title": "Battaglia di Tolosa", "text": "La Battaglia di Tolosa fu uno scontro combattuto tra il duca d'Aquitania, alleato ai Franchi di Neustria, ed i Mori di Spagna, nel 721.\nCircostanze.\nDopo aver completato la conquista del regno dei Visigoti nella penisola iberica, i Saraceni organizzarono una spedizione in Settimania, ultimo baluardo Visigoto. La spedizione ebbe luogo nel 719, sotto la guida del Wali di al-Andalus (governatore della Spagna), l'emiro Al-Samh ibn Malik al-Khawlani. La spedizione ebbe successo e si concluse con la conquista di Narbona.\nQuando i Saraceni entrarono in Aquitania, il duca Oddone il Grande, responsabile della difesa dei confini meridionali del regno Franco, si rese conto che le sue forze, costituite da Aquitani e da Baschi, non erano sufficienti. Quindi si chiuse in Tolosa, che venne posta sotto assedio e chiese aiuto a tutti i regni Franchi. Non potendo intervenire Carlo Martello con le sue truppe dell'Austrasia (i migliori soldati Franchi), impegnato in una guerra contro i Sassoni, Oddone allora si appell\u00f2 ai Franchi di Neustria ed ai Burgundi che risposero positivamente; pot\u00e9 quindi fare ritorno in Aquitania con gli aiuti desiderati.\nSvolgimento della battaglia.\nTrovandosi alla testa di un'imponente armata il duca Oddone decise di lanciare un contrattacco e di liberare Tolosa dall'assedio dei Mori. Beneficiando dell'effetto della sorpresa la cavalleria franca attacc\u00f2 su un fianco le truppe Saracene, che furono scompaginate e si diedero alla fuga. La loro sconfitta fu completa e l'inseguimento si protrasse per alcuni chilometri. L'emiro Al-Samh ibn Malik al-Khawlani per\u00ec durante il combattimento. Un primo conteggio dei morti Saraceni fu di 3750, ma in un secondo tempo questa cifra fu ampliata.\nConseguenze.\nFu la prima battuta d'arresto alle incursioni saracene nella terra dei Franchi. Questa vittoria del duca Oddone il Grande, che precedette di undici anni quella di Carlo Martello, nella Battaglia di Poitiers (732), fu considerata dai cronisti Arabi pi\u00f9 importante (dal loro punto di vista fu una grande disfatta) di quella di Poitiers stessa.\nSiccome i morti erano distribuiti su un lungo percorso il luogo della battaglia fu definito: la via dei martiri.\nNel 1874 degli scavi permisero di ritrovare il luogo esatto della battaglia, ed a conferma dell'avvenimento furono ritrovati i resti di un cavaliere armato ed il suo cavallo."}
{"id": "794212", "revid": "106908", "url": "https://it.wikipedia.org/wiki?curid=794212", "title": "Pi\u00f1a Colada", "text": "Il Pi\u00f1a Colada (in spagnolo \"ananas pressato\") \u00e8 un cocktail molto dolce a base di rum chiaro, latte di cocco e succo d'ananas (o ananas a pezzetti), originario di Porto Rico. Fa parte della lista dei cocktail ufficiali riconosciuti dall'IBA dal 1986.\nStoria del Pi\u00f1a Colada.\nEsistono diverse versioni circa l'origine di questa bevanda. Alcune testimonianze parlano di \"bevande a base di ananas e rum\", ma senza il latte di cocco, gi\u00e0 dagli anni venti, per\u00f2 esiste anche la versione che contiene anche la vodka.\nUn riferimento iniziale ad una bevanda chiamata \"Pi\u00f1a Colada\" composta da rum, noce di cocco e ananas, si trova nell'edizione del 16 aprile 1950 del \"New York Times\":\nUn'altra versione riconosce il \"Pi\u00f1a Colada\" come bevanda tipica di Porto Rico, paese dove si dice sia stato creato per la prima volta nel 1963 da Don Ramon Portas Mingot, che tentando di ideare un cocktail originale a base di frutta, prepar\u00f2 il primo \"Pi\u00f1a Colada\". Nella Vecchia San Juan c'\u00e8 una targhetta commemorativa in marmo per ricordare questo evento.\n\u00c8 probabile quindi che in buona parte dei Caraibi, gi\u00e0 dagli anni cinquanta, si fosse a conoscenza di questo tipo di bevanda, chiamata semplicemente \"ananas colata\", ma fu nel 1963 che essa venne ufficializzata col nome di \"Pi\u00f1a Colada\" e assunta come bevanda nazionale portoricana. Il Pi\u00f1a Colada ha molti punti in comune con un altro cocktail: lo Swimming Pool, che in alcune varianti si avvicina quasi del tutto alla bevanda portoricana."}
{"id": "794213", "revid": "121837", "url": "https://it.wikipedia.org/wiki?curid=794213", "title": "Liber Catilinarius", "text": ""}
{"id": "794217", "revid": "116774", "url": "https://it.wikipedia.org/wiki?curid=794217", "title": "Madeleine Wickham", "text": ""}
{"id": "794222", "revid": "287204", "url": "https://it.wikipedia.org/wiki?curid=794222", "title": "Utuado", "text": "Utuado \u00e8 una citt\u00e0 di Porto Rico situata nella regione centrale dell'isola. L'area comunale confina a nord con Hatillo e Arecibo, a est con Ciales e Jayuya, a sud con Ponce e Adjuntas e a ovest con Lares. Il comune, che fu fondato nel 1739, oggi conta una popolazione di oltre 35.000 abitanti ed \u00e8 suddiviso in 25 circoscrizioni (\"barrios\"). Con i suoi 297,83 km\u00b2 \u00e8 il terzo comune pi\u00f9 grande dell'isola."}
{"id": "794225", "revid": "767487", "url": "https://it.wikipedia.org/wiki?curid=794225", "title": "John Corabi", "text": "Ha collaborato con molti artisti come Angora, The Scream, M\u00f6tley Cr\u00fce, Union, ESP (gruppo del batterista dei Kiss Eric Singer), Ratt (come chitarrista solista), Twenty 4 Seven (con Bobby Blotzer, batterista dei Ratt), Zen Lunatic, Brides of Destruction, e Angel City Outlaws (con Robbie Crane, Bobby Blotzer e Keri Kelli, tutti membri dei Ratt).\nBiografia.\nAgli inizi della sua carriera, John era membro della band di breve durata \"Angora\". Nel 1986, ricevette un'importante proposta da parte degli allora neonati Skid Row, alla ricerca di un cantante. Egli per\u00f2 rifiut\u00f2 l'offerta, e gli Skid Row trovarono il successo con Sebastian Bach alla voce.\nNel 1989 form\u00f2 i The Scream assieme al bassista Juan Alderete e il chitarrista Bruce Bouillet provenienti dai Racer X (gruppo che lanci\u00f2 il virtuoso chitarrista Paul Gilbert), e il batterista degli Shark Island, Woodward III. Nel 1990 Corabi ricevette una proposta da parte dei Britny Fox, che nello stesso anno vennero abbandonati dal leader Dean Davidson, ma John declin\u00f2 la proposta. Con i The Scream pubblic\u00f2 l'album \"Let It Scream\" nel 1991. Ma nello stesso anno Corabi lasci\u00f2 la band, e due anni dopo i The Scream si sciolsero.\nQuando i M\u00f6tley Cr\u00fce cacciarono dalla band il cantante Vince Neil nel 1992, John Corabi divenne un candidato per entrare nella loro band. Altro candidato era Stephen Shareaux dei Kik Tracee, ma infine sceglieranno proprio Corabi. Nikki Sixx e Tommy Lee avrebbero tratto dei notevoli vantaggi dalla presenza di John, la cui voce risultava pi\u00f9 profonda e potente di quella di Vince, e anche per avere un contributo nel songwriting. La voce di John infatti dava un altro impatto, diversamente dalla voce di Vince, pi\u00f9 improntata su sonorit\u00e0 melodiche. John registr\u00f2 un solo album con la band, l'omonimo \"M\u00f6tley Cr\u00fce\" nel 1994, per poi essere sostituito nuovamente da Vince Neil nel 1996.\nNello stesso anno, forma gli Union con Bruce Kulick (ex chitarra dei Kiss), il bassista Jamie Hunting, e il batterista Brent Fitz. Pubblicano tre album, \"Union\" (1998), \"Live in the Galaxy\" (Live) (1999) e \"The Blue Room\" (2000).\nSuccessivamente Corabi entr\u00f2 nel gruppo ESP (Eric Singer Project), formata da Eric Singer alla batteria e Bruce Kulick alla chitarra, entrambi ex membri dei Kiss, e Karl Cochran. Il gruppo pubblic\u00f2 un unico album composto da cover, Lost and Spaced nel 1998, che fu poi ristampato l'anno successivo, con i brani aggiornati.\nNel 2000 entra a far parte dei Ratt nel ruolo di chitarrista.\nNel novembre 2012 esce il suo nuovo album da solista \"Unplugged\", composto sia da brani della sua carriera passata, rivisitati in chiave acustica, sia da inediti, a cui seguiranno varie performance live come solista."}
{"id": "794226", "revid": "287204", "url": "https://it.wikipedia.org/wiki?curid=794226", "title": "Pina Colada", "text": ""}
{"id": "794242", "revid": "281901", "url": "https://it.wikipedia.org/wiki?curid=794242", "title": "Aulopiformes", "text": "L'ordine Aulopiformes (o Alepisauriformes) comprende 13 famiglie viventi (e 8 estinte) di pesci ossei.\nMolti degli Aulopiformes sono pesci abissali e alcuni presentano caratteri di ermafroditismo.\nClassificazione.\nSottordine Synodontoidei.\nL'ordine comprende anche un sottordine, quello degli Enchodontoidei, composto da 10 famiglie ormai estinte."}
{"id": "794244", "revid": "1573940", "url": "https://it.wikipedia.org/wiki?curid=794244", "title": "Limax", "text": "Limax \u00e8 un genere di molluschi gasteropodi terrestri privi di conchiglia, appartenente alla famiglia Limacidae.\nTassonomia.\nIl genere comprende le seguenti specie:"}
{"id": "794245", "revid": "22356", "url": "https://it.wikipedia.org/wiki?curid=794245", "title": "Neosauropodi", "text": ""}
{"id": "794256", "revid": "767487", "url": "https://it.wikipedia.org/wiki?curid=794256", "title": "Honey and Clover (film)", "text": "Honey and Clover \u00e8 un film del 2006 diretto da Masahiro Takada, adattamento live action della serie omonima di manga e anime firmati Chika Umino.\nTrama.\nIl ritorno di Morita coglie tutti di sorpresa dopo che questo era svanito nel nulla diverso tempo prima. Il ragazzo \u00e8 un genio artistico piuttosto eclettico, con un soverchiante comportamento istintivo, e che non si fa problemi a dire e fare ci\u00f2 che pensa. Ma nel gruppo di studenti che si riunisce sotto il tetto del professor Hanamoto compare all'improvviso Hagu, una parente del professore, anche questa dotata di una sensibilit\u00e0 e di un genio artistico fuori dal comune. Morita e Takemoto si innamorano immediatamente di lei anche se reagiscono in modi diametralmente opposti.\nNel frattempo Ayumi, da sempre innamorata di Mayama, scopre che questo si \u00e8 messo a pedinare Rika, la donna con cui lavora presso uno studio di design. Ayumi finisce per dichiararsi al ragazzo, ma questo per quanto tenga a lei come amica, le conferma ogni volta che il suo cuore appartiene a Rika, la quale non sembra interessata a lui sotto questo aspetto e arriva persino a licenziarlo per non vederlo soffrire.\nLa situazione si complica quando, dopo una gita alla spiaggia, Morita si decide a dichiararsi e senza pensarci bacia sulle labbra Hagu. Questa per\u00f2 reagisce male e scappa da lui. Alla scena assiste Takemoto che si rassegna al suo ruolo di terzo incomodo. Hagu nei giorni successivi smette di dipingere e a questo punto Takemoto chiede a Morita di risollevarla, poich\u00e9 \u00e8 l'unico che pu\u00f2 farlo. Dopodich\u00e9 il ragazzo compie un viaggio per il Giappone in bicicletta da solo in cui incontra il suo futuro datore di lavoro. Hagu torna infine a dipingere dopo che riprende i contatti con Morita, il quale per lei arriva a distruggere un'opera d'arte nella sua galleria. Tutti ora sembrano aver ritrovato un equilibrio, tranne Ayumi che non riesce a non struggersi per l'amore che prova per Mayama.\nNote.\nAl pari dell'anime, il film non ha una vera e propria trama ma narra le vicende sentimentali dei protagonisti della serie, incentrando la narrazione sui due triangoli Takemoto-Hagu-Morita e Ayumi-Mayama-Rika, presentando gli eventi gi\u00e0 narrati nella prima serie dell'anime.\nMentre la maggior parte delle ambientazioni e dei personaggi (compresi la loro psicologia e i loro modi di fare) sono stati riportati piuttosto fedelmente, vanno riscontrate alcune differenze con l'anime: Hagu ad esempio \u00e8 mora e fisicamente \u00e8 pi\u00f9 simile ai suoi coetanei (era in effetti quasi impossibile avere una ragazza simile a quella vista nella serie originale), anche se Y\u016b Aoi non ha difficolt\u00e0 ad interpretare l'assenza e la dolcezza del personaggio originale. Un'altra differenza \u00e8 che Rika e il professor Hanamoto hanno poca visibilit\u00e0 rispetto alla loro apparizione nell'anime. Ma a parte queste piccole diversit\u00e0 \u00e8 stato mantenuto a pieno lo stile dell'opera."}
{"id": "794257", "revid": "287204", "url": "https://it.wikipedia.org/wiki?curid=794257", "title": "Primeiro Campeonato Nacional de Clubes", "text": "Il Primeiro Campeonato Nacional de Clubes (in italiano Primo Campionato Nazionale di Club) \u00e8 stato la 1\u00aa edizione del massimo campionato brasiliano di calcio a livello nazionale.\nFormula.\nPrimo turno: 2 gruppi di 10 squadre ciascuno. I partecipanti affrontano tutti gli avversari (sia del loro gruppo sia dell'altro) un'unica volta. Passano alla fase successiva le migliori 6 di ogni raggruppamento.\nSecondo turno: 3 gruppi con 4 squadre ciascuno. Ogni squadra affronta le altre tre componenti del gruppo due volte e si qualifica alla fase seguente la migliore di ogni raggruppamento.\nGirone finale: le 3 squadre qualificate si affrontano in gare di sola andata. La prima classificata vince il campionato."}
{"id": "794258", "revid": "57342", "url": "https://it.wikipedia.org/wiki?curid=794258", "title": "Paolo Virz\u00ec", "text": "Biografia.\nInfanzia e formazione.\nNato a Livorno da un carabiniere siciliano e da una casalinga livornese, dopo aver trascorso l'infanzia a Torino (abitando prima nel quartiere Santa Rita e poi a Mirafiori Nord, dove frequenta la scuola elementare), cresce nel quartiere popolare livornese delle Sorgenti, coltivando sin da piccolo la passione per la letteratura. Tra i suoi scrittori pi\u00f9 amati vi sono Mark Twain e Charles Dickens, padri di quel romanzo di formazione che servir\u00e0 da modello per le sue future sceneggiature.\nDurante l'adolescenza recita, dirige e scrive testi teatrali in un paio di filodrammatiche livornesi. In seguito stringe un sodalizio artistico con l'ex compagno di liceo Francesco Bruni, che diventer\u00e0 negli anni successivi il suo cosceneggiatore di fiducia. Frequenta per qualche tempo la facolt\u00e0 di Lettere e Filosofia dell'Universit\u00e0 di Pisa e gira alcuni lungometraggi e cortometraggi. Quindi lascia Livorno per Roma, \"andando in citt\u00e0\", come vent'anni dopo far\u00e0 la giovane protagonista di \"Caterina va in citt\u00e0\".\nNella capitale frequenta il corso di sceneggiatura del Centro sperimentale di cinematografia, dove si diploma nel 1987. Tra i suoi insegnanti ci sono Gianni Amelio e Furio Scarpelli. L'incontro con quest'ultimo sar\u00e0 decisivo: Scarpelli diventa infatti il suo maestro e la sua guida. Con lui collabora alla sceneggiatura di \"Tempo di uccidere\" (1989) di Giuliano Montaldo, tratto dal romanzo di Ennio Flaiano. Tra la fine degli anni ottanta e i primi novanta, Virz\u00ec d\u00e0 il proprio contributo alle sceneggiature di \"Turn\u00e9\" (1990) di Gabriele Salvatores, \"Condominio\" (1991) di Felice Farina e \"Centro storico\" (1992) di Roberto Giannarelli. Lavora con lo scrittore napoletano Raffaele La Capria ad un film per la televisione diretto da Alberto Negrin, adattamento di \"Una questione privata\" di Beppe Fenoglio.\nDebutto alla regia e primi successi.\nVirz\u00ec debutta alla regia nel 1994 con \"La bella vita\". Originariamente intitolato \"Dimenticare Piombino\", dal nome della citt\u00e0 toscana dove la vicenda \u00e8 ambientata, il film \u00e8 interpretato da Sabrina Ferilli, Massimo Ghini e Claudio Bigagli. \u00c8 la storia di un triangolo sentimentale di ambientazione popolare, sullo sfondo dell'irreversibile crisi d'identit\u00e0 della classe operaia. Presentato con successo nel 1994 alla Mostra del cinema di Venezia, il film viene premiato con il Ciak d'oro, il Nastro d'argento e il David di Donatello nella categoria \"Migliore Regista Esordiente\". Con questo debutto Virz\u00ec mette gi\u00e0 in mostra il suo talento nel dirigere gli attori, ma soprattutto nel trattare temi seri con un tocco ironico, nel mescolare dramma ed ironia.\nNel successivo \"Ferie d'agosto\" (1996), interpretato da un cast di rilievo (Silvio Orlando, Laura Morante, Ennio Fantastichini, Sabrina Ferilli, Piero Natoli), l'isola di Ventotene \u00e8 il teatro del conflitto tra due famiglie italiane in vacanza. In questa commedia Virz\u00ec riflette sulla rivoluzione politica italiana dopo l'avvento del sistema maggioritario, la discesa in campo di Silvio Berlusconi e la conseguente trasformazione di un paese chiamato a schierarsi su due fronti politici contrapposti. \"Ferie d'agosto\" vince il David di Donatello come miglior film dell'anno.\nIl seguente \"Ovosodo\" (1997), dal nome dell'imbarcazione (colori bianco e giallo) partecipante alle gare remiere dell'estate livornese e rappresentante il quartiere Centro di Livorno, \u00e8 interpretato da Edoardo Gabbriellini, uno dei volti nuovi del cinema italiano scoperti dal regista. La storia, nonostante la forte connotazione a livello locale, ha uno straordinario successo e riesce a conquistare critica e pubblico: la giuria del Festival di Venezia, presieduta dalla neo-zelandese Jane Campion, consegna al regista il Leone d'argento - Gran premio della giuria.\nNel 1999 dirige \"Baci e abbracci\", una miscela di favola, commedia sociale e racconto natalizio alla Dickens. Ma il riferimento pi\u00f9 evidente \u00e8 \"L'ispettore generale\" di Gogol, che aveva gi\u00e0 ispirato \"Anni ruggenti\" di Luigi Zampa. \u00c8 la storia corale di un gruppo di ex operai intenzionati ad aprire un allevamento di struzzi nella Val di Cecina, attraverso cui Virz\u00ec ritrae ancora una volta l'Italia di provincia sedotta dalla modernit\u00e0. Nella parte del leader del gruppo Snaporaz compare il fratello Carlo Virz\u00ec, musicista di alcuni suoi film e regista de \"L'estate del mio primo bacio\", scritto e sceneggiato da Paolo.\nAnni 2000.\nI dissesti finanziari di Vittorio Cecchi Gori, produttore e distributore dei primi film del regista, bloccano le riprese di \"My name is Tanino\" (2002). Girato tra Sicilia, Canada e Stati Uniti, il film ha una lavorazione difficile: la sceneggiatura, firmata dal regista, Bruni e lo scrittore Francesco Piccolo, viene pi\u00f9 volte riscritta durante le riprese per far fronte alla mancanza di finanziamenti. Il protagonista \u00e8 di nuovo un esordiente, il siciliano Corrado Fortuna, che interpreta un ragazzo in fuga dalla sua Sicilia per inseguire il sogno americano.\nIl successivo \"Caterina va in citt\u00e0\" (2003) \u00e8 dedicato alla Roma amata e odiata, con le sue scoperte entusiasmanti e le sue delusioni cocenti. La piccola e goffa Caterina \u00e8 interpretata dall'esordiente assoluta Alice Teghil, nel ruolo della sprovveduta provinciale che osserva il mondo con candore e spaesamento. Nel film la piccola protagonista viene catapultata dalla tranquilla Montalto di Castro alla labirintica Roma per volont\u00e0 del padre, l'esperto Sergio Castellitto nella parte di un frustrato intellettuale di provincia. Margherita Buy vince il David di Donatello e il Nastro d'argento 2004 come miglior attrice non protagonista, mentre Alice Teghil si aggiudica il premio \"Guglielmo Biraghi\".\n\"N - Io e Napoleone\" (2006), adattamento del romanzo di Ernesto Ferrero \"N\", \u00e8 una tentata sintesi di commedia all'italiana, film storico e cinema in costume. Il cast \u00e8 internazionale: oltre al protagonista Elio Germano, da segnalare Monica Bellucci e Daniel Auteuil.\nCon il corale \"Tutta la vita davanti\" (2008) Virz\u00ec realizza uno dei suoi film pi\u00f9 amari. In questa commedia grottesca dai toni apocalittici sul mondo del lavoro, la vera protagonista della vicenda ambientata in un \"call center\" \u00e8 la precariet\u00e0: lavorativa, sentimentale ed esistenziale. Nel cast compaiono Isabella Ragonese nella parte della protagonista decisa e combattiva, Sabrina Ferilli in un ruolo per lei insolito, e Micaela Ramazzotti. Il film ha ricevuto numerosi riconoscimenti, tra i quali: il Nastro d'argento e il Globo d'oro come miglior film, il Ciak d'oro come miglior film e miglior regia, oltre ai premi conferiti alle interpreti Sabrina Ferilli (Ciak d'oro, Nastro d'argento, Globo d'oro), Isabella Ragonese (Premio Biraghi come rivelazione dell'anno) e Micaela Ramazzotti (Premio Kin\u00e9o come miglior attrice non protagonista).\nNell'ottobre del 2008 il \"Festival di Annecy, Cinema Italien\" consegna a Virz\u00ec il Premio Sergio Leone, riconoscimento all'intera sua opera. Nell'agosto dello stesso anno il regista torna con la sua troupe a Livorno per le riprese di \"L'uomo che aveva picchiato la testa\", un film documentario sul cantautore Bobo Rondelli. Il film viene prodotto dalla \"Motorino Amaranto\", casa di produzione fondata nel 2001 dallo stesso Virz\u00ec.\nSempre con la \"Motorino Amaranto\" gira nel 2009 a Livorno \"La prima cosa bella\". Gli interpreti sono Micaela Ramazzotti, Valerio Mastandrea, Claudia Pandolfi, Stefania Sandrelli e Marco Messeri. Il film racconta le vicende della famiglia Michelucci dagli anni Settanta ai giorni nostri: protagonista \u00e8 la bellissima Anna, madre esuberante che finisce per rovinare la vita ai propri figli, Bruno e Valeria. Bruno, dopo aver abbandonato Livorno per fuggire dalla madre, torna nella sua citt\u00e0 natale per starle vicino negli ultimi giorni della sua vita.\nAnni 2010.\n\"La prima cosa bella\" esce nelle sale il 15 gennaio 2010. Il film ha ricevuto diciotto candidature al David di Donatello, ottenendo tre riconoscimenti: per la miglior sceneggiatura, firmata dallo stesso Virz\u00ec con Francesco Bruni e Francesco Piccolo, per la miglior attrice protagonista (Micaela Ramazzotti) e il miglior attore protagonista (Valerio Mastandrea). Nel luglio 2010 a Taormina riceve il Nastro d'argento, premio assegnato dalla stampa cinematografica, come regista del miglior film dell'anno. A \"La prima cosa bella\" vanno anche i nastri per la miglior attrice protagonista (Micaela Ramazzotti e Stefania Sandrelli per il ruolo di Anna), per la migliore sceneggiatura (Francesco Bruni, Francesco Piccolo e lo stesso Virz\u00ec) e per i migliori costumi (Gabriella Pescucci). Il film viene designato come film rappresentante il cinema italiano alla selezione del Premio Oscar 2011 al miglior film in lingua non inglese, non rientrando tuttavia nella cinquina finale.\nNel 2010 tiene un blog fotografico su \"Il Post\". Lo stesso anno partecipa in veste di doppiatore al film della Disney Ralph Spaccatutto, dove presta la voce al personaggio di Aspro Bill.\nNell'ottobre 2012 esce in Italia il suo decimo lungometraggio per il cinema \"Tutti i santi giorni\", liberamente ispirato al romanzo \"La generazione\" di Simone Lenzi (anche cantautore nei Virginiana Miller): Guido e Antonia, la coppia protagonista della storia, sono interpretati da Luca Marinelli e dalla cantautrice Thony. Nel 2013 \u00e8 il direttore della 31\u00aa edizione del Torino Film Festival, contrassegnata da una crescita del 30% degli spettatori.\nA gennaio 2014 esce in Italia il suo undicesimo lungometraggio per il cinema, ossia \"Il capitale umano\". Il film, che \u00e8 un riadattamento di un romanzo statunitense dello scrittore Stephen Amidon, affronta il tema della crisi finanziaria, ma soprattutto di valori, che caratterizza l'Italia contemporanea. Il film riscuote un generale consenso sia di pubblico che di critica, ma d\u00e0 luogo a polemiche da parte di politici della Lega, per la maniera in cui verrebbe descritta la Brianza, il luogo scelto come ambientazione del film.\nA maggio, il lungometraggio riceve diciannove candidature ai David di Donatello 2014 e ottiene sette riconoscimenti, fra cui quello riservato al miglior film. La pellicola vince anche sei Nastri d'argento, quattro Ciak d'oro e il Globo d'oro della stampa estera come miglior film italiano dell'anno. Nel settembre 2014 \"Il capitale umano\" viene designato come film rappresentante il cinema italiano alla selezione del Premio Oscar 2015 al miglior film in lingua non inglese, non rientrando tuttavia nella cinquina finale.\nNel 2016 esce \"La pazza gioia\", con Micaela Ramazzotti e Valeria Bruni Tedeschi come protagoniste; la pellicola, presentata in anteprima nella sezione \"Quinzaine des R\u00e9alisateurs\" del Festival di Cannes 2016, ha conseguito cinque Nastri d'argento e cinque David di Donatello tra cui quello per il miglior film e la miglior regia. \nA luglio dello stesso anno Paolo Virz\u00ec inizia le riprese di \"Ella &amp; John - The Leisure Seeker\" (\"The Leisure Seeker\"), interamente girato in America che vede come protagonisti Donald Sutherland e Helen Mirren; \u00e8 liberamente ispirato all'omonimo romanzo di Michael Zadoorian; autori della sceneggiatura sono Francesca Archibugi, Francesco Piccolo, Stephen Amidon e lo stesso Virz\u00ec. Il film \u00e8 stato presentato in concorso alla 74\u00aa Mostra Internazionale d'Arte Cinematografica di Venezia e successivamente a Toronto nella sezione Gala del TIFF 2017.\nNel 2019 collabora alla sceneggiatura del nuovo film di Checco Zalone \"Tolo Tolo\".\nVita privata.\nNel 1989 nasce la sua primogenita, Ottavia, dalla relazione con l'attrice Paola Tiziana Cruciani.\nIl 17 gennaio 2009 Paolo Virz\u00ec si \u00e8 sposato con l'attrice Micaela Ramazzotti, dalla quale nel 2010 ha avuto il secondogenito, Jacopo e nel 2013 la terzogenita, Anna.\nPremi e riconoscimenti.\nFestival di Venezia\nDavid di Donatello\nNastro d'argento\nCiak d'oro\nGlobo d'oro\nPegaso d'oro della Regione Toscana"}
{"id": "794260", "revid": "466539", "url": "https://it.wikipedia.org/wiki?curid=794260", "title": "Petropavlovsk-Kam\u010datskij", "text": "Petropavlovsk-Kam\u010datskij () \u00e8 una citt\u00e0 russa dell'Estremo Oriente russo, situata nella penisola della Kam\u010datka e capoluogo dell'omonima unit\u00e0 amministrativa nell'ambito della Federazione Russa (Territorio della Kam\u010datka). Sorge ai piedi del vulcano Ava\u010da, a km da Mosca e a km da Vladivostok.\nStoria.\nLa citt\u00e0 \u00e8 stata fondata nel 1740 dall'esploratore Vitus Bering, e a quanto pare ha preso il nome dalle due navi su cui viaggiava la sua spedizione, la \"San Paolo\" e la \"San Pietro\"; da allora, la citt\u00e0 ha prosperato come centro peschereccio. Da qualche anno ha cominciato a svilupparsi una certa industria turistica, data la variet\u00e0 e l'attrattiva dei paesaggi della Kam\u010datka.\nLa citt\u00e0 \u00e8 servita da un aeroporto, quanto mai necessario dato che la citt\u00e0 non \u00e8 raggiungibile via terra dal di fuori della Kam\u010datka (divide questo primato con Iquitos in Per\u00f9); oltre all'aereo, un altro mezzo di comunicazione in queste lande \u00e8 rappresentato dal battello.\nSociet\u00e0.\nEvoluzione demografica.\nAnalogamente a quasi tutte le localit\u00e0 russe delle zone \"marginali\", il collasso del sistema sovietico ha portato ad una brusca riduzione della popolazione residente, derivante sia dalla pesante crisi della natalit\u00e0 che da una certa emigrazione.\nGeografia fisica.\nTerritorio.\nLa citt\u00e0 sorge lungo la costa dell'oceano Pacifico, sulla baia dell'Ava\u010da, in una zona pianeggiante circondata da rilievi collinari e in vista del vulcano Korjakskij. La citt\u00e0 si trova a circa 2.200 chilometri di distanza (verso nordest) da Vladivostok e quasi 6.800 da Mosca.\nClima.\nIl clima \u00e8 di tipo boreale, pi\u00f9 specificatamente boreale delle foreste (K\u00f6ppen \"Dfc\")."}
{"id": "794262", "revid": "131962", "url": "https://it.wikipedia.org/wiki?curid=794262", "title": "Petropavlovsk Kamchatskij", "text": ""}
{"id": "794264", "revid": "131962", "url": "https://it.wikipedia.org/wiki?curid=794264", "title": "Petropavlovsk Kamchatsky", "text": ""}
{"id": "794276", "revid": "729019", "url": "https://it.wikipedia.org/wiki?curid=794276", "title": "Battaglia di Verona (403)", "text": "La battaglia di Verona fu combattuta nel giugno 403 tra l'esercito romano guidato dal \"magister militum\" Stilicone e i Visigoti di re Alarico I.\nAntefatto.\nDopo aver ottenuto dall'inefficace Arcadio (fratello di Onorio e imperatore d'Oriente) il \"magister militum\" dell'Illirio nel 397, Alarico, re dei Goti, inizi\u00f2 subito a pianificare l'invasione dell'Impero d'Occidente, governato in nome di Onorio dal generale Stilicone, comandante supremo degli eserciti d'Occidente.\nAlarico invase l'Italia alla fine del 401, attraversando le Alpi e il fiume Adige, e Stilicone si precipit\u00f2 a nord per portare rinforzi dalla Gallia per la difesa della corte dell'imperatore a Milano. Quando Stilicone torn\u00f2 trov\u00f2 che Alarico aveva preso Milano, mentre Onorio era stato inseguito e si era rifugiato a Hasta. Ma prima che il luogo potesse essere assediato e l'imperatore catturato, Stilicone arriv\u00f2 finalmente sulla scena, pesantemente rinforzato da barbari provenienti dalla Germania; Alarico si ritir\u00f2 verso ovest, stabilendo il proprio campo vicino a Pollentia. Stilicone lo insegu\u00ec, e i due eserciti si incontrarono nella battaglia di Pollentia all'inizio di aprile 402, dove Alarico fu probabilmente sconfitto malamente. Secondo tutti i resoconti, comunque, il re gotico emerse dalla battaglia con la cavalleria intatta, e con un sentito disprezzo del suo avversario, marci\u00f2 verso sud con l'intenzione di prendere Roma senza difese, mentre Onorio e la sua corte venale stavano celebrando la vittoria di Stilicone. Stilicone lo segu\u00ec e lo intercett\u00f2 a nord della capitale; ma invece di rischiare un'altra battaglia, Stilicone offr\u00ec ad Alarico un sostanzioso sussidio in cambio della pronta partenza dei Goti dall'Italia. I capi trib\u00f9 e i soldati comuni di Alarico accettarono una cos\u00ec facile prospettiva di sicurezza e ricchezza, e Alarico, il cui prestigio era indebolito dalla sconfitta, fu costretto ad acconsentire con riluttanza, nonostante le sue speranze di catturare la capitale.\nBattaglia.\nIn ossequio al trattato, Alarico condusse il suo esercito verso nord, e attravers\u00f2 il Po sotto la stretta sorveglianza di un cauto Stilicone. Una volta attraversato il fiume, tuttavia, Alarico inizi\u00f2 a tramare una nuova invasione dell'Impero romano d'Occidente, questa volta attraverso il Reno in Gallia. Stilicone, informato dei piani e dei movimenti di Alarico da spie all'interno del campo gotico, si consider\u00f2 dispensato dal trattato e prepar\u00f2 un'imboscata per i Goti nei passi di montagna dalla Gallia alla Rezia, che si trovavano sulla rotta proposta da Alarico.\nI barbari si trovarono intrappolati nelle valli di montagna vicino a Verona, circondati da ogni lato dalle forze di Stilicone. Nella battaglia che ne segu\u00ec, che prese il nome dalla citt\u00e0 vicina, l'esercito di Alarico sub\u00ec pesanti perdite, anche se il re stesso riusc\u00ec a sfondare le linee romane per erigere il suo stendardo su una collina adiacente, seguito dai suoi soldati pi\u00f9 coraggiosi. Secondo i critici di Stilicone, Alarico con il suo esercito ridotto erano in condizioni tali da essere facilmente sterminati, ponendo fine per sempre a una seria minaccia per gli imperi romani d'Oriente e d'Occidente. In ogni caso, Alarico fu in grado di fuggire e di trascinarsi oltre le Alpi nell'Illirico con i miseri resti del suo un tempo splendido esercito.\nConseguenze.\nDopo aver subito questo rovescio, Alarico scese rapidamente a patti con l'amministrazione di Stilicone, accettando di giurare fedelt\u00e0 a Onorio e avrebbe aiutato l'imperatore d'Occidente a recuperare territori dai ministri di Arcadio, che avevano presumibilmente usurpato queste province dal controllo di Stilicone. In cambio, Alarico avrebbe ricevuto un sussidio e un comando militare.\nAnche se la serie di vittorie di Stilicone fece una profonda impressione sul popolo romano, che si abbandon\u00f2 a gioie e celebrazioni stravaganti soprattutto nella capitale, le ambizioni di Alarico erano tutt'altro che controllate, e nuove minacce sarebbero presto sorte per danneggiare ulteriormente l'unit\u00e0 e la forza dell'Impero. Il trionfo di Stilicone su Alarico nel 403 fu seguito da una serie di disastri che culminarono nel disonore e nella morte del \"magister militum\" nel 408. L'invasione di Radagaiso alla testa della potenza combinata dei Germani (405-6), sebbene respinta da Stilicone, fu reindirizzata negli anni successivi sulla Gallia, che fu invasa e persa definitivamente dall'Impero. Stilicone non fu in grado di impedire l'usurpazione di Costantino III nell'anno successivo, che concili\u00f2 i Germani e prese cos\u00ec il controllo della Britannia, della Gallia, e della Spagna. Nell'anno successivo, Stilicone stesso cadde negli intrighi di Olimpio, suo rivale alla corte di Onorio, e fu giustiziato su ordine incauto di quest'ultimo.\nUna volta che Stilicone fu rimosso dalla scena, la conquista di Roma da parte di Alarico fu un compito facile. Pur non avendo eseguito la sua parte dell'accordo concluso con Stilicone nel 403, Alarico attravers\u00f2 le Alpi nel 409 chiedendo il denaro promesso e una posizione militare, in quella che era a tutti gli effetti un'invasione dell'Italia. Sebbene Onorio non avesse le risorse per respingerlo, rifiut\u00f2 ripetutamente di negoziare, facendo affidamento sulle forti difese di Ravenna, la sua capitale, per preservare la corte dai Goti, ma lasciando Roma senza difese. Questo port\u00f2 alla guerra che si concluse con l'assedio e il sacco di Roma di Alarico nel 410."}
{"id": "794280", "revid": "1318658", "url": "https://it.wikipedia.org/wiki?curid=794280", "title": "Segreteria di Stato per gli affari esteri e politici", "text": "La Segreteria di Stato per gli affari esteri e politici, telecomunicazioni e trasporti, o anche Dipartimento affari esteri, \u00e8 l'organo di attuazione della politica estera della Repubblica di San Marino.\nSammarinesi all'estero.\nTuttora sono circa 17.000 i sammarinesi residenti all'estero, essi vivono soprattutto in Italia ed in Emilia-Romagna, se si sommasse questa cifra alla popolazione residente in patria essa ammonterebbe quindi a 45.231 cittadini.\nAttualmente i cittadini sammarinesi iscritti fra le varie comunit\u00e0 d'oltre confine ammontano a 6.695 delle quali la pi\u00f9 numerosa \u00e8 quella di Detroit (USA), che conta circa un migliaio di iscritti.\nPer cercare di mantenere sempre saldi i legami tra la madrepatria e le comunit\u00e0 di sammarinesi all'estero, essi sono rappresentate presso le istituzioni della Repubblica da una speciale assemblea detta Consulta dei cittadini sammarinesi all'estero\nRelazioni internazionali.\nOrganizzazioni delle quali la Repubblica fa o ha fatto parte.\nSan Marino ha relazioni diplomatiche con oltre 70 Paesi del mondo.\nInoltre \u00e8 membro delle seguenti organizzazioni internazionali.\nInoltre San Marino coopera con l'UNICEF e con l'Alto commissariato delle Nazioni Unite per i rifugiati."}
{"id": "794286", "revid": "599013", "url": "https://it.wikipedia.org/wiki?curid=794286", "title": "Panpsichismo", "text": "Il panpsichismo o pampsichismo (dal Greco \"pan\", \"tutto\"; \"psych\u0113\", \"anima\") \u00e8 un concetto appartenente all'ambito filosofico, secondo il quale tutti gli esseri, viventi e non viventi, posseggono delle capacit\u00e0 psichiche, come ad esempio la capacit\u00e0 di pensare in modo cosciente. Hanno inserito concetti panpsichici nelle loro dottrine Talete, Platone, Telesio, Campanella, Giordano Bruno, Patrizi, Leibniz, Maupertuis.\nStoria.\nSi tratta di una concezione tipica in particolare della filosofia rinascimentale, influenzata dal neoplatonismo, secondo cui le idee platoniche, oltre a trascendere il mondo, sono anche immanenti alla natura, diventando la ragione costitutiva dei singoli organismi e di tutto ci\u00f2 che esiste. Il cosmo risulta cos\u00ec animato da un principio intelligente, veicolato in esso da una comune e universale Anima del mondo.\nLeibniz prosegue nell'ottica neoplatonica, attribuendo capacit\u00e0 di pensiero alla materia. Egli concepisce tutto l'universo come popolato da centri di energia o monadi, che sono dotate ognuna di proprie personali rappresentazioni, anche se spesso inconsce. Ogni monade \u00e8 un\"entelechia\" impermeabile e chiusa in se stessa, ma le sue rappresentazioni trovano corrispondenza con quelle altrui perch\u00e9 sono tutte coordinate da Dio, come tanti orologi sincronizzati tra loro, secondo un'armonia prestabilita. Le varie percezioni di ogni singola monade si combinano cos\u00ec fino a formare un quadro complessivo e unitario che \u00e8 l'appercezione divina.\nLeibniz si propone di correggere la concezione di Cartesio, che aveva postulato una rigida separazione tra \"res cogitans\" e \"res extensa\", in base alla quale si avrebbe da una parte il pensiero (o la coscienza), e dall'altra la materia inerte, concepita in forma meccanica. Postulare due sostanze \u00e8 per Leibniz una visione irrazionale, per rimediare alla quale si deve necessariamente supporre che pure la materia apparentemente inorganica abbia proprie percezioni.\nAnche Giacomo Leopardi per certi versi ha fatto riferimento al panpsichismo, dichiarando: \u00abChe la materia pensi, \u00e8 un fatto\u00bb.\nRecentemente Galen Strawson ha difeso la teoria panpsichista, indicando come proprio un'interpretazione materialista e riduzionista della filosofia della mente debbano portare effettivamente ad una posizione assimilabile al panpsichismo. Questa opinione non \u00e8 per\u00f2 condivisa da tutti gli studiosi, giacch\u00e9 teorie panpsichistiche si trovano in filosofi dichiaratamente contrari ad approcci materialistici e riduzionistici (es. Platone, Leibniz, ecc.)."}
{"id": "794289", "revid": "131962", "url": "https://it.wikipedia.org/wiki?curid=794289", "title": "Petropavlovsk-Kamchatskij", "text": ""}
{"id": "794291", "revid": "830939", "url": "https://it.wikipedia.org/wiki?curid=794291", "title": "Seymour Geisser", "text": "Nel suo libro \"Predictive Inference: An Introduction\"(1993), Geisser sostiene che l'interferenza statistica convenzionale dei parametri inosservabili della popolazione equivalga a inferenze su cose che non esistono. (Per un piccolo esempio del vasto argomento quale \u00e8 l'interferenza statistica predittiva vedi intervallo di predizione.)\nGeisser testimoni\u00f2 come esperto sull'interpretazione di sequenze del DNA in pi\u00f9 di 100 processi civili e penali. Egli sostenne che il pubblico ministero spesso fa affidamento su modelli statistici poco stringenti. Su quell'argomento, scrisse l'articolo \"Statistics, Litigation and Conduct Unbecoming\" contenuto nel libro \"Statistical Science in the Courtroom\", edito da Joe Gastwirth (Springer Verlag, 2000).\nBiografia.\nNato a New York, presso il City College di New York divenne graduated nel 1950 e dalla University of North Carolina presso Chapel Hill ottenne il MA nel 1952 e il Ph.D. sotto la supervisione di Harold Hotelling nel 1955. Nel 1965 ha fondato il Dipartimento di statistica della State University of New York a Buffalo; nel 1971, ha fondato la Scuola di Statistica presso l'Universit\u00e0 del Minnesota e di questa fu direttore per pi\u00f9 30 anni.\nOpere.\nGeisser fu anche il principale curatore di numerosi libri scritti da pi\u00f9 autori e dei quali fu coautore."}
{"id": "794293", "revid": "1043", "url": "https://it.wikipedia.org/wiki?curid=794293", "title": "Martin Alonzo Pinz\u00f3n", "text": ""}
{"id": "794294", "revid": "30610", "url": "https://it.wikipedia.org/wiki?curid=794294", "title": "Andr\u00e9 Le Breton", "text": "Editore e tipografo, oltre che libraio, Le Breton pu\u00f2 essere anche annoverato nel numero degli enciclopedisti in quanto autore della voce \"encre\" (inchiostro) dell\"'Encyclop\u00e9die\". Coadiuvato nell'impresa editoriale vera e propria da Michel-Antoine David, Laurent Durand e Antoine-Claude Briasson, Le Breton, tuttavia, ag\u00ec primariamente e principalmente come editore, entrando pi\u00f9 di una volta in contrasto con Diderot.\nil grande sogno di Le Breton era quello di far arrivare anche in Francia un'enciclopedia; cos\u00ec da riuscire a smuovere, ancora di pi\u00f9, quella che era l'opinione del popolo. L'impresa prese avvio nel 1745, quando le Breton decise di pubblicare una traduzione della \"Cyclopaedia\" di Ephraim Chambers, pubblicata in Gran Bretagna nel 1728. In un primo tempo Le Breton si affid\u00f2 alla collaborazione di Jean Paul de Gua de Malves come direttore editoriale dell'opera, ma gi\u00e0 nel 1747 questi rinunci\u00f2 all'incarico, che fu assunto da quel momento a tempo pieno da Diderot.\nPreoccupato della censura reale e delle critiche cui l'enciclopedia era sottoposta da parte degli ambienti conservatori, Le Breton, responsabile della stampa, prese ad esaminare sistematicamente il lavoro che gli veniva sottoposto ed a censurarlo di sua iniziativa - provvedendo a far sparire gli originali manoscritti - laddove lo riteneva appropriato in base al proprio giudizio, allo scopo di preservare l'opera nel suo insieme dalla concreta prospettiva di un sequestro della stessa. \nAccusato di aver bruciato e distrutto per sempre e senza rimedio i testi originali dell'opera sin dal XVIII secolo, Le Breton fu almeno parzialmente riabilitato quando molto pi\u00f9 tardi fu scoperto che, al contrario, egli aveva invece conservato copia di essi. Nel XX secolo vennero infatti ritrovate le minute suppostamente distrutte e ci\u00f2 consent\u00ec di studiare nel dettaglio l'estensione dei tagli censori operati dall'editore. Fu cos\u00ec possibile stabilire che, tra le voci dell'Enciclopedia pi\u00f9 sottoposte a censura, vi erano quella dedicate ai \"Saraceni o Arabi\" e quella sulla \"Filosofia pirroniana\"; nel modificare quest'ultimo Le Breton fece in modo di attenuare il favore mostrato da Diderot - che l'aveva compilata - nei confronti di Pierre Bayle un filosofo del XVII secolo le cui posizioni erano considerate largamente inaccettabili."}
{"id": "794296", "revid": "287204", "url": "https://it.wikipedia.org/wiki?curid=794296", "title": "Martin Alonso Pinzon", "text": ""}
{"id": "794309", "revid": "1840984", "url": "https://it.wikipedia.org/wiki?curid=794309", "title": "Gran Premio di Gran Bretagna 1951", "text": "Il Gran Premio di Gran Bretagna fu la quinta gara della stagione 1951 del Campionato mondiale di Formula 1, disputata il 14 luglio al Circuito di Silverstone. La manifestazione vide la prima vittoria in carriera di Jos\u00e9 Froil\u00e1n Gonz\u00e1lez su Ferrari (prima vittoria iridata del cavallino), seguito da Juan Manuel Fangio su Alfa Romeo e Luigi Villoresi su Ferrari.\nResoconto.\nDue settimane dopo il Gp di Francia i team si ritrovano a Silverstone per il quinto round del Campionato con Alfa Romeo e Ferrari in continua lotta per il titolo, mentre la BRM fa il suo esordio in F1 con Reg Parnell e Peter Walker.\nNino Farina e Juan-Manuel Fangio erano affiancati da Consalvo Sanesi e Felice Bonetto mentre la Ferrari conferma Jos\u00e9 Froil\u00e1n Gonz\u00e1lez accanto a Luigi Villoresi e Alberto Ascari, ma l'argentino dispone di una vettura e un motore pi\u00f9 vecchio dei compagni di squadra. Questo non sembra per\u00f2 cos\u00ec importante perch\u00e9 \u00e8 in pole position davanti a Fangio, Farina e Ascari tutti affiancati in prima fila. Villoresi, Sanesi e Bonetto si qualificarono con il 5\u00ba, 6\u00ba e 7\u00ba tempo. Le BRM non segnarono tempi ma furono ammesse alla partenza.\nBonetto fa la miglior partenza e rimane in testa per un giro ma poi deve lasciare strada ai pi\u00f9 veloci Gonz\u00e1lez e Fangio. Al 10\u00ba Giro Fangio va in testa, ma la Ferrari dell'argentino rimane attaccato all'Alfa Romeo. Dopo 39 giri Gonz\u00e1lez torna in testa ma Fangio lo riattacca e lo risupera. Ascari, che si era ritirato, decise di lasciare continuare Gonz\u00e1lez visto la situazione dell'argentino. Gonz\u00e1lez riesce a ripassare davanti all'argentino dell'Alfa vincendo di 50\" la gara, \u00e8 la prima vittoria della Scuderia Ferrari in Formula 1, ed \u00e8 la prima volta che l'Alfa Romeo non vince. Villoresi fin\u00ec terzo a oltre due giri dai primi due.\nGara.\nGiro pi\u00f9 veloce.\nNino Farina - 1:44:000, alla media di km/h 160.927\nNote.\n\"Salvo indicazioni diverse le classifiche sono tratte da \""}
{"id": "794311", "revid": "1543377", "url": "https://it.wikipedia.org/wiki?curid=794311", "title": "Moulinette", "text": "La moulinette, chiamata anche \"top rope\" o arrampicata con la \"corda dall'alto\" \u00e8 un metodo di assicurazione utilizzato in arrampicata su monotiro.\nNella moulinette la corda va dal compagno che assicura dalla base della via, alla sosta in cima alla via, per poi ridiscendere fino all'arrampicatore assicurato.\nAssumendo che la via sia verticale, che l'ancoraggio sia robusto e che l'assicuratore presti attenzione, la moulinette garantisce che l'arrampicatore cada al massimo di una breve distanza e quindi possa tentare con sicurezza anche le vie pi\u00f9 difficili.\nUtilizzi della moulinette.\nI casi principali in cui si utilizza l'arrampicata in moulinette sono:\nLe vie salite senza cadute ma in moulinette non sono considerate ascensioni valide. Per essere valide le vie vanno invece salite da primo di cordata, o come si dice con la \"corda dal basso\".\nAllestimento della moulinette.\nPer allestire la moulinette il capocordata sale la via da primo assicurandosi posizionando dei rinvii (sistemi di sicurezza composti da due moschettoni collegati tra loro con un nastro di tessuto tecnico resistente) nei quali fa passare la corda, mentre il compagno lo assicura con un meccanismo discensore. Arrivato in sosta fa passare la corda in un anello di solito gi\u00e0 predisposto e quindi si fa calare. A questo punto il compagno invece di sfilare la corda e ritentare da primo, utilizza la corda in moulinette.\nNel caso la sosta disponga di un anello abbastanza grande \u00e8 possibile per l'arrampicatore far passare la corda in catena senza risultare mai slegato: una volta assicuratosi alla catena l'arrampicatore fa passare la corda, tenuta doppia, nell'anello. Crea un nodo ad otto con l'asola che si \u00e8 venuta a creare e lo aggancia per mezzo di un moschettone a ghiera all'anello di servizio dell'imbragatura. A questo punto scioglie il nodo in vita ed estrae il capo libero dall'anello della sosta. Questa manovra, detta \"manovrina\", \u00e8 molto pericolosa perch\u00e9 prevede di effettuare un nodo in parete e di slegarsi dal nodo di trattenuta effettuato all'inizio sull'imbrago. Deve essere effettuata esclusivamente da persone addestrate.\nPrecauzioni.\nUn arrampicatore verifica diversi elementi prima di effettuare la moulinette:"}
{"id": "794312", "revid": "1573940", "url": "https://it.wikipedia.org/wiki?curid=794312", "title": "Arionidae", "text": "Gli Arionidi (Arionidae ) sono una famiglia di molluschi gasteropodi terrestri dell'ordine Stylommatophora. Sono molluschi privi di conchiglia, chiamati comunemente \"limacce\" o \"lumaconi\".\nTassonomia.\nLa famiglia comprende i seguenti generi:\nLa sottofamiglia Ariolimacinae, un tempo inclusa in questa famiglia, \u00e8 ora considerata una famiglia a s\u00e9 stante (Ariolimacidae).\nSpecie presenti in Italia.\nTra gli arionidi pi\u00f9 comuni in Italia vi sono \"Arion ater\", \"Arion hortensis\", \"Arion rufus\" e \"Arion vulgaris\"."}
{"id": "794314", "revid": "76963", "url": "https://it.wikipedia.org/wiki?curid=794314", "title": "Richard Widmark", "text": "Biografia.\nFiglio di Carl Widmark ed Ethel Mae (lui di origini svedesi, lei scozzesi ed inglesi), crebbe a Princeton, in Illinois, e si laure\u00f2 al Lake Forest College nel 1938. Dopo gli studi di recitazione, si esib\u00ec alla radio in \"Aunt Jenny's Real Life Stories\" e fece il suo debutto teatrale a Broadway nel 1943 nella pi\u00e8ce \"Kiss and Tell\". Esord\u00ec sul grande schermo nel 1947 nel noir \"Il bacio della morte\", diretto da Henry Hathaway, in cui interpret\u00f2 il ruolo del malvagio Tommy Udo, un gangster psicopatico che, in una scena rimasta celebre, uccide un'anziana disabile in sedia a rotelle spingendola gi\u00f9 dalle scale. Per questa interpretazione Widmark ottenne unanimi consensi dalla critica, ricevendo una candidatura agli Academy Awards e vincendo il Golden Globe come attore esordiente pi\u00f9 promettente, premio assegnato per la prima volta dalla Hollywood Foreign Press Association.\nDopo aver firmato un contratto di sette anni con la 20th Century Fox, altern\u00f2 ruoli da antagonista a protagonista di film come \"Strada senza nome\" (1948), \"I quattro rivali\" (1948), \"Naviganti coraggiosi\" (1949), \"Uomo bianco, tu vivrai!\" (1950). Lavor\u00f2 con il regista Elia Kazan, che lo volle protagonista del suo film \"Bandiera gialla\" (1950), e divent\u00f2 un punto di riferimento del cinema noir in film come \"I trafficanti della notte\" (1950) e \"Mano pericolosa\" (1953)\nNegli anni cinquanta la sua popolarit\u00e0 crebbe grazie alle interpretazioni in film quali \"La tua bocca brucia\" (1953), accanto a Marilyn Monroe, \"Femmina contesa\" (1953), \"Il prigioniero della miniera\" (1954), al fianco di Gary Cooper, \"La lancia che uccide\" (1954), accanto a Spencer Tracy, \"La tela del ragno\" (1955) e \"Ultima notte a Warlock\" (1959), con Henry Fonda e Anthony Quinn. Fu apprezzato interprete anche nel genere western, sia con ruoli di antagonista come in \"Cielo giallo\" (1948) e \"Sfida nella citt\u00e0 morta\" (1958), sia in ruoli di eroi forti come in \"La frustata\" (1956) e \"L'ultima carovana\" (1956). \nNegli anni sessanta e settanta rimase all'apice del successo partecipando a grosse produzioni hollywoodiane e lavorando con grandi registi come John Ford in \"Cavalcarono insieme\" (1961) e \"Il grande sentiero\" (1964), Stanley Kramer in \"Vincitori e vinti\" (1961), in cui interpret\u00f2 il ruolo drammatico di un pubblico ministero al processo di Norimberga, Edward Dmytryk in \"Alvarez Kelly\" (1966), Don Siegel in \"Squadra omicidi, sparate a vista!\" (1968) e Sidney Lumet in \"Assassinio sull'Orient Express\" (1974). Nell'ultima parte della sua carriera pass\u00f2 a ruoli di caratterista in film come \"Ultimi bagliori di un crepuscolo\" (1976), \"Chi osa vince\" (1982) e \"Hanky Panky - Fuga per due\" (1982), fino al ritiro dalle scene nel 1990.\nVita privata.\nL'attore non pot\u00e9 essere arruolato durante la seconda guerra mondiale a causa di un timpano perforato e, nonostante avesse recitato in molti film a sfondo violento, disprezz\u00f2 sempre la violenza e le armi. Dopo il termine della carriera si impegn\u00f2 a promuovere leggi pi\u00f9 severe per il controllo delle armi da fuoco negli Stati Uniti.\nNel 1942 si spos\u00f2 con la sceneggiatrice Jean Hazlewood; il matrimonio dur\u00f2 fino al 1997, anno in cui la moglie, affetta dalla malattia di Alzheimer, mor\u00ec. I due ebbero una figlia, Anne Heath, che fu la moglie del grande giocatore di baseball Sandy Koufax dal 1969 al 1982.\nNel settembre 1999, all'et\u00e0 84 anni, si rispos\u00f2 con la socialite Susan Blanchard, che era stata la terza moglie di Henry Fonda, suo grande amico. Nel maggio 2001 il Museum of Modern Art di New York gli rese omaggio, dedicandogli un'ampia retrospettiva dei suoi film. Widmark mor\u00ec il 24 marzo 2008, all'et\u00e0 di 93 anni, dopo una lunga malattia conseguenza di una frattura ad una vertebra per una caduta risalente a sei mesi prima, nella sua casa a Roxbury in Connecticut, dove viveva dal 1950.\nDoppiatori italiani.\nNelle versioni in italiano delle opere in cui ha recitato, Richard Widmark \u00e8 stato doppiato da:"}
{"id": "794323", "revid": "889434", "url": "https://it.wikipedia.org/wiki?curid=794323", "title": "Et\u00e0 giolittiana", "text": "Per et\u00e0 giolittiana s'intende quel periodo della storia italiana che va dal 1903 al 1914, un decennio che prese il nome dai governi del liberale Giovanni Giolitti, che caratterizzarono la vita politica italiana sino alla vigilia della prima guerra mondiale. Anche nei periodi in cui i governi non furono presieduti da Giolitti, egli mantenne comunque la sua preminenza sulla politica italiana. Tale periodo s\u2019inserisce nell\u2019ultima fase della Sinistra storica: \u00e8 anticipata da un primo governo transitorio, sul finire del XIX secolo, in un momento di crisi di Francesco Crispi, per cominciare propriamente dopo la crisi di fine secolo e, con l'ultimo governo di Giolitti, concludersi prima dell'instaurazione del regime fascista.\nL'et\u00e0 giolittiana fu caratterizzata da una notevole crescita economica e sociale, e si svolse nell'ultima parte di quel periodo chiamato, a livello internazionale, \"Belle \u00c9poque\". Ebbe anche, sul finire, la ripresa del colonialismo italiano con la guerra di Libia.\nLa premessa: Giolitti I (maggio 1892 - dicembre 1893).\nL'inizio del primo ministero di Giovanni Giolitti coincise sostanzialmente con la prima vera disfatta del governo di Crispi, messo in minoranza nel febbraio del 1891 su una proposta di legge di inasprimento fiscale. Dopo Crispi, e dopo una breve parentesi (6 febbraio 1891 - 15 maggio 1892) durante la quale il paese fu affidato al governo liberal-conservatore del marchese Di Rudin\u00ec, il 15 maggio 1892 fu nominato Primo Ministro Giovanni Giolitti, allora ancora facente parte del gruppo crispino.\nIl suo rifiuto di reprimere con la forza le proteste che, nel frattempo, attraversavano estesamente il paese e che, il pi\u00f9 delle volte, si riversavano nelle piazze (vedi il paragrafo L'ideologia politica) a causa di una generale crisi economica che faceva salire, fra l'altro, il costo dei beni di prima necessit\u00e0; le voci che lo indicavano come propositore di una tassa progressiva sul reddito (motivi, entrambi, che gli alienarono il consenso dei ceti dirigenti borghesi-imprenditoriali e dei proprietari terrieri, che vedevano in lui una minaccia ai propri interessi economici) e, infine, lo scandalo della Banca Romana che gli valse accuse di aver \"coperto\" irregolarit\u00e0 fiscali (prima con il suo dicastero delle finanze e poi con una costante riluttanza all'apertura di inchieste parlamentari) lo travolsero in pieno facendogli crollare la base del consenso su cui poggiava la sua ancora giovane politica e lo costrinsero a dimettersi a poco pi\u00f9 di un anno e mezzo dalla nomina, il 15 dicembre 1893.\nTra il Giolitti I ed il Giolitti II: la crisi di fine secolo.\nDi fronte alle debolezze mostrate da Giolitti, appena dimessosi, gli elettori (ancora relativamente pochi, a causa del suffragio ristretto) vollero di nuovo affidarsi al governo repressivo di Crispi, per tentare di porre fine ai continui disordini causati dai lavoratori.\nLa politica estera di Crispi, aggressiva e colonialista, lo port\u00f2 in Eritrea, ma una serie di sconfitte culminate con quella di Adua (1\u00ba marzo 1896) ne causarono le dimissioni. Il periodo che va da questo momento sino al 1901, quando Giolitti ritorn\u00f2 al governo come ministro dell'Interno, \u00e8 comunemente indicato come la \"crisi di fine secolo\": un periodo di recessione economica contribu\u00ec infatti all'aumento della tensione sociale e politica, che produsse i moti di Milano del 1898 e si tradusse nella successione di pi\u00f9 governi (tra cui quello autoritario di Luigi Pelloux), in pochi anni.\nIl 4 febbraio 1901 il pronunciamento di Giolitti alla Camera, emblematico della sua ideologia, contribu\u00ec alla caduta del governo allora in carica, il Governo Saracco, responsabile di aver ordinato lo scioglimento della Camera del Lavoro di Genova.\nGi\u00e0 a partire dal governo Zanardelli (15 febbraio 1901 - 3 novembre 1903), Giolitti ebbe una notevole influenza che andava oltre quella propria della sua carica di ministro dell'Interno, anche a causa dell'avanzata et\u00e0 del presidente del Consiglio.\nGiolitti II (novembre 1903 - marzo 1905).\nIl 3 novembre 1903 Giolitti ritorn\u00f2 al governo, ma questa volta si risolse per una svolta radicale: si oppose, come prima, alla ventata reazionaria di fine secolo, ma lo fece dalle file della Sinistra e non pi\u00f9 del gruppo crispino.\nQuesto cambiamento gli consent\u00ec di seguire un po' pi\u00f9 agevolmente quella politica che si era proposta gi\u00e0 all'epoca del suo primo mandato: conciliare gli interessi della borghesia con quelli dell'emergente proletariato (sia agricolo che industriale); a questo proposito \u00e8 notevole come Giolitti sia stato il primo a proporre l'entrata nel suo governo come ministro al socialista Filippo Turati, che comunque rifiut\u00f2, convinto che la base socialista non avrebbe capito una sua partecipazione diretta ad un governo liberale borghese. Tuttavia, nonostante l'opposizione della corrente massimalista, in quel periodo minoritaria, Turati appoggi\u00f2 dall'esterno il governo Giolitti che in questo contesto pot\u00e9 varare norme a tutela del lavoro (in particolare infantile e femminile), sulla vecchiaia, sull'invalidit\u00e0 e sugli infortuni; i prefetti furono invitati ad usare maggiore tolleranza nei confronti degli scioperi a condizione che non turbassero l'ordine pubblico; nelle gare d'appalto furono ammesse le cooperative cattoliche e socialiste.\nL'apertura nei confronti dei socialisti fu di fatto una costante di questa fase di governo: Giolitti programmava, infatti, di estendere il consenso del governo tra queste aree popolari, e in particolare presso quelle aristocrazie operaie che, grazie ad una migliore retribuzione salariale e, quindi, a un migliore tenore di vita, raggiungevano il reddito minimo che consentiva il diritto di voto. Giolitti era infatti convinto che non fosse utile a nessuno tenere bassi i salari perch\u00e9, da un lato, non avrebbero consentito ai lavoratori di condurre una vita dignitosa e, dall'altro, avrebbero danneggiato il mercato provocando una sovrapproduzione di beni (perch\u00e9 non ci sarebbe stato un adeguato incremento del potere d\u2019acquisto delle classi lavoratrici).\nPer la riuscita di questo suo progetto occorrevano due condizioni: la prima che i socialisti rinunziassero alle loro proclamate volont\u00e0 rivoluzionarie, che del resto non avevano mai neppure accennato a tradurre in atto anche nelle pi\u00f9 favorevoli occasioni insurrezionali (come quelle da poco presentatesi con la rivolta dei Fasci siciliani), la seconda che la borghesia italiana fosse disponibile a rinunciare, almeno in piccola parte, ai suoi privilegi di classe, in favore di una politica di riforme moderate.\nLa situazione storica che attraversava il partito socialista, spaccato tra massimalisti rivoluzionari e turatiani riformisti, favor\u00ec il programma giolittiano di coinvolgere in qualche misura questi ultimi nella guida del paese, ma tra l\u2019altro lo condizion\u00f2 (come apparve chiaro dagli spostamenti a destra o a sinistra del suo governo a seconda di quale corrente prevalesse nei periodici congressi del partito). Giolitti riproponeva, in un differente contesto, la politica del trasformismo di Depretis, nel tentativo d\u2019isolare l'estrema sinistra e dividere i socialisti associandoli al governo. \nTuttavia Filippo Turati, che pure in un discorso del 22 maggio 1907 aveva dichiarato alla Camera che le trasformazioni sociali dovessero avvenire \u00ab\"per una via di evoluzione, di penetrazione, di sostituzione graduale\"\u00bb, in quanto egli pensava che la violenza rivoluzionaria \u00ab\"avesse una funzione clamorosa e decorativa, assai pi\u00f9 che una funzione sostanziale\"\u00bb, non soddisfece appieno le aspettative di Giolitti, rifiutando chiaramente la partecipazione diretta al governo, che prefer\u00ec appoggiare dall'esterno, temendo, se avesse invece accettato il ministero offertogli, ripercussioni sulla propria base elettorale, che sarebbe rimasta scandalizzata da un aperto sostegno socialista a un governo liberale di \"padroni\".\nA questo proposito la critica storiografica nota come, da queste migliori condizioni sociali, rimanessero esclusi i lavoratori meno qualificati (in particolare quelli meridionali), di fatto spesso e volentieri emarginati dai progetti politici di Giolitti (e che andarono a confluire nei partiti massimalisti).\nLe agitazioni sociali.\nGli scioperi che si susseguirono negli anni 1901 e 1902 sia nel settore agricolo che in quello industriale, sia nel pi\u00f9 sviluppato Nord che nel Sud del paese, dimostravano che tutta la floridezza economica e le riforme giolittiane non arrivavano ad incidere in profondit\u00e0 sulla precaria situazione della societ\u00e0 italiana, soprattutto di quella meridionale, abbandonata a se stessa e presa spesso in considerazione come mero serbatoio di voti da ottenere persino con la corruzione dei deputati meridionali, gli \"\u00e0scari\" del governo, con le pressioni dei prefetti, della mafia e della camorra. Gli intellettuali meridionali non si stancavano di accusare Giolitti persino di connivenza con la criminalit\u00e0, come scriver\u00e0 anche Gaetano Salvemini, definendolo \u00ab\"ministro della malavita\"\u00bb. \nLe riforme moderate non bastavano pi\u00f9: il paese aveva l'esigenza di riforme radicali strutturali, che, se non avessero soddisfatto le esigenze della popolazione pi\u00f9 povera, avrebbero causato quella estremizzazione delle classi sociali che, dopo l'intervallo drammatico della Prima guerra mondiale, giunger\u00e0 al culmine nel Primo Dopoguerra con la rivoluzione fascista \u201cpreventiva\u201d del ceto medio contro i presunti sovversivi di sinistra.\nI primi segni di questo fenomeno storico furono probabilmente quelle contraddizioni che caratterizzarono l\u2019et\u00e0 giolittiana tra governi riformisti e conservatori. Non a caso il 1904 fu l'anno del primo sciopero generale della storia italiana voluto per motivi politici dai sindacalisti rivoluzionari di Arturo Labriola, nella speranza che fungesse da stimolo per una rivoluzione proletaria. Per\u00f2 il calcolo politico fall\u00ec dinanzi alla tattica giolittiana di lasciare esaurire e sfogare lo sciopero, limitandosi a garantire l'ordine pubblico.\nTra il Giolitti II ed il Giolitti III.\nIl 28 marzo 1905, su indicazione di Giolitti, Alessandro Fortis form\u00f2 il suo primo governo, legato soprattutto alla nazionalizzazione delle ferrovie una delicata riforma che se pure attuata caus\u00f2 la caduta del governo. Fortis allora si dimise il 24 dicembre, ma ricevette il reincarico dal re Vittorio Emanuele III e form\u00f2 un nuovo governo, dove tenne il dicastero dell'interno, governo che per\u00f2 non ottenne la fiducia della Camera e che cadde l'8 febbraio 1906 dopo 1 mese e 15 giorni.\nGiolitti III (maggio 1906 - dicembre 1909).\nAlla caduta del secondo Governo Fortis (24 dicembre 1905 - 8 febbraio 1906), dopo un breve ministero Sonnino, Giolitti insedi\u00f2 il suo terzo governo.\nIl malessere continuava ad essere diffuso soprattutto nel Mezzogiorno d'Italia dove, anche a causa dell'aumento demografico e ai numerosi dissesti economici causati da grandi disastri naturali (si ricordi l'eruzione del Vesuvio del 1906 ed il terremoto che devast\u00f2 Messina e Reggio Calabria nel 1908), continuava l'emorragia dell'emigrazione che divenne un fatto culturale tale da trovare espressioni nella nostra letteratura nazionale, da Giovanni Verga a Luigi Capuana: interi paesi si spopolavano e sparivano antiche culture. Un fenomeno crudele e doloroso, ma anche in un certo senso benefico, poich\u00e9 intere popolazioni ebbero modo d'uscire dal loro isolamento medioevale e, sia pure a prezzo di insanabili ferite, entrare in contatto con le moderne societ\u00e0 occidentali. \nIl governo, che in un primo momento aveva ostacolato il flusso migratorio per non far salire troppo i prezzi sul mercato del lavoro, in seguito diede via libera, favorendo l'espatrio di centinaia di migliaia di appartenenti alle classi subalterne, soprattutto perch\u00e9 cominciava a temere le conseguenze di un'aumentata pressione sociale e poteva cos\u00ec contare su un'affidabile stabilit\u00e0 monetaria.\nDurante questo mandato Giolitti continu\u00f2, essenzialmente, la politica economica gi\u00e0 avviata nel suo secondo governo, e si preoccup\u00f2 di risanare il bilancio dello Stato, con una pi\u00f9 equa ripartizione degli oneri sociali, aiutato dalla congiuntura economica positiva dei primi anni del Novecento. \nIl governo pot\u00e9 dare il via nel 1906 alla conversione della rendita nazionale, diminuendo il tasso d'interesse dal 5% al 3,75% dando la possibilit\u00e0, a chi non avesse accettato la diminuzione della rendita, di poter ottenere l'intero rimborso dei capitali sottoscritti; ma ben pochi furono i sottoscrittori che lo richiesero, segno della buona fiducia nelle finanze dello Stato.\nQuesta era, in realt\u00e0, un'operazione rischiosa, perch\u00e9, per quanto si potesse prevedere un limitato panico tra i creditori dello Stato, le richieste di rimborso non erano facilmente prevedibili. Di fatto, comunque, ebbe successo perch\u00e9 queste furono assai limitate e la possibilit\u00e0 della bancarotta fu ampiamente sventata. Ci\u00f2 fu possibile perch\u00e9 la conversione della rendita provoc\u00f2 una generale diminuzione del costo del denaro, che consent\u00ec di ottenere crediti ad un saggio di interesse pi\u00f9 favorevole e, quindi, incontr\u00f2 un nutrito consenso.\nQuesta riduzione dei tassi d'interesse favor\u00ec l'industria pesante, che risultava ancora arretrata a causa della mancanza, da parte degli industriali, dei grandi capitali che sarebbero stati necessari a modernizzarla.\nOltre a ci\u00f2, la conversione della rendita centr\u00f2 il suo scopo primario: far \"guadagnare\" virtualmente allo Stato la differenza sugli interessi dei suoi debiti che, con l'abbassamento del tasso, non era pi\u00f9 tenuto a pagare. I proventi di questa manovra poterono, cos\u00ec, essere impiegati nella realizzazione di grandi opere pubbliche come l'acquedotto pugliese, il traforo del Sempione (1906), la bonifica delle zone di Ferrara e Rovigo, che consentirono l'aumento dell'occupazione e notevoli profitti per le imprese chiamate a realizzarle.\nLa lira godeva di una stabilit\u00e0 mai prima raggiunta al punto che sui mercati internazionali la moneta italiana era quotata al di sopra dell'oro e addirittura era preferita alla sterlina inglese. \nAccanto all'ormai completata nazionalizzazione delle Ferrovie, infine, and\u00f2 a collocarsi la proposta di nazionalizzazione delle assicurazioni (portata a compimento nel quarto mandato).\nLo sviluppo economico si estese, anche se in misura minore, al settore agricolo che, soprattutto con la riapertura del mercato francese, dopo la ripresa voluta da Giolitti delle buone relazioni con la Francia, interrotte dalla politica estera filotedesca crispina, vide accrescersi le esportazioni dei prodotti ortofrutticoli e del vino, mentre l'introduzione della coltura della barbabietola da zucchero increment\u00f2 lo sviluppo delle raffinerie nella pianura padana.\nPer ciascuna di queste azioni la critica storiografica non ha mancato di evidenziare anche i risvolti negativi: non ostacolare l'emigrazione significava anche servirsene, un po' cinicamente, senza tener conto del disagio arrecato a interi strati sociali costretti a sradicarsi dalla propria terra (specie dal Sud, dove il cosmopolitismo era certamente ben lontano dal diffondersi); favorire unicamente l'industria pesante a discapito di quella agro-manifatturiera era, poi, una tipica visione industrialista che non teneva in debito conto l'economia del Mezzogiorno, che avrebbe necessitato di trasformazioni pi\u00f9 profonde del solo acquedotto pugliese; infine la nazionalizzazione delle assicurazioni consent\u00ec abnormi speculazioni da parte di chi ne deteneva le azioni.\nInnegabile \u00e8, invece, la bont\u00e0 del miglioramento della legislazione sul lavoro femminile e infantile con nuovi limiti di orario (12 ore) e di et\u00e0 (12 anni).\nTra il Giolitti III ed il Giolitti IV.\nNel dicembre del 1909 divenne presidente del consiglio Sidney Sonnino, di tendenze conservatrici. A lui succedette Luigi Luzzatti.\nGiolitti IV (marzo 1911 - marzo 1914).\nIl quarto governo Giolitti dur\u00f2 dal 30 marzo 1911 al 21 marzo 1914. Nacque come il tentativo probabilmente pi\u00f9 vicino al successo di coinvolgere al governo il Partito Socialista, che comunque vot\u00f2 a favore. \nIl programma prevedeva la nazionalizzazione delle assicurazioni sulla vita e l'introduzione del suffragio universale maschile, progetti di considerevole valenza \"sociale\" ed entrambi immediatamente realizzati. Nel settembre del 1911 Giolitti, premuto dalle spinte nazionaliste (il movimento nazionalista si era costituito come partito organizzato nel primo congresso di Firenze nel 1910) diede tuttavia inizio alla guerra di Libia; il conflitto ebbe notevoli ripercussioni anche in politica interna, dividendo il Partito Socialista e allontanandolo dal governo in maniera irrimediabile.\nLa guerra di Libia.\nGiolitti aveva comunque capito la pressione che saliva dall'inaffidabile e contraddittorio movimento socialista ed and\u00f2 quindi a cercare quei naturali alleati che gli offriva la Chiesa di papa Pio X che, preoccupato del pericolo sovversivo, aveva attenuato il \"non expedit\" consentendo ai conservatori cattolici di partecipare alle elezioni politiche del 1909 assicurando in questo modo il rafforzamento del governo Giolitti che da questo momento inizi\u00f2 il suo cammino verso la destra conservatrice, la quale avrebbe celebrato nel 1910, a Firenze, la nascita del partito nazionalista che chiedeva a gran voce l'ingresso della Terza Italia nella gara coloniale delle grandi potenze europee.\nLa guerra italo-turca, realizzata con l'appoggio diplomatico delle potenze dell'Intesa, voluta dall'opinione pubblica italiana e dalla borghesia industriale interessata alla produzione bellica, rappresenta l'inizio della fine dell'et\u00e0 giolittiana. Alle delusioni seguite alla sanguinosa conquista di quello \"scatolone di sabbia\", come diceva il socialista Salvemini, si aggiunse la preoccupazione per la ricomparsa, dopo dieci anni di pareggio, del passivo nel bilancio dello Stato.\nDopo il congresso di Reggio Emilia del 1912 che aveva visto l'espulsione dell'ala moderata e il prevalere della corrente massimalista, guidata da un giovane anarco-sindacalista, Benito Mussolini, divenuto direttore dell'\"Avanti!\", tutto stava ad indicare che la lotta politica si stava acutizzando tra l'estremismo di sinistra e una borghesia passata alle tesi dell'imperialismo.\nFurono forse queste preoccupazioni che nell'imminenza delle elezioni del 1913 spinsero Giolitti alla ricerca di un pi\u00f9 vasto consenso di massa con l'istituzione del suffragio universale maschile e soprattutto con il patto Gentiloni con i cattolici in funzione antisocialista. I risultati elettorali sembrarono premiare la politica giolittiana, ma era un'illusione: ormai lo scontro tra la destra e la sinistra si combatteva nelle strade come dimostreranno i disordini della \"Settimana Rossa\" nel giugno del 1914, guidata dal socialista Mussolini, dal repubblicano Pietro Nenni, dall'anarchico Errico Malatesta. Questa situazione sociale ingestibile politicamente convinse Giolitti, gi\u00e0 dimessosi nel marzo del 1914, di aver visto giusto nella sua decisione di abbandonare almeno temporaneamente la vita politica. Giolitti in realt\u00e0 si era dimesso designando come suo successore il conservatore Antonio Salandra, calcolando che dal fallimento della politica di questi egli sarebbe potuto tornare al governo da sinistra con un programma di pi\u00f9 avanzate riforme. Ma il suo piano si rivel\u00f2 sbagliato: ormai non era pi\u00f9 possibile alcuna mediazione tra capitale e lavoro.\nGli ultimi strascichi dell'et\u00e0 giolittiana: dopo il Giolitti IV.\nL'inizio della fine della cosiddetta et\u00e0 giolittiana fu l'arrivo al governo di Antonio Salandra nel 1914. Questi succedette a Giolitti accordandosi con lui, ma presto riusc\u00ec a rendersi politicamente autonomo, sfruttando la nuova situazione creatasi dopo la firma (all'insaputa del Parlamento e dei Partiti politici, a maggioranza pacifisti), nell'aprile del 1915, del cosiddetto Patto di Londra.\nQuando nel maggio 1915 Salandra vincol\u00f2 la sua prosecuzione al governo all'accettazione da parte del Parlamento della volont\u00e0 interventista del governo, del re e delle gerarchie dell'esercito (contro le Potenze centrali e gli accordi di alleanza militare che l'Italia aveva stipulato con essi), Giolitti si trov\u00f2 ad essere il capo della maggioranza neutralista della Camera. Fu in quel contesto che si ebbe un gesto di grande valenza simbolica anche se di scarsi effetti pratici: un numero di deputati superiore alla maggioranza dell'Assemblea lasci\u00f2 il suo biglietto da visita nell'anticamera dell'abitazione romana dell'ex primo ministro a testimoniare il suo appoggio.\nNonostante questo, il giorno dopo il Parlamento si pieg\u00f2 al \"diktat\" del re, del governo e dell'esercito. Per alcuni storici questo momento segna in Italia la fine dell'epoca liberale e l'inizio di un'epoca di governi autoritari e anti-parlamentari che sfocer\u00e0 nel ventennio fascista di Benito Mussolini.\nSalandra, reincaricato dal Re, fece uscire l'Italia dalla neutralit\u00e0, per cui Giolitti si batteva, e la port\u00f2 nella Prima guerra mondiale.\nDopo la Grande Guerra: Giolitti V (giugno 1920 - luglio 1921).\nL'ultima permanenza al governo di Giolitti inizi\u00f2 nel giugno 1920, durante il cosiddetto biennio rosso (1919-1920), quando lo Stato liberale, ormai in agonia, richiam\u00f2 il vecchio statista, ancora di fresche energie, ad affrontare e risolvere la questione fiumana. Giolitti col trattato di Rapallo liquid\u00f2 la questione di Fiume dichiarata citt\u00e0 libera, e con mano ferma, facendo intervenire l'esercito, costrinse Gabriele D'Annunzio che l'aveva teatralmente occupata a lasciare la citt\u00e0. La stessa energia Giolitti cerc\u00f2 di applicare nella politica interna, ma qui la situazione era degenerata sin dal suo ultimo ministero nel 1914. Per risanare il bilancio dello Stato in grave passivo per le spese di guerra, aument\u00f2 il carico fiscale sui ceti pi\u00f9 abbienti introducendo imposte straordinarie sui profitti di guerra e addirittura fece varare una legge sulla nominativit\u00e0 dei titoli azionari che cessarono di essere parzialmente esenti dall'imposizione fiscale. Misure molto coraggiose che convinsero i liberali borghesi che Giolitti era ormai schierato dalla parte dei sovversivi mentre questi a loro volta continuavano a considerarlo dalla parte dei padroni.\nGiolitti risolse con successo l'occupazione delle fabbriche dell'agosto-settembre 1920 - l'inizio del biennio rosso - adottando il suo sistema di non intervento diretto dello Stato il quale si limitava a garantire l'ordine pubblico. Ci\u00f2 per\u00f2 non fece diminuire la paura del ceto medio deciso ormai ad affidarsi per la sua difesa dai \"bolscevichi\" allo squadrismo fascista. Per porre freno alle frequenti agitazioni socialiste, Giolitti non esit\u00f2 ad appoggiare le azioni delle squadre fasciste, credendo che la loro violenza potesse essere in seguito riassorbita all'interno del sistema democratico.\nRapporto tra Giolitti e il fascismo.\nGiolitti si alle\u00f2 nelle elezioni del maggio del 1921 coi nazionalisti e coi fascisti nella speranza di ridurre i due blocchi contrapposti socialisti e cattolici che impedivano la formazione di qualsiasi governo efficiente. Egli si illudeva, secondo il suo credo politico, di poter portare nell'alveo del moderatismo liberale il fascismo; cos\u00ec non fu, anzi la sua manovra elettorale, mentre aveva lasciato inalterata la forza contrapposta di socialisti e cattolici, aveva contribuito a dare una patina di rispettabilit\u00e0 al movimento fascista che, con i 35 deputati eletti al Parlamento italiano, iniziava la sua marcia verso la conquista del potere.\nGiolitti, dopo il 1924, svolse un ruolo di opposizione parlamentare al fascismo, bench\u00e9 il Parlamento fosse ormai sotto il controllo di Mussolini. Divenuto antifascista, si oppose a numerosi provvedimenti anti-liberali e anti-democratici. L'anziano statista infine mor\u00ec nel 1928."}
{"id": "794324", "revid": "46523", "url": "https://it.wikipedia.org/wiki?curid=794324", "title": "Theatres des vampires", "text": ""}
{"id": "794330", "revid": "114357051", "url": "https://it.wikipedia.org/wiki?curid=794330", "title": "Squid", "text": "Squid \u00e8 un popolare software libero con funzionalit\u00e0 di proxy e web cache, distribuito sotto la GNU General Public License. Ha una vasta variet\u00e0 di usi, da quello di rendere pi\u00f9 veloce un server web usando una cache per richieste ripetute, fornisce sia un servizio di cache per il web che per DNS e altri tipi di ricerche all'interno di reti con risorse condivise, e filtri sul traffico permesso. Sviluppato primariamente per piattaforme Unix-like, \u00e8 in sviluppo da diversi anni ed \u00e8 ormai considerata un'applicazione sicura e robusta. Supporta molti protocolli, ma \u00e8 comunque primariamente un proxy HTTP e FTP. \u00c8 inoltre disponibile un supporto per TLS, SSL, Gopher e HTTPS.\nDescrizione.\nProxy web.\nLa funzione di caching \u00e8 un modo di salvare oggetti Internet richiesti (pagine web), \u00e8 disponibile via HTTP, FTP e Gopher in un sistema pi\u00f9 vicino al sito richiedente. Il browser pu\u00f2 usare la cache di Squid locale come un proxy HTTP server, riducendo l'accesso ai server nonch\u00e9 il consumo di banda. Questo \u00e8 funzionale ai service provider. L'introduzione di server proxy introduce comunque anche questioni relative alla privacy dal momento che tutte le richieste che vi transitano possono essere salvate, si possono includere informazioni relative al tempo esatto, il nome e la versione ed il sistema operativo del browser che richiede la pagina.\nSul programma client (nella maggior parte dei casi un browser) pu\u00f2 avere specificato esplicitamente il server proxy che si vuole usare o pu\u00f2 usare un proxy senza altre specifiche configurazioni, in questo caso si parla di \"proxy trasparente\", nel qual caso tutte le richieste HTTP sono interpretate da Squid e tutte le risposte sono salvate. L'ultima menzionata \u00e8 tipicamente una configurazione aziendale (tutti i client sono sulla stessa LAN) questo spesso introduce i problemi di privacy menzionati precedentemente.\nSquid possiede alcune funzioni che possono aiutare a rendere anonime le connessioni, per esempio disabilitando o cambiando dei campi specifici nell'intestazione delle richieste HTTP. Che questi campi siano impostati o meno dipende dalla configurazione del server Squid che funziona da proxy. Le persone che richiedono pagine attraverso una rete che usa Squid in modo trasparente generalmente non sono informate sul fatto che le informazioni sono memorizzate in un registro.\nReverse proxy.\nSquid pu\u00f2 anche essere usato come reverse proxy. Un reverse proxy \u00e8 un server proxy che appare al client come un server web ordinario (nessuna particolare configurazione del client \u00e8 necessario). Il client effettua richieste ordinarie per il contenuto, al reverse proxy. Il reverse proxy decide dove inviare tali richieste (uno pi\u00f9 server) e restituisce il contenuto come se esso stesso fosse l'origine.\nCompatibilit\u00e0.\nSquid \u00e8 compatibile con i seguenti sistemi operativi:\nLe ultime versioni di Squid possono essere anche compilate e installate su sistemi Windows NT."}
{"id": "794335", "revid": "110157", "url": "https://it.wikipedia.org/wiki?curid=794335", "title": "Museo di geofisica di Rocca di Papa", "text": "Il Museo Geofisico di Rocca di Papa \u00e8 un museo sito sulla parte alta della cittadina, nell'ex Osservatorio Geodinamico costruito su progetto di Michele Stefano de Rossi, padre della moderna sismologia, negli anni 1888 - 1889. L'edificio, e in particolare la sua terrazza che, sovrastandolo, domina sui Castelli Romani e su Roma, venne utilizzato da Guglielmo Marconi per i suoi esperimenti sulle trasmissioni radio, negli anni trenta del XX secolo. Il museo \u00e8 stato inaugurato nei primi Anni 2000.\nContenuti e linee guida.\nIl museo \u00e8 articolato su due livelli, ognuno dei quali affronta una diversa tematica, ricollegandosi sempre alle scienze della Terra; gli argomenti trattati variano dalla geofisica alla vulcanologia, passando per la sismologia fino alle scienze della Terra, con una sezione dedicata allo sviluppo geologico delle terre che costituiscono l'antico cono vulcanico del Vulcano Laziale.\nStrumentazioni.\nIl museo conserva strumentazioni di diverso genere, antiche e moderne, e particolare spazio viene concesso alla simulazione degli effetti dei terremoti e all'evoluzione storica del sismografo. Proprio a questo scopo, \u00e8 in funzione nel museo, che \u00e8 anche sede dell'INGV, un sismografo moderno, che registra incessantemente l'attivit\u00e0 sismica del territorio, segnalato nelle mappe della rete sismografica dal codice RDP. Per quanto concerne l'istruzione dei bambini e dei ragazzi, largo spazio viene concesso agli esperimenti, attraverso i quali i pi\u00f9 piccoli possono apprendere le dinamiche e i fenomeni pi\u00f9 importanti della sismologia e delle scienze terrestri.\nUna sala, dedicata agli studi sismologici e a Michele Stefano De Rossi, \u00e8 allestita con le strumentazioni che questi install\u00f2 nel suo villino rocchigiano, e che furono fondamentali nello studio degli effetti del movimento terrestre nelle zone sismiche."}
{"id": "794342", "revid": "118542830", "url": "https://it.wikipedia.org/wiki?curid=794342", "title": "Lord Jim (romanzo)", "text": "Lord Jim \u00e8 un romanzo dello scrittore Joseph Conrad, originariamente pubblicato a puntate sul \"Blackwood's Edinburgh Magazine\" dall'ottobre 1899 al novembre 1900. Si tratta del primo \"romanzo lungo\" di Conrad, composto da ben 45 capitoli.\nStoria editoriale.\nConrad scrisse Lord Jim, riconosciuto come uno dei maggiori romanzi, capolavoro della letteratura mondiale, tra il 1898 ed il 1900, dopo \"Il negro del \"Narciso\"\" e \"Cuore di tenebra\". Il romanzo, nato originariamente come un racconto breve, divenne in seguito molto pi\u00f9 lungo nelle pubblicazioni periodiche sul \"Blackwood Edinburgh Magazine\", che poi lo pubblic\u00f2 in un unico volume nel'ottobre del 1900.\nConrad aveva accumulato molteplici esperienze, navigando per molti anni per gli oceani, tra paesi esotici e popolazioni indigene di ogni ceto sociale, e questa vasta conoscenza la mise a frutto nello scrivere le sue opere. Inoltre, varie furono le fonti a cui Conrad attinse per Lord Jim, ad esempio:\nCaratteristiche della narrazione di Conrad sono il principio costruttivo della \"narrazione tran-testuale\", dello \"straniamento\" o \"decifrazione ritardata\" e del \"ritardo nella spiegazione\": la prima riguardante la storia della vita di Marlow, come si svolge nei vari romanzi in cui \u00e8 presente, da \"Cuore di tenebra\" a \"Lord Jim\" e poi l'epilogo in \"Destino\", la seconda si ha quando un autore descrive un effetto ritardandone la spiegazione della causa mentre infine la terza, riguarda un avvenimento inatteso seguito da una falsa interpretazione ed infine da quella vera.\n\"Lord Jim\" \u00e8 un romanzo complesso dal punto di vista narrativo. Inizialmente, la storia \u00e8 raccontata in terza persona da un narratore onnisciente. Quindi gran parte del romanzo viene narrata in prima persona da Marlow. Nel racconto di Marlow si inseriscono a loro volta le storie riferite da vari personaggi secondari (Brierly, un ufficiale francese, Gioiello, Tamb'Itam, Stein, Doramin, Brown...). Questa tecnica conferisce alla vicenda una molteplicit\u00e0 di punti di vista, con i vari personaggi che raccontano a Marlow le loro vicende in relazione a quelle di Jim.\nTrama.\nJim, il protagonista del romanzo, \u00e8 un giovane ufficiale della marina mercantile inglese: egli sogna una vita di grandi avventure ed eroiche imprese. In seguito ad un incidente viene ricoverato in un ospedale in un porto orientale, abbandonando la comunit\u00e0 ideale alla quale bramava appartenere. Guarito, egli diventa primo ufficiale sul \"Patna\", una vecchia fatiscente bagnarola che trasporta pellegrini musulmani in viaggio verso La Mecca.\nDi notte e con una tempesta incipiente, la nave subisce una collisione con un oggetto galleggiante e una lamiera sembra prossima a cedere. Jim, colto alla sprovvista, \u00e8 convinto che il \"Patna\" stia per affondare da un momento all'altro e incitato dagli altri componenti dell'equipaggio, il comandante e due macchinisti, abbandona codardamente la nave su una scialuppa di salvataggio.\nIl \"Patna\" per\u00f2 non affonda, viene bens\u00ec rimorchiato da una cannoniera francese nel porto di Aden. Il comandante del \"Patna\" e gli altri accusati si dileguano. Jim no: \u00e8 l'unico che si presenta e affronta il processo: gli viene revocato il brevetto di ufficiale. Pieno di vergogna e di rimorso per avere vigliaccamente abbandonato la nave, Jim non trova pace: passa da un lavoro all'altro, viaggia ramingo addentrandosi verso nuovi lidi dell'Estremo Oriente non appena la sua nomea viene rivelata.\nMarlow, il comandante di una nave, che aveva assistito al processo e aveva cercato di aiutarlo, espone la sua vicenda all'ex-avventuriero \"Stein\", ormai vecchio, titolare di una societ\u00e0 commerciale a Samarang (porto di Giava). A Jim viene offerta la possibilit\u00e0 di recarsi a Patusan, un remoto insediamento di agricoltori originari di Celebes (Conrad si ispira probabilmente ad una zona del Borneo orientale), raggiungibile solamente risalendo un fiume. Il villaggio era soggiogato da forze antagoniste che si battevano per il potere e l'esclusivit\u00e0 dei commerci: una capitanata dal Rajah Tunku Allang e l'altra da Sherif Ali, un predone, meticcio arabo: gli stessi temi, la risalita del fiume e il despota folle, presenti nel celeberrimo \"Cuore di tenebra\". Il giovane accetta, vedendovi la possibilit\u00e0 di riscattare il proprio onore e lasciarsi alle spalle una volta per tutte il passato.\nA Patusan, Jim conquista la fiducia e il rispetto della popolazione, del capo del villaggio Doramin, e di suo figlio Dain Waris, aiutandoli a sconfiggere il predone Sherif Ali e a fermare le angherie del sanguinario oppressore della pacifica comunit\u00e0. Qui, Jim, diventato presto una celebrit\u00e0 per il coraggio dimostrato, viene ribattezzato \"Tuan Jim\", ossia \"Lord Jim\" e incontra una giovane donna, da lui chiamata \"Gioiello\". I due si innamorano e Jim sembra ritrovare gioia e autostima. Marlow, recatosi a salutarlo, lo trova in apparenza felice: ma scopre che, nell'animo del giovane, rimane ancora qualche traccia di dubbio e di amarezza.\nUn giorno il pirata Brown e i suoi uomini, a bordo di una goletta rubata, raggiungono Patusan con intenzioni di depredare e razziare il villaggio, ma, scoperti, vengono respinti e si asserragliano su una collina; Jim offre a Brown la possibilit\u00e0 di andarsene, malgrado il parere contrario di Doramin e degli altri sudditi, assumendosi, a prezzo della propria vita, la responsabilit\u00e0 della scelta, se qualcuno avesse un danno a subire.\nBrown non tiene per\u00f2 fede alla promessa data a Jim, di andarsene cio\u00e8 senza combattere, ma vuole invece dare una lezione ed una punizione al giovane, irritato dalla figura e dal portamento fiero di questo, cos\u00ec diverso da lui. Nella scaramuccia che segue, gli uomini di Brown uccidono Dain Waris, sotto gli occhi di \"Tamb'Itam\", servitore di Jim, e poi fuggono con la loro goletta.\nGioiello e Tamb'Itam incitano Jim a partire o a difendersi dal giudizio di Doramin. Nonostante le esortazioni, Jim si rifiuta di fuggire e sceglie la morte per mano dell'affranto padre. Di sera egli cammina, disarmato e senza tradire emozione, fino a Doramin ed infine attende che questo lo uccida con un colpo di pistola.\nAccettando di morire, Jim sceglie di liberarsi dai propri turbamenti interiori.\nLa goletta di Brown in seguito affond\u00f2; della ciurma si salvarono solo tre uomini a bordo di una scialuppa, tra cui Brown, che vennero poi raccolti, ormai allo stremo, da un piroscafo di passaggio. Due morirono per gli stenti sulla nave stessa, mentre Brown morir\u00e0 poco dopo in seguito ad una crisi d'asma, non prima di aver rivelato a Marlow gli eventi di Patusan. Gioiello e Tamb'Itam, non potendo pi\u00f9 vivere a Patusan per il loro stretto rapporto avuto con Jim, verranno accolti sotto la protezione di Stein.\nSintesi.\nIn generale, il romanzo potrebbe essere idealmente diviso in due parti: la prima introduce il personaggio di Jim e si incentra sull'incidente del \"Patna\", sul processo, sulle sue conseguenze e sul peregrinare di Jim da un porto all'altro. La seconda parte riguarda le avventure di Jim a Patusan.\nAdattamenti cinematografici.\nIl romanzo di Conrad \u00e8 stato adattato come film due volte:"}
{"id": "794344", "revid": "1652635", "url": "https://it.wikipedia.org/wiki?curid=794344", "title": "Foglio", "text": ""}
{"id": "794349", "revid": "74801", "url": "https://it.wikipedia.org/wiki?curid=794349", "title": "Amphipoda", "text": "Gli Anfipodi (Amphipoda Latreille, 1816) sono un ordine di crostacei malacostraci.\nDistribuzione e habitat.\nGli anfipodi sono importanti componenti della catena trofica di molti ambienti e costituiscono un'importante risorsa alimentare degli uccelli marini, dei pesci e di mammiferi marini, oltre che di altri invertebrati.\nGli anfipodi rappresentano uno dei gruppi pi\u00f9 diversificati tra i crostacei e sono diffusissimi. La maggior parte delle specie vive sui fondali marini a tutte le latitudini, dai poli all'equatore: esistono anche forme planctoniche negli oceani. Diverse specie sono eurialine e possono vivere anche in acque del tutto dolci. Gli anfipodi terrestri vivono solo in ambienti umidi, come le spiagge o le lettiere di foglie delle foreste.\nMolte specie di anfipodi pelagici sono mutualisti o generalmente parassiti; essi vivono in associazione con meduse o altri organismi dello zooplancton. \"Phronima\" \u00e8 un genere relativamente comune di anfipodi pelagici che uccide e svuota il corpo a forma di barile di un Tunicato pelagico del genere \"Salpa\" per vivere al suo interno in cui svolge l'intero ciclo riproduttivo.\n\"Themisto gaudichaudii\" \u00e8 la pi\u00f9 abbondante specie tra gli anfipodi planctonici. Vive nell'Oceano Pacifico in densi banchi, dove si nutre di copepodi e altri piccoli rappresentanti dello zooplancton. Dopo copepodi, krill e salpe, i quali sono erbivori, il carnivoro \"Themisto\" \u00e8 il genere pi\u00f9 abbondante del mesozooplancton dell'Oceano Pacifico.\nIn mari freddi, gli anfipodi bentonici sono molto diversificati e abbondanti. Nell'Oceano Pacifico costituiscono i crostacei bentonici pi\u00f9 rappresentati. Molti sono erbivori, altri onnivori, altri ancora saprofagi di carcasse di animali.\nDescrizione.\nAnatomia.\nNegli anfipodi bentonici costieri si ritrovano due principali schemi morfologici del corpo: una molto allungata e sottile (Caprellidae), l'altra compatta (Gammaridae). In genere i gammaridei sono appiattiti lateralmente ma sono riconoscibili grazie alla presenza di 3 paia di uropodi e di solito hanno le prime due paia di zampe modificate in gnatopodi dotati di chela per catturare il cibo. Non hanno carapace, sono visibili sette segmenti toracici e sei segmenti addominali. Il capo \u00e8 provvisto di due paia di antenne, di occhi e di parti boccali. Gli anfipodi hanno sette paia di zampe (pereiopodi), di cui le prime quattro sono orientate in avanti e le restanti 3 paia sono orientate all'indietro. L'addome \u00e8 diviso in due parti, tre segmenti con arti a spazzola e tre con corti uropodi immobili.\nMolte sono le modificazioni anatomiche che si discostano da questo schema, basti pensare a quelle che si verificano nelle specie parassite oppure a quelle specie in cui parte dei toracopodi si trasformano in massillipedi muniti di chele utilizzate per la predazione e la difesa. Comunque si deve sottolineare che il numero e le dimensioni relative dei segmenti rimangono i caratteri pi\u00f9 stabili del gruppo.\nBiologia.\nSviluppo.\nLo sviluppo \u00e8 spesso diretto. In qualche caso dall'uovo nasce una larva tipo \u201cnauplius\u201d, con il corpo non segmentato, un occhio mediano semplice e tre paia di appendici, che si allungano, per formazione di nuovi segmenti, e si arricchisce di appendici. Segue, con successive mute, lo stadio di \u201czoea\u201d, in cui si pu\u00f2 distinguere: un cefalotorace, un addome e alcune paia di appendici. Successivamente la zoea si trasforma in \u201cmysis\u201d, o larva misidiforme, con 13 paia di appendici. Da questa forma, con un'ulteriore muta, si passa all'adulto. La maggior parte delle specie che conduce vita fissa o parassita presentano alterazioni profonde, tanto da renderne difficile il riconoscimento che per\u00f2 \u00e8 pi\u00f9 facile allo stato larvale.\nRiproduzione.\nIn qualche specie di Anfipodi, la maturit\u00e0 sessuale maschile \u00e8 espressa dallo sviluppo di occhi sporgenti e recettori chimici sulle antenne. In questo stadio l'anfipode \u00e8 denominato \u201cmaschio nuotatore\u201d e va alla ricerca della propria compagna. Durante la riproduzione, l'anfipode maschio porta la femmina (di dimensioni pi\u00f9 piccole) tra le zampe, una condizione nota come \u201camplexus\u201d. Lo sperma \u00e8 trasferito dal maschio al dotto genitale della femmina. La femmina rilascia le uova in una tasca ventrale dove sono incubate durante lo sviluppo. Le uova non sono adesive come nei granchi ma sono libere in uno spazio creato da estroflessioni delle zampe. Contrariamente ai granchi e ai gamberi, i nuovi nati non vengono rilasciati allo stadio di zoea ma assomigliano gi\u00e0 molto agli adulti. Qualche specie pratica cure parentali.\nStile di vita.\nGli anfipodi vivono in habitat diversissimi tra loro. Le specie che vivono tra le alghe possono essere erbivore, quelle che vivono nel fango e nella sabbia si nutrono di batteri sulla superficie delle particelle, altri sono saprofiti di piante o animali in decomposizione. Un gruppo di famiglie vive in tubi costruiti attraverso ghiandole serigene, presenti nelle zampe. In momenti di pericolo essi possono nascondersi in questi tubi grandi fino a 2-3 volte la lunghezza del loro corpo. La parte del corpo che rimane al di fuori sono le antenne che possono catturare il cibo. Altri anfipodi, meno comuni rispetto ai gammaridei e ai caprellidei, sono gli Hyperiidea. Essi sono planctonici e traslucidi, spesso con occhi enormi, grandi quanto il resto del corpo. Qualche gruppo vive strettamente associato a mammiferi marini. I Cyamidae comunemente noti come \u201cpidocchi delle balene\u201d sono ectoparassiti che aderiscono e si nutrono della pelle delle balene. Al contrario di altri anfipodi, i pidocchi delle balene non sanno nuotare e al momento del rilascio da parte della femmina, si attaccano immediatamente nelle vicinanze.\nMovimento.\nLe modalit\u00e0 di locomozione degli anfipodi dipendono dalla disposizione delle zampe. La maggior parte si muove in verticale, usando le zampe toraciche, ma non sono molto veloci. Nuotare con le 3 paia di pleopodi permette di raggiungere velocit\u00e0 elevate. La specialit\u00e0 degli anfipodi \u00e8 il \u201ccolpo di coda\u201d, una reazione di fuga rapida in cui l'animale guizza velocemente e scava con gli uropodi un solco nella sabbia. I caprellidi non mostrano questo comportamento ma si muovono come i geometridi, i comuni bruchi misuratori.\nCuriosit\u00e0.\nSi ritiene che \"Gammaracanthuskytodermogammarus loricatobaicalensis\" sia il pi\u00f9 lungo nome nella classificazione binomia. \u00c8 stato proposto da B. Dybowski per un anfipode del lago Baikal; in seguito \u00e8 stato invalidato dall'ICZN."}
{"id": "794353", "revid": "1361571", "url": "https://it.wikipedia.org/wiki?curid=794353", "title": "Ciccio Errigo", "text": "Biografia.\nPersona estremamente modesta, si dice, fu sempre considerato uno dei maggiori \"animatori\" delle feste patronali legate alla sua citt\u00e0, da un'idea del poeta nacque infatti la \"Settembrata Calabrese\". Durante la tradizionale sfilata dei carri allegorici di Reggio - allestiti ogni anno durante le feste patronali - i reggini aspettavano il \"carro di Ciccio Errigo\", reso celebre non solo dalla musica che lo accompagnava ma soprattutto dalla satira, oggetto di cui erano mira le amministrazioni locali.\nCelebre \u00e8 una frase che spesso il poeta ripeteva in occasione della Festa della Madonna della Consolazione, indicando come l'evento pi\u00f9 importante della cultura reggina non poteva in alcun caso cessare di essere celebrato:\nNumerosi furono i personaggi e gli stereotipi descritti da \"Ciccio Errigo\", tra i quali si ricordano i pi\u00f9 rilevanti che sono: \"a tappinara\", \"donna Carmela\", \"lo spaccone\" e \"il lamento del marito\".\nContrariamente a Nicola Giunta - del quale si comprese il valore solo dopo la scomparsa - si dice che \"Ciccio Errigo\" (forse per il suo diretto rapporto con il popolo e per la sua schiettezza) sia entrato da sempre nel cuore dei calabresi. Tra i due poeti non sembra vi fosse un buon rapporto, si racconta infatti che il Giunta scrisse riguardo al suo antagonista una poesia dal titolo \"Ma cu esti stu fitusu\" (\"ma chi \u00e8 questo poveretto\")."}
{"id": "794360", "revid": "767487", "url": "https://it.wikipedia.org/wiki?curid=794360", "title": "Foxfire (film 1996)", "text": "Foxfire \u00e8 un film del 1996 diretto da Annette-Haywood Carter, tratto dal romanzo \"Foxfire: Confessions of a Girl Gang\" di Joyce Carol Oates.\nTrama.\n\u00c8 la storia di un gruppo di ragazze che non sapevano di avere niente in comune fino a quando, in un giorno di pioggia, si presenter\u00e0 a lezione una ragazza che le unir\u00e0 per sempre.\nLotteranno per coprirsi le spalle e verranno punite dalla societ\u00e0 per averlo fatto nel modo in cui tutti i genitori ti dicono di non fare mai."}
{"id": "794364", "revid": "205250", "url": "https://it.wikipedia.org/wiki?curid=794364", "title": "Demetrio Mauro", "text": "Biografia.\nDemetrio Mauro nascerebbe nel 1905 a Reggio di Calabria, tre anni prima del terribile terremoto. Proveniente da una famiglia povera, a causa di un incidente perde un occhio a sei anni, e non potendosi permettere gli studi, a dieci anni \u00e8 mozzo sulle navi dello stretto e poi, pi\u00f9 grande, su altre navi tra l'America e l'Europa. A vent'anni riesce a conseguire il diploma elementare seppur a costo di duri sacrifici.\nContinua il suo lavoro sulle navi dello stretto ma l'obiettivo ora \u00e8 acquistare una nave e costituire un'azienda propria. Nel 1930 riesce con la \u201cSalvatore Padre\u201d, conosciuta sullo stretto come la \u201cbarca di Mauro\u201d. Dal 1936 trasferisce i suoi interessi in Africa, nelle allora colonie italiane, fondando un'agenzia di viaggi tra Massaua e Asmara. Dopo tanti anni \u00e8 finalmente lo sperato successo, ma i drammatici eventi della seconda guerra mondiale cambiavano i destini di molti, e Demetrio Mauro non farebbe eccezione. Si ritrova a cominciare da zero.\nL'avventura riparte da Milano nel 1949 con una nuova passione, il caff\u00e8, e con una piccola macchina da\ntorrefazione da 20 kg di seconda mano. Dopo pochi mesi per\u00f2 ritorna a Reggio, e la famiglia costruisce pian piano un'azienda che diventer\u00e0 presto una delle pi\u00f9 avanzate del settore. \nGli ingredienti del successo sono la capacit\u00e0 di conciliare i valori della sua terra e della sua tradizione con le esigenze di innovazione che il mercato di quegli anni richiede. Negli anni '50 e '60 la \u201cMauro Caff\u00e8\u201d si distingue per le novit\u00e0 portate nei sistemi di produzione, nella distribuzione, nella comunicazione.\nMauro per primo porta il prodotto a standard di qualit\u00e0 elevati per l'epoca e, soprattutto, \u00e8 il primo a distribuire confezionato, con un marchio, un prodotto che prima era distribuito soltanto sfuso. \u00c8 ancora primo, nel suo settore, ad usare la televisione e Carosello, nella promozione del prodotto e del proprio marchio.\nDemetrio Mauro ha avuto un ruolo di primo piano nel Comitato d'Azione che causava i Moti di Reggio all'inizio degli anni '70, contro l'assegnazione della sede della Regione Calabria a Catanzaro. Fu anche indagato e prosciolto come finanziatore di azioni criminali avvenute contestualmente alla rivolta, compreso il deragliamento del treno che provoc\u00f2 la strage di Gioia Tauro.\nDemetrio Mauro muore il 7 luglio 1996."}
{"id": "794372", "revid": "1632387", "url": "https://it.wikipedia.org/wiki?curid=794372", "title": "Carnevale di Ascoli Piceno", "text": "Il Carnevale di Ascoli Piceno \u00e8 la tradizionale manifestazione in maschera che si tiene, nella citt\u00e0 marchigiana, nel periodo compreso tra la ricorrenza di sant'Antonio abate e la Quaresima.\nStoria.\nIl Carnevale ascolano inizia ogni anno con la festa di sant'Antonio abate, 17 gennaio, ideale spartiacque tra il periodo di rispetto natalizio e quello in cui, per dirla alla sant'Agostino, \u00e8: \u00ab\"semel in anno licet insanire\"\u00bb.\nCaratterizzato dalla massiccia presenza e dalla partecipazione di moltissimi ascolani \u00e8 da sempre un evento molto sentito da tutta la cittadinanza. \nSi tiene nei giorni del gioved\u00ec grasso, la domenica di carnevale ed il marted\u00ec grasso. In queste tre date, tra le altre numerose iniziative, spicca il Concorso dei Gruppi mascherati, la cui prima edizione si \u00e8 tenuta nell'anno 1958. Al termine della manifestazione sono annunciati i gruppi nominati, i cui componenti, il giorno della premiazione assistono alla apertura delle buste, all'interno delle quali sono custodite le classifiche finali e la nomina dei vincitori.\nLe domeniche che precedono il giorno di Marted\u00ec grasso sono, in ordine cronologico, definite come: \nIn particolare nella \"domenica dei parenti\", genitori e nonni, portano i propri bambini alla Festa della Fantasia. \nNella mattinata del Gioved\u00ec grasso, si tiene il Carnevale delle scuole in Piazza del Popolo alla presenza di \"Sua Maest\u00e0 il Re del Carnevale Buonumor Favorito\".\nCarnevale in Piazza del Popolo.\nCuore dell'evento diventa l'area cittadina di piazza del Popolo che, abbellita da eleganti lampadari fin de siecle, si trasforma in una grande sala da ballo pronta ad accogliere ed ospitare tutti gli intervenuti. Tutta la zona che circonda la piazza e le strade del centro storico sono, inoltre, addobbate con altri lampadari policromi che, illuminando le vie, creano l'atmosfera di un fastoso teatro all'aperto. Ad Ascoli, il carnevale trova nel suo spirito giocoso la particolarit\u00e0 di coinvolgere tutti i presenti, sia mascherati o sia semplici spettatori. La citt\u00e0 si popola di gruppi mascherati e di tante maschere singole, comunemente dette \"macchiette\", che, con pochi mezzi e tanta inventiva, riescono a far vivere con ironia, arguzia e sagacia l'anima e l'essenza surreale della manifestazione, coinvolgendo nelle loro storie, nelle loro rappresentazioni e nei loro racconti anche i presenti che diventano parte integrante della loro mascherata.\nGruppi mascherati e \"Macchiette\".\nAl Carnevale di Ascoli partecipano gruppi mascherati e maschere singole (\"macchiette\"); i primi, divisi per categorie in base al numero dei partecipanti, si organizzano con costumi, scenografie dislocate in giro per la citt\u00e0 e tutto il necessario per mettere su degli sketch sceneggiati spesso recitati nel dialetto locale.\nLe macchiette sono singoli cittadini che, solitamente, imitano personaggi celebri della realt\u00e0 locale o nazionale, come un sindaco, un assessore, o come noti politici, Presidenti del Consiglio o della Repubblica.\nMaschera del Carnevale di Ascoli Piceno \u00e8 \"lu sfrigne\", pezzente che si ripara con un ombrello da cui pendono aringhe\nCarnevale nel Piceno.\nIl Carnevale ascolano, insieme ad altre tre storiche manifestazioni: il Carnevale di Offida, il Carnevale di Castignano ed il Carnevale di Pozza, costituisce il \"Carnevale storico del Piceno\". Nell'ambito di questa iniziativa, \u00e8 inserita anche il \"Carnevale in Commedia \u2013 rassegna di Commedia dell'Arte\". Questi quattro Carnevali, oltre ad essere diversi ciascuno rispetto agli altri tre, lo sono anche rispetto al resto del panorama nazionale in cui il divertimento \u00e8 quasi sempre legato alle sfilate di carri allegorici in cartapesta. Nel territorio piceno, il carnevale si svolge a terra attraverso un continuo scambio di ruoli tra le maschere e gli spettatori, i quali diventano essi stessi protagonisti dell'azione scenica. Ecco come mai si tende ad identificare l'ascendenza del \"Carnevale storico del Piceno\", nella tradizione della Commedia dell'Arte, di cui oggi queste maschere sono figlie."}
{"id": "794376", "revid": "1714743", "url": "https://it.wikipedia.org/wiki?curid=794376", "title": "Ferdinando d'Aviz (1402-1443)", "text": "Origine.\nEra il decimo figlio del re del Portogallo e dell'Algarve, Jo\u00e3o I o Giovanni I d'Aviz e di sua moglie, Filippa di Lancaster.\nBiografia.\nSuo padre, il re Giovanni I, gli fece avere una buona educazione ed una buona istruzione come ai suoi cinque tra fratelli e sorelle che arrivarono all'et\u00e0 adulta, Edoardo, Pietro, Enrico, Isabella e Giovanni, in un ambiente tranquillo e privo di intrighi (Il grande poeta portoghese, Lu\u00eds de Cam\u00f5es, li cita nel racconto epico, \"I Lusiadi\", come \"\u00cdnclita gera\u00e7\u00e3o\").\nBen presto si interess\u00f2 a questioni connesse alla religione e, ancora in giovane et\u00e0, venne nominato dal padre \"Gran Maestro dell'Ordine di Aviz\".\nEssendo il figlio minore accarezz\u00f2 il desiderio di potersi guadagnare onore e stima mettendosi al servizio del papa o di qualche altro sovrano, poi per\u00f2, anche su consiglio dei propri fratelli si concentr\u00f2 sulla lotta antimusulmana in special modo alla guerra al sultano del Marocco.\nAlla morte del re suo padre, nel 1433, suo fratello, il maggiore, Edoardo, sal\u00ec al trono come \"Edoardo I\" e, nel 1437, Fernando fu tra i principali fautori della spedizione per la conquista di Tangeri; infatti assieme al fratello Enrico, detto il Navigatore, persuase il re Edoardo a lanciare un'offensiva in Marocco per ottenere una migliore base africana per la futura esplorazione dell'Atlantico e anche per compensare la perdita di importanza commerciale di Ceuta da quando era divenuta parte del regno portoghese, nel 1415. Per\u00f2 gli altri due fratelli, Giovanni, il conestabile del Portogallo e Pietro, duca di Coimbra, erano contrari all'iniziativa; avrebbero preferito evitare un conflitto con il sultano del Marocco. I fatti dettero loro ragione. L'attacco a Tangeri ebbe successo, ma a prezzo di alte perdite umane e ben presto la citt\u00e0 fu perduta. Enrico, comandante della spedizione, per preservare l'esercito da ulteriori perdite, si accord\u00f2 per una tregua, lasciando il fratello, Fernando, in ostaggio del sultano del Marocco; la tregua fu rotta, sembra dai mori, e, non essendo riusciti a trovare un accordo, Fernando rimase prigioniero e, dato che aveva tentato invano la fuga, fu trasferito a F\u00e8s.Come riscatto, per Fernando, il sultano chiese la restituzione della citt\u00e0 di Ceuta, conquistata dai portoghesi nel 1415, che Giovanni, il conestabile del Portogallo, dopo il disastro, aveva difese tenacemente dagli attacchi del sultano del Marocco. Giovanni era disposto ad accettare, ed offr\u00ec la citt\u00e0 in cambio della libert\u00e0 di suo fratello Fernando, che per\u00f2 rifiut\u00f2, e quindi lo scambio non pot\u00e9 essere concluso.\nInfatti Fernando non volle che il suo paese perdesse una citt\u00e0 cos\u00ec preziosa per il Portogallo e decise di rimanere prigioniero.\nIl fratello Pietro, reggente del regno, nel 1440, avrebbe voluto cedere Ceuta per la libert\u00e0 di Fernando, ma nella corte non tutti furono favorevoli, allora rivolse un appello al sultano, senza ottenere alcun effetto.Fernando mor\u00ec in prigione a F\u00e8s il 5 giugno del 1443.\nLe sue spoglie vennero trasferite nel Monastero di Batalha, nel 1471, nel quale egli giace nella Cappella del Fondatore. Il suo sacrificio nell'interesse della nazione, gli diede l'appellativo di Principe Santo (in portoghese \"o Infante Santo\").\nFernando venne beatificato nel 1470 e la memoria \u00e8 fissata il giorno 5 giugno.\nDiscendenza.\nFernando non prese moglie e di lui non si conosce alcuna discendenza.\nFerdinando nella letteratura e nel teatro.\nLa sua prigionia marocchina \u00e8 narrata nella commedia di Pedro Calder\u00f3n della Barca \"Il principe costante\" (\"El pr\u00edncipe constante\", 1629), di cui si ricorda il famoso allestimento che, a partire dal 1965, Jerzy Grotowski mise in scena nella traduzione polacca di Juliusz S\u0142owacki. Ad Alberto Arbasino si deve la rivisitazione satirica del medesimo testo, pubblicato sempre con lo stesso titolo presso Einaudi nel 1972."}
{"id": "794381", "revid": "110157", "url": "https://it.wikipedia.org/wiki?curid=794381", "title": "Coamo", "text": "Coamo \u00e8 una citt\u00e0 di Porto Rico situata nell'entroterra meridionale dell'isola. L'area comunale confina a nord con Barranquitas e Orocovis, a est con Aibonito e Salinas, a sud con Santa Isabel e a ovest con Juana D\u00edaz e Villalba. Il comune, che fu fondato nel 1579, oggi conta una popolazione di oltre 37.000 abitanti ed \u00e8 suddiviso in 11 circoscrizioni (\"barrios\")."}
{"id": "794382", "revid": "228587", "url": "https://it.wikipedia.org/wiki?curid=794382", "title": "Battaglia di Verona", "text": ""}
{"id": "794383", "revid": "767487", "url": "https://it.wikipedia.org/wiki?curid=794383", "title": "Spirito critico", "text": "Lo spirito critico, dal greco \u03ba\u03c1\u03b9\u03c4\u03b9\u03ba\u03cc\u03c2 \"(\"che discerne\")\", \u00e8 un atteggiamento riflessivo proprio di chi non accetta nessuna affermazione senza interrogarsi sulla sua validit\u00e0 e che considera una proposizione come vera solo quando \u00e8 stata verificata, dove possibile, o quantomeno attentamente considerata."}
{"id": "794384", "revid": "14691", "url": "https://it.wikipedia.org/wiki?curid=794384", "title": "Helix pomata", "text": ""}
{"id": "794391", "revid": "599013", "url": "https://it.wikipedia.org/wiki?curid=794391", "title": "Tlr", "text": ""}
{"id": "794399", "revid": "767487", "url": "https://it.wikipedia.org/wiki?curid=794399", "title": "Too Tough to Die", "text": "Too Tough to Die \u00e8 l'ottavo album studio del gruppo punk Ramones, uscito nel 1984.\n\u00c8 stato il primo album registrato con Richie Ramone.\n\u00c8 stato considerato come:\nSono presenti anche due canzoni cantate interamente da Dee Dee Ramone: \"Wart Hog\" ed \"Endless Vacation\".\nL'album \u00e8 stato ristampato in versione rimasterizzata dalla Rhino Records nel 2002, con l'aggiunta di 12 bonus track.\nHa raggiunto la posizione #171 nella Billboard 200.\nTitolo.\nIl titolo dell'album deriva da un fatto che ha coinvolto Johnny Ramone.\nNell'agosto del 1983 Johnny fu coinvolto in una rissa con Seth Macklin della band Sub Zero Construction e venne colpito alla testa.\nDovette sottoporsi ad un intervento chirurgico molto delicato al cervello dal quale riusc\u00ec comunque a riprendersi completamente.\nRitorner\u00e0 solo qualche mese pi\u00f9 tardi con il cranio completamente rasato e per diverso tempo porter\u00e0 un cappellino da baseball.\nDa qui venne il titolo: \"Too Tough to Die\" - \"Troppo Duro per Morire\"."}
{"id": "794400", "revid": "1723025", "url": "https://it.wikipedia.org/wiki?curid=794400", "title": "Reggenza", "text": "La reggenza \u00e8 la sovranit\u00e0 esercitata da una persona (detta reggente) in sostituzione del monarca.\nCaratteristiche.\nIl soggetto interessato \"regge\" lo Stato fintanto che il sovrano \u00e8 impossibilitato al diretto esercizio delle proprie prerogative. L'attribuzione della funzione di reggente pu\u00f2, a seconda degli ordinamenti e delle circostanze, essere determinata per scelta del sovrano (o dal suo predecessore), sulla base della legge o sulla base della consuetudine. Quando la funzione di reggenza \u00e8 collettiva, spesso si parla di \"consiglio di reggenza\".\nForme di reggenza sono la luogotenenza e l'interregno.\nCondizioni e presupposti.\nUna delle circostanze pi\u00f9 frequenti che determinano la nomina di un reggente \u00e8 quella in cui il sovrano sia minorenne: in tal caso, dal momento della successione fino al raggiungimento della maggiore et\u00e0 (che \u00e8 spesso sancita dalla cerimonia di incoronazione) egli, pur essendo titolare effettivo della sovranit\u00e0, ne vede demandato al reggente (in molti casi un parente) l'esercizio effettivo.\nUn reggente pu\u00f2 essere per\u00f2 nominato negli altri casi in cui il sovrano sia temporaneamente o definitivamente inabile o in generale impossibilitato allo svolgimento delle proprie funzioni, per assenza o malattia. In questi casi \u00e8 spesso lo stesso sovrano a designare il proprio reggente. Pi\u00f9 raro il caso in cui la nomina di un reggente sia determinata da un volontario ritiro del sovrano dall'esercizio dei propri poteri, mantenendone per\u00f2 la titolarit\u00e0 e senza ricorrere all'abdicazione (vedi il caso di Giovanni Adamo II di Liechtenstein).\nI periodi di reggenza, talvolta protraendosi per lunghi periodi di tempo, risultano spesso particolarmente delicati per la condizione di precariet\u00e0 e vulnerabilit\u00e0 del potere sovrano, che favorisce il proliferare di congiure volte a minare il potere legittimo."}
{"id": "794401", "revid": "62748", "url": "https://it.wikipedia.org/wiki?curid=794401", "title": "Sancho IV Garc\u00e9s di Navarra", "text": "Origine.\nFiglio primogenito del re di Pamplona, Garc\u00eda III S\u00e1nchez e di Stefania di Foix, figlia del conte di Foix, Couserans e di Bigorre, Bernardo Ruggero I di Foix (figlio del conte Ruggero I di Carcassonne), e di Garsenda di Bigorre.\nBiografia.\nNel 1054, all'et\u00e0 di quattordici anni, sul campo di battaglia di Atapuerca, secondo il codice di Roda, Sancho successe al padre, quando questi mor\u00ec nella battaglia per mano del re di Castiglia, il fratello, Ferdinando I.\nSino al raggiungimento della maggiore et\u00e0, Sancho regn\u00f2 sotto la reggenza della madre, Stefania.\nSi alle\u00f2 con lo zio, il re di Aragona Ramiro I ed attaccarono ed assediarono la taifa di Saragozza, obbligando il re di Saragozza, \"al-Muqtadir\" a pagar loro un tributo.Quando nel 1063 a Ramiro I successe sul trono di Aragona il figlio Sancho I Ram\u00edrez, \"al-Muqtadir\" tent\u00f2 di mettere i cugini uno contro l'altro.\nDopo che, nel 1065, Sancho II \"il Forte\" era successo al padre Ferdinando I erano iniziati conflitti col regno di Castiglia, che sfociarono, nel 1067, in quella che fu denominata la guerra dei tre Sanchi, che vide contrapposti al re di Castiglia Sancho II \"il Forte\" i re di Navarra Sancho IV e di Aragona Sancho I.I castigliani, guidati da El Cid riportarono un'iniziale vittoria che permise a Sancho il Forte di recuperare una parte dei territori che suo padre Ferdinando I aveva concesso, nel 1037, al padre di Sancho \u00e9l de Pe\u00f1al\u00e9n (quello di Pe\u00f1al\u00e9n), Garc\u00eda S\u00e1nchez III: Bureba, l'alta Rioja e \u00c1lava. La guerra termin\u00f2 nel 1068, con la sconfitta della Castiglia che dovette rinunciare ad altre pretese territoriali sulla Navarra, ma Sancho IV mantenne sempre ben agguerrito il confine con la Castiglia. \nNel 1068 spos\u00f2 una nobile di origine francese, Placenza.\nFu assassinato il 4 giugno 1076 a Pe\u00f1al\u00e9n, v\u00edttima d'una congiura politica ordita dai suoi fratelli.Secondo il codice di Roda, durante una partita di caccia fu precipitato da una roccia dal fratello Raimondo, che da quel giorno fu soprannominato il Fratricida, aiutato dalla sorella Ermessinda. \nLa sua morte provoc\u00f2 l'invasione del regno di Navarra da parte dei cugini:\nDiscendenza.\nSancho e Placenza ebbero due figli:\nSancho ebbe anche figli illegittimi, dalla sua amante, Jimena:\nBibliografia.\nRafael Altamira, La Spagna (1031-1248), in \"Storia del mondo medievale\", vol. V, 1999, pp.\u00a0865\u2013896"}
{"id": "794404", "revid": "1543377", "url": "https://it.wikipedia.org/wiki?curid=794404", "title": "Sakai (Osaka)", "text": " \u00e8 una citt\u00e0 di 832.287 abitanti situata nella prefettura di Osaka, in Giappone. Sakai \u00e8 stata uno dei pi\u00f9 grandi porti del Giappone medioevale, e attualmente \u00e8 la quattordicesima citt\u00e0 pi\u00f9 popolata del Giappone. Nell'aprile del 2006 ha acquisito lo status di citt\u00e0 designata per ordinanza governativa.\nQuartieri.\nSakai ha sette distretti (\"ku\"):\nAmministrazione.\nGemellaggi.\nSakai \u00e8 gemellata e ha stretto legami di amicizia con i suguenti comuni:"}
{"id": "794414", "revid": "125143788", "url": "https://it.wikipedia.org/wiki?curid=794414", "title": "Jason Earles", "text": "\u00c8 noto soprattutto per l'interpretazione di Jackson Stewart nella serie televisiva \"Hannah Montana\".\nBiografia.\nEarles \u00e8 nato il 26 aprile 1977 a San Diego, California. Dopo aver vissuto per lungo tempo in Ohio e nello stato di Washington, si trasferisce in Oregon insieme alla famiglia. Frequenter\u00e0 la Glencoe High School di Hillsboro. Prima di stabilirsi definitivamente nel sud della California, Earles risiede a Billings, Montana, dove consegue il diploma presso il Rocky Mountain College.\nCarriera.\nGli esordi.\nEarles ottenne il suo primo ruolo cinematografico nel 2002, interpretando un abile giocatore di poker, amico del protagonista Brain Miller, all'interno della serie televisiva della CBS \"Still Standing\". Nel 2004 fece un breve cameo nel suo primo film, \"Il mistero dei Templari - National Treasure\", come Thomas Gates, antenato dell'attore Nicolas Cage. L'anno seguente fu l'interprete di Ernie Kaplowitz in \"\".\nNel 2004 fa il suo esordio assoluto su Disney Channel, nello specifico come guest star in due episodi di \"Phil dal futuro\" vestendo i panni di Grady Spaggett, un geniale studente appassionato di matematica. Successivamente Earles \u00e8 apparso nella piattaforma Disney Channel Games del 2006 nella Blue Team e nel 2007 e nel 2008 nel Red Team.\nEarles \u00e8 diventato conduttore di Disney's Sing-Along Bowl-athon (lo speciale di Capodanno 2006 di Disney Channel).\nIl successo con \"Hannah Montana\".\nAll'inizio del 2006 partecipa ai provini per interpretare il personaggio di Jackson Stewart nella popolare serie televisiva di Disney Channel \"Hannah Montana\", al fianco dell'attrice e cantante Miley Cyrus. La serie, che debutta negli Stati Uniti d'America il 6 marzo 2006, diventa la serie TV con l'audience pi\u00f9 alto di Disney Channel, contribuendo ad accrescere la notoriet\u00e0 di Earles, che dovr\u00e0 la sua fama internazionale grazie appunto al personaggio da lui interpretato.\nUno degli aspetti pi\u00f9 curiosi del suo coinvolgimento nella serie \"Hannah Montana\" fu l'et\u00e0 che l'attore aveva all'epoca delle riprese: infatti, mentre il resto del cast, come ad esempio Miley Cyrus, Emily Osment, Mitchel Musso e Mois\u00e9s Arias, erano poco pi\u00f9 che adolescenti, Earles, nonostante dovesse interpretare un ragazzo di 16 anni (Jackson, il fratello di Miley), ne aveva ben 29. L'attore avrebbe in seguito riportato in un'intervista per il \"Daily Telegraph\" che fin dalla nascita egli soffriva della sindrome di Kallmann, la quale gli impediva, nonostante l'et\u00e0 che avanzava, di abbandonare i tratti somatici che aveva sviluppato durante l'adolescenza; l'aspetto infantile lo avrebbe quindi considerevolmente agevolato nell'interpretazione di Jackson.\nProgetti recenti.\nNel 2009 ha doppiato Spudnik nel film d'animazione \"Supercuccioli nello spazio\". Earles \u00e8 poi entrato a far parte del cast della serie \"Kickin' It - A colpi di karate\", in onda dal 13 giugno 2011.\nDoppiatori italiani.\nDa doppiatore \u00e8 sostituito da:"}
{"id": "794418", "revid": "118647269", "url": "https://it.wikipedia.org/wiki?curid=794418", "title": "Consonante palatale", "text": "In fonetica articolatoria, una consonante palatale \u00e8 una consonante, classificata secondo il proprio luogo di articolazione. Essa viene articolata accostando il dorso della lingua al palato, in modo che l'aria, costretta dall'ostacolo, produca un rumore nella sua fuoriuscita. La consonante palatale \u00e8 inoltre molto usata nella pronuncia della lettera L.\nLista delle consonanti palatali.\nA seconda del loro modo di articolazione, si distinguono consonanti occlusive, nasali, fricative, laterali e approssimanti.\nL'alfabeto fonetico internazionale elenca le seguenti consonanti palatali:\nAltri simboli:"}
{"id": "794419", "revid": "67712", "url": "https://it.wikipedia.org/wiki?curid=794419", "title": "Consonanti palatali", "text": ""}
{"id": "794421", "revid": "67712", "url": "https://it.wikipedia.org/wiki?curid=794421", "title": "Palatali", "text": ""}
{"id": "794423", "revid": "67712", "url": "https://it.wikipedia.org/wiki?curid=794423", "title": "Palatale", "text": ""}
{"id": "794428", "revid": "19933", "url": "https://it.wikipedia.org/wiki?curid=794428", "title": "Fra (religione)", "text": ""}
{"id": "794430", "revid": "1924342", "url": "https://it.wikipedia.org/wiki?curid=794430", "title": "Billy Ray Cyrus", "text": "Billy Ray Cyrus \u00e8 conosciuto grazie al suo singolo di successo \"Achy Breaky Heart\", ed \u00e8 stato candidato ai Grammy Award. Cyrus \u00e8 stato per otto volte in testa alla classifica delle canzoni country della Billboard Hot Country Songs. Il suo album pi\u00f9 famoso e di successo \u00e8 \"Some Gave All\", (album di esordio del 1992) che \u00e8 stato premiato con 9 dischi di platino nei soli Stati Uniti. L'album ha anche venduto 20 milioni di copie in tutto il mondo. Nella sua carriera Billy ha lanciato 29 singoli entrati nelle classifiche, di cui 15 nei Top 40.\n\u00c8 anche famoso per il ruolo di protagonista della serie televisiva \"Doc\" che riguardava il trasloco di un medico del Montana fino a New York City.\nAlla fine del 2005 ha iniziato a recitare nella serie Disney \"Hannah Montana\" nel ruolo di Robby Ray Stewart, padre della protagonista (l'attrice Miley Cyrus, sua figlia anche nella realt\u00e0).\nNel 2019, grazie alla sua partecipazione al remix di \"Old Town Road\" di Lil Nas X, ottiene la sua prima canzone in vetta alla Billboard Hot 100.\nBiografia.\nBilly Ray Cyrus \u00e8 nato a Flatwoods in Kentucky. Suo padre, Ron, funzionario delle Nazioni Unite, divorzi\u00f2 dalla madre, Ruth Ann, quando Billy aveva 5 anni. Suo nonno fu un pastore pentecostale.\nDal 1986 al 1991 \u00e8 stato sposato con Cindy Smith. \nHa una relazione con Kristin Luckey da cui nasce, Christopher Cody (8 aprile 1992).\nNel dicembre 1993 sposa Leticia \"Tish\" Cyrus (nata Finley), da cui ha tre figli: Miley (23 novembre 1992), Braison (9 maggio 1994) Noah (8 gennaio 2000). Ha adottato in seguito i due figli di Tish, Brandi (26 maggio 1987) e Trace (24 febbraio 1989), nati da una precedente relazione.\nCarriera.\nGli anni '90.\nCyrus ha ottenuto il suo primo ruolo nel mondo della musica nel 1990, quando ha aperto dei concerti per la celebre artista country Reba McEntire. In quell'anno ha firmato il suo primo contratto discografico per la Mercury Records ed iniziato a comporre musica per il suo album di debutto. L'album \"Some Game All\" venne pubblicato nel 1992 e ottenne un successo enorme, raggiungendo la vetta sia della Billboard 200 che di varie classifiche country e venne certificato 9 volte platino in USA per aver venduto 9 milioni di copie. L'album ottenne successo anche all'estero, arrivando a vendere 20 milioni di copie in tutto il mondo. Anche i singoli estratti dall'album hanno ottenuto un forte successo in USA e all'estero, in particolare \"Achy Breaky Heart\" che ha raggiunto la numero 4 nella Billboard Hot 100, la numero 3 in UK e la numero 1 in Australia.\nForte dell'enorme successo dell'album di debutto, Cyrus pubblic\u00f2 il suo secondo disco \"It Won't Be The Last\" gi\u00e0 nel 1993: l'album ottenne un successo molto inferiore al precedente lavoro, ottenendo un solo disco di platino in USA. Nello stesso periodo, oltre a lanciare singoli per la promozione del suo album, collabor\u00f2 con la celebre cantante country Dolly Parton nel singolo \"Romeo\". Nel 1994 pubblic\u00f2 l'album \"Storm in the Heartland\", che venne certificato soltanto oro in USA. in quell'anno, Cyrus inizi\u00f2 ad essere gestito anche da Columbia Records, ma il controllo della sua carriera pass\u00f2 principalmente a Mercury Naashville, divisione della Mercury riferita prettamente alla musica country.\nNel 1996 pubblic\u00f2 il suo quarto album \"Trail of Tears\" fu pubblicato nel 1996: fu il suo pi\u00f9 grande successo in termini di critica, ma non ottenne rilevanza sul piano commerciale, fallendo ogni tentativo nel raggiungere una qualsiasi certificazione argento, oro o platino. Fu l'ultimo album pubblicato sotto la divisione PolyGram della Mercury Records, che chiuse i battenti nei mesi successivi. Nel 1998 pubblic\u00f2 il suo ultimo album per Mercury Records, \"Shot Full of Love\", che ottenne risultati commerciali inferiori rispetto ad ogni suo precedente lavoro. Nel 1999 lasci\u00f2 l'etichetta e firm\u00f2 con Monument/Sony BMG. Nel medesimo ottiene il suo primo ruolo rilevante in una serie TV, \"Love Boat - The Next Wave\".\nGli anni 2000.\nNel 2000 pubblic\u00f2 il suo primo album per Monument, \"Southern Rain\", che ottenne risultati commerciali migliori rispetto al precedente disco ma comunque lontani dai fasti del debutto. Nel frattempo, Cyrus continu\u00f2 a portare avanti anche la sua carriera di attore anche sul grande schermo, recitando in 3 film fra 2001 e 2002. Sempre nel 2001 ottiene il suo primo ruolo da protagonista nella serie TV \"Doc,\" che va avanti fino al 2004 per un totale di 88 episodi. Negli anni successivi interruppe temporaneamente la produzione country per pubblicare due album di musica cristiana, \"Time Flies\" e \"The Other Side\", entrambi rilasciati nel 2003. Dopo il successo ottenuto come attore televisivo, Cyrus ottenne il ruolo di Robby Stuart nella serie TV di Disney Channel \"Hannah Montana\", in cui sua figlia Miley Cyrus fu scritturata per interpretare il ruolo della protagonista: la serie ottenne un successo enorme, trasformando la figlia di Billy Ray Cyrus in una star celebre in tutto il mondo e lanciando in maniera prorompente la sua carriera musicale. Appena prima del lancio dello show, Cyrus pubblic\u00f2 l'album \"Wanna Be Your Joe\" in maniera indipendente.\nNel 2007, nel bel mezzo del successo di Hannah Montana, Cyrus partecip\u00f2 al talent show \"Dancing With The Stars,\" con la ballerina Karina Smirnoff in qualit\u00e0 di partner. La coppia si qualific\u00f2 quinta nella gara finale. Forte dell'esposizione televisiva, nel 2007 Cyrus pubblic\u00f2 l'album \"Home At Last\" via Walt Disney Records: l'album raggiunse il podio della classifica country di Billboard, diventando il suo primo album a riuscirci dal 1993. Nel 2008 fu inoltre inserito nella compilation \"Country Sings Disney\" e recit\u00f2 in vari film; debutt\u00f2 anche come conduttore nel programma televisivo \"Nashville Star\". Il 7 aprile 2009, mentre Hannah Montana continuava ad andare avanti, Cyrus pubblic\u00f2 l'album \"Back To Tennessee\" attraverso l'etichetta minore Lyrics Found, ottenendo un successo inferiore rispetto a quello dell'album precedente. L'album esce in contemporanea con la pubblicazione nei cinema del film \"\". Sempre nel 2009 Cyrus fond\u00f2 il supergruppo Brother Clyde, che debutt\u00f2 musicalmente soltanto nell'anno successivo.\nAnni 2010.\nDopo aver pubblicato il primo e unico album i Brother Clyde, intitolato appunto \"Brother Clyde\", ritorn\u00f2 a lavorare sulla sua musica da solista e pubblic\u00f2 gli album \"I'm American\" e \"Change My Mind\" rispettivamente nel 2011 e nel 2012. Nel 2010 recita nel film cinematografico \"Operazione Spy Sitter\". Nel frattempo, la serie TV \"Hannah Montana\" termina nel 2011, lasciando spazio a Cyrus per altri ruoli come attore tra cui una fugace apparizione in due episodi della serie TV \"90210\" ed alcuni ruoli in film televisivi. Nel 2014 recita come protagonista nel film \"Like A Country Song\" e come comprimario in \"Sharknado 2 - A volte ripiovono\". Nel 2016 torn\u00f2 alla musica pubblicando l'album \"Thin Line;\" fece seguito a tale progetto un altro album, \"Set The Record Straight\", pubblicato nel 2017. Entrambi i dischi furono pubblicati tramite etichette minori.\nNel 2017 prese parte al documentario della cantante e attrice Demi Lovato \"\". Nel 2019 prese parte al singolo dell'allora rapper emergente \"Lil Nas X\" nel remix ufficiale del singolo \"Old Town Road\": il brano ottenne un successo incredibile a livello mondiale, restando per mesi interi alla numero 1 della Billboard Hot 100 e ricevendo innumerevoli premi, tra cui 2 Grammy Awards: in questo modo Cyrus ha avuto un enorme ritorno di popolarit\u00e0 e soprattutto vinto i primi due Grammy della sua intera carriera. A ci\u00f2 ha fatto seguito la pubblicazione dell'album \"The SnakeDoctor Circus\" sempre nel 2019 e dell'EP \"The Singing Hill Session\" nel 2020.\nFilantropia.\nIn aggiunta ai numerosi premi musicali, Cyrus ha ricevuto diversi premi da associazioni filantropiche.\nNel 1999 Billy Ray Cyrus riceve dall\"'International Entertainment Buyer Association\" il premio di \"Filantropo dell'anno\".\nI suoi sforzi per la filantropia sono stati riconosciuti dal \"Country Radio Broadcasters\", che l'ha premiato con l\"'Artist Humanitarian Award\", e dal \"Kennedy Center Honors\", che l'ha premiato per il suo lavoro in favore dei bambini. Ha inoltre ricevuto il primo \"Bob Hope Congressional Medal of Honor Society Entertainer's Award\" per essersi cos\u00ec dedicato alla filantropia.\nRiconoscimenti.\nNomination.\nLa canzone \"Achy Breaky Heart\" \u00e8 stata nominata anche in Song of the Year e Best Country Song per il suo cantautore, Don Von Tress ai Grammy Awards nel 1993."}
{"id": "794431", "revid": "767487", "url": "https://it.wikipedia.org/wiki?curid=794431", "title": "Le quattro piume (film 2002)", "text": "Le quattro piume (\"The Four Feathers\") \u00e8 un film del 2002 diretto da Shekhar Kapur, con Heath Ledger, Wes Bentley e Kate Hudson, sesta versione cinematografica dell'omonimo romanzo di Alfred Edward Woodley Mason del 1902.\nTrama.\n1884, Harry Faversham \u00e8 un ammirato cadetto dell'esercito britannico, prossimo alle nozze con Ethne, con un brillante futuro davanti, quando la sua vita va in pezzi per la notizia che in Sudan \u00e8 in corso una rivolta a cui il suo reggimento \u00e8 chiamato a rispondere. Entrato nell'esercito senza alcuna vocazione, solo per compiacere le aspettative del padre generale, Harry non vuole affrontare la guerra e rassegna le dimissioni. Viene ripudiato dal padre e riceve da tre amici commilitoni e dalla fidanzata quattro piume bianche, simbolo di codardia e disonore. Solo il suo miglior amico, Jack Durrance, per quanto non possa comprendere la sua drastica scelta, non rinnega la profonda amicizia.\nUna volta compreso che \u00e8 stato un errore farsi sopraffare dalla paura e abbandonare gli amici, Harry raggiunge a sua volta il fronte dove, camuffato da arabo, tenta di aiutarli a suo modo. In questa sua guerra clandestina \u00e8 affiancato dal misterioso indigeno Abou Fatma, che l'ha salvato dalla morte nel deserto.\nScoperto che il reggimento sta per cadere in un'imboscata, manda Abou ad avvertire gli inglesi, inutilmente: non solo l'avvertimento viene ignorato, ma Abou viene trattato da nemico. Il reggimento \u00e8 massacrato, Harry riesce a salvare solo Jack che, rimasto accecato, non sa chi sia il suo salvatore. Scoperte le affettuose lettere che Jack e Ethne si sono scambiati in quei mesi, Harry capisce che non c'\u00e8 per lui un futuro in patria. Quindi,mentre Jack rientra in Inghilterra e si fidanza con Ethne, Harry tenta di salvare un altro dei suoi amici, Trench, catturato dai ribelli, facendosi imprigionare anche lui. Le terribili condizioni di vita della prigione arrivano quasi a spezzare la resistenza dei due inglesi, ma il decisivo intervento di Abou li salva entrambi.\nTornato infine a casa, riabilitato agli occhi di tutti per le sue imprese, Harry ritrova Jack e Ethne, prossimi alle nozze, ed \u00e8 disposto a non intervenire, ma Jack, consapevole che lei continua ad amare l'altro e scoperto che lui \u00e8 stato il suo salvatore in Sudan, decide di farsi da parte e di lasciare una nuova occasione agli amanti ritrovati.\nAccoglienza.\nIl film ha ricevuto critiche miste: su Rotten Tomatoes detiene un voto del 41% basato su 150 recensioni, con un voto medio di 5.39/10..\nBox office.\nIl film \u00e8 stato un insuccesso dal punto di vista degli incassi. A fronte del budget iniziale di produzione di 35.000.000 di dollari, ha incassato 18 milioni di dollari negli Stati Uniti e circa 30 nel mondo: neanche fra i primi cento film del 2002."}
{"id": "794445", "revid": "1745361", "url": "https://it.wikipedia.org/wiki?curid=794445", "title": "Indie occidentali", "text": "Con il termine Indie occidentali gli europei del XV secolo indicavano quell'insieme di isole nel continente americano collocate fra la Florida e il Venezuela e comprese fra il Mar dei Caraibi, il Golfo del Messico e l'Oceano Atlantico, scoperte alla fine del secolo da navigatori spagnoli, guidati dall'italiano Cristoforo Colombo, e portoghesi.\nIl termine veniva usato in contrapposizione a quello di \"Indie orientali\", che indicava invece il sud-est asiatico. All'epoca le conoscenze geografiche erano limitate alle terre fino ad allora scoperte dagli europei e quindi viaggiando per mare verso occidente si pensava di poter raggiungere la costa orientale dell'India allora conosciuta soltanto attraverso i viaggi via terra. \nSoltanto nel secolo successivo, con le imprese di Ferdinando Magellano, si comprese che i territori scoperti erano un nuovo continente ovvero il Continente americano. Il primo a intuire che quelle terre non erano l'Oriente ma un nuovo continente fu nel 1507 il fiorentino Amerigo Vespucci con le sue esplorazioni lungo le coste del Brasile e dell'Argentina. Il toponimo \"America\" nasce proprio dal navigatore che per primo forn\u00ec una precisa descrizione del Nuovo Continente.\nNonostante le scoperte di Magellano e Vespucci, il termine Indie Occidentali \u00e8 comunque rimasto in uso per descrivere le isole caraibiche, cos\u00ec come altri territori come il Belize e le tre Guyane (Guyana, Suriname e Guyana francese). Un esempio dell'uso ufficiale moderno del termine \u00e8 nella nazionale di cricket delle Indie Occidentali, una selezione che partecipa alle competizioni internazionali di tale sport.\nStati e territori delle Indie occidentali.\nLa regione include tutte le isole all'interno del mare Caraibico, pi\u00f9 l'arcipelago delle Bahama (Bahamas e Turks e Caicos), che si trova nell'Oceano Atlantico.\nIl termine pu\u00f2 a volte includere anche altri territori geograficamente al di fuori di questa regione come il Belize (in realt\u00e0 in America centrale), Guyana, Guyana francese e Suriname (in realt\u00e0 in America meridionale) e le Bermuda (in realt\u00e0 nel nord dell'Atlantico)."}
{"id": "794448", "revid": "363629", "url": "https://it.wikipedia.org/wiki?curid=794448", "title": "Centro nazionale trapianti", "text": "Il Centro nazionale trapianti, con sede a Roma presso l'Istituto superiore di sanit\u00e0, ha il compito di:\nRiferimenti normativi.\nIn base alla legge 1\u00ba aprile 1999 n. 91 il Servizio sanitario nazionale prevede oggi che il coordinamento dell'attivit\u00e0 di donazione, prelievo e trapianto sia articolato su quattro livelli: "}
{"id": "794456", "revid": "1714743", "url": "https://it.wikipedia.org/wiki?curid=794456", "title": "Garc\u00eda III S\u00e1nchez di Navarra", "text": "Origine.\nFiglio primogenito del re di Pamplona, conte d'Aragona, conte di Sobrarbe e Ribagorza, conte di Castiglia, Sancho III Garc\u00e9s \"il Grande\" e di Munia, figlia del conte di Castiglia Sancho Garc\u00e9s e di Urraca G\u00f3mez.\nBiografia.\nGarcia eredit\u00f2 il regno di Pamplona nel 1035 dopo che il padre, prima di morire, aveva diviso il suo \u00abimpero\u00bb tra i quattro figli maschi che gli erano sopravvissuti:\nNel 1037, aiut\u00f2 il fratello Ferdinando nella guerra contro il re di Le\u00f3n, Bermudo III e dopo la battaglia di Tamar\u00f3n, in cui Bermudo fu ucciso, Ferdinando occup\u00f2 tutto il regno del Le\u00f3n (inclusa la Galizia) e Garc\u00eda, come compenso ottenne di annettere alla Navarra il resto dei paesi Baschi arrivando sino al porto di Santander.\nNel 1038, a Barcellona, spos\u00f2 Stefania di Foix, figlia del conte di Foix, Couserans e di Bigorre, Bernardo Ruggero I di Foix (figlio del conte Ruggero I di Carcassonne), e di Garsenda di Bigorre. Stefania era al suo secondo matrimonio.\nCol fratellastro e cognato, Ramiro i rapporti furono invece sempre tesi, poich\u00e9 Ramiro pretendeva una supremazia sulla Navarra in quanto era pi\u00f9 anziano di Garcia; gli indugi furono rotti da Ramiro che, nel 1043, invase la Navarra ma venne sconfitto nella battaglia di Tafalla e si dovette accontentare dell'Aragona.\nGarcia allora cominci\u00f2 ad appetire i domini del fratello Ferdinando si era dimostrato un abile monarca dopo l'acquisizione del trono di Le\u00f3n nel 1037.La rivalit\u00e0 nei confronti del fratello provoc\u00f2 una guerra e, nel 1054, Garcia invase la Castiglia ma fu sconfitto e ucciso in battaglia ad Atapuerca. Secondo la Historia Silense e il \"Chronicon regum Legionensium\" Garcia fu ucciso in battaglia dal fratello, Ferdinando, che occup\u00f2 il regno di Pamplona.Poi gli successe il figlio, Sancho IV Garc\u00e9s, perch\u00e9 il fratello Ferdinando I non volle annettersi la Navarra (si accontent\u00f2 di riannettersi la Bureba e parte della Rioja, portando il confine orientale della Castiglia al fiume Ebro).Secondo il codice di Roda Garcia fu ucciso dal fratello e fu inumato a N\u00e1jera.\nDiscendenza.\nGarcia da Stefania ebbe otto o forse nove figli e due figli illegittimi da amanti.\nDa Stefania ebbe:\nDue figli illegittimi certi sono:"}
{"id": "794457", "revid": "1543377", "url": "https://it.wikipedia.org/wiki?curid=794457", "title": "Dodoni", "text": "Dodoni () \u00e8 un comune della Grecia situato nella periferia dell'Epiro (unit\u00e0 periferica di Giannina) con 10.482 abitanti secondo i dati del censimento 2001. In antichit\u00e0 questo luogo si chiamava \"Dodona\" ed era sede di un importante ed ancestrale oracolo.\nA seguito della riforma amministrativa detta \"piano Kallikratis\" in vigore dal gennaio 2011 che ha abolito le prefetture e accorpato numerosi comuni, la superficie del comune \u00e8 ora di 658 km\u00b2 e la popolazione \u00e8 passata da 1.790 a 10.482 abitanti."}
{"id": "794459", "revid": "729019", "url": "https://it.wikipedia.org/wiki?curid=794459", "title": "Coventry (autoblindo)", "text": "La Coventry Armoured Car era una autoblindo prodotta in Gran Bretagna durante il periodo finale della seconda guerra mondiale. Questo veicolo doveva sostituire sia la Daimler Armoured Car che la Humber Armoured Car.\nLa \"Coventry\" era un progetto molto avanzato. L'aspetto era molto simile a quello della autoblindo prodotta dalla Daimler Motor Company dalla quale differiva per le sospensioni e per la trasmissione che seguivano una configurazione pi\u00f9 convenzionale. Anche su questa autoblindo era presente il doppio posto di guida che permetteva, se necessario, un veloce disimpegno.\nNe furono prodotte due versioni. La prima, MK. I, era dotata del cannone da 2 libbre al quale era abbinata una mitragliatrice Besa da 7,92 mm. La torretta permetteva di ospitare tre operatori. La versione successiva, Mk. II, disponeva del pi\u00f9 potente cannone da 75\u00a0mm. L'adozione di questa arma fece s\u00ec che potessero operarvi solo due persone. Pertanto l'equipaggio venne ridotto di una unit\u00e0.\nLa produzione avveniva presso gli stabilimenti della Humber e le consegne all'esercito britannico delle prime Mk. I cominciarono nel giugno 1944. Alla fine dell'anno ne erano state prodotte 63. L'anno successivo vennero realizzate altri 220 esemplari.\nLa \"Coventry\" arriv\u00f2 troppo tardi per prendere parte agli ultimi combattimenti della seconda guerra mondiale. Alcuni esemplari furono venduti alla Francia che le impieg\u00f2 durante la guerra d'Indocina."}
{"id": "794462", "revid": "729019", "url": "https://it.wikipedia.org/wiki?curid=794462", "title": "Charles Fran\u00e7ois Dumouriez", "text": "Biografia.\nIl periodo monarchico.\nFiglio di un militare di carriera, Anne-Fran\u00e7ois Duperrier-Dumouriez, entra giovanissimo nell'esercito e combatte la sua prima campagna a 19 anni come cadetto nel Reggimento \"Escars\", diventando presto capitano. Presta servizio nell'esercito regio combattendo la guerra dei sette anni durante la quale viene ferito ben venti volte.\nAlla pace del 1763 viene fatto \"cavaliere di San Luigi\", ma riformato e si ritrova in ristrettezze economiche, per cui va ad offrire i suoi servigi alla Repubblica di Genova impegnata in quel periodo a reprimere la rivolta c\u00f2rsa di Pasquale Paoli. Ricevutone un diniego, si offre allo stesso Paoli che lo rifiuta ed infine tenta di far approvare dal duca di Choiseul un piano per la conquista dell'isola ma ne riceve un secco rifiuto. Tuttavia il duca, grazie ai buoni uffici del cognato della Du Barry, l'incarica di una missione segreta alla corte di Madrid con un compenso immediato di 18.000 franchi. Al ritorno da questa missione gli viene conferito il grado di maggior generale per andare a combattere in Corsica, che viene acquisita alla corona francese nel 1768. Nel 1770 riceve un altro incarico segreto in Polonia al seguito dei capi del partito indipendentista che si riuniscono ad Eperies in Ungheria, ma il duca di Choiseul muore ed il Dumouriez si trova privo di istruzioni e di copertura. Si mette perci\u00f2 alla testa di uno dei partiti indipendentisti, attacca un corpo di 5.000 russi comandati dal generale Suvorov e li disperde. Il successore del Choiseul, D'Aiguillon, lo richiama in patria nel 1772.\nIl ministro della corrispondenza segreta del re Luigi XV, de Broglie, lo incarica di recarsi in Svezia ad aiutare il re Gustavo III contro l'aristocrazia svedese. Fatto arrestare dal D'Aiguillon ad Amburgo (presumibilmente a causa della sottrazione a suo favore di fondi destinati alla sua missione), rimane in carcere a Caen fino alla morte del re.\nLuigi XVI gli rende il grado di colonnello e lo invia prima in Prussia, ad addestrare l'esercito prussiano, quindi lo nomina Governatore di Cherbourg, carica che ricopre per dodici anni, facendovi eseguire importanti opere portuali.\nIl periodo della Rivoluzione.\nTornato a Parigi aderisce cautamente alla Rivoluzione, riuscendo a farsi eleggere agli stati generali nel 1789, e facendo amicizia con il La Fayette ed il Mirabeau e frequentando il Club dei Giacobini. Amante del gioco d'azzardo, dissipa continuamente i suoi guadagni. Riesce ad ottenere un comando in Vandea nel 1791 con il grado di luogotenente generale e successivamente, appoggiato dai Girondini, un incarico di ministro degli esteri il 15 marzo 1792, ove spinger\u00e0 per dichiarare guerra all'Austria, divenendo allo stesso tempo comandante della Guardia nazionale a Cherbourg. Lascia il Ministero degli Esteri per quello della Guerra il 12 giugno dello stesso anno ma tre giorni dopo deve dimettersi causa l'ostilit\u00e0 della Convenzione che minaccia di metterlo sotto accusa.\nOttenuto tuttavia, grazie all'amicizia con Danton, il comando dell'Armata del Nord, lasciato da Lafayette, si dirige con soli 28.000 uomini contro l'esercito del duca di Brunswick, forte di 60.000 uomini. Raggiunto dalle forze del collega Kellermann (27.000 uomini) e da quelle di Beurnoville (10.000) ferma l'avanzata del nemico il 20 settembre 1792 costringendolo alla ritirata a Valmy. Sembra che non abbia voluto inseguire il nemico per lasciare ancora a Luigi XVI, che non gli era mai stato nemico, la possibilit\u00e0 di un aiuto dall'estero. Fa anche pervenire in segreto a Federico Guglielmo di Prussia l'informazione che il generale francese de Custine si sta preparando ad invadere i suoi territori.\nTornato a Parigi, il 26 ottobre 1792 emette a Valenciennes un proclama in cui invita i belgi a ribellarsi al dominio austriaco. Il 6 novembre, mentre si prepara ad attaccare gli austriaci sulle alture fortificate ove si sono attestati, \u00e8 attaccato dalle truppe del duca Alberto a Jemappes. Le sconfigge e procede ad occupare il Belgio. Accarezzando l'idea di una nazione belga indipendente fu d'intralcio alle intenzioni della Convenzione che intendeva farne un territorio francese.\nTornato a Parigi e mal visto dai Montagnardi si appoggia ai Girondini. Quindi, con 13.000 uomini mal equipaggiati, riparte per occupare i Paesi Bassi: occupa Breda e Berg-op-Zoom ma, il 18 marzo 1793, a Neerwinden subisce uno scacco ad opera del principe Federico Giosia di Sassonia-Coburgo-Saalfeld. Come conseguenza, i suoi nemici alla Convenzione ne chiedono la messa sotto accusa. Dumouriez, presentendo il grave pericolo, cerca di accordarsi con il principe austriaco. Notizia dei suoi tentativi giunge a Parigi provocando l'invio di un gruppo di deputati, fra i quali il ministro della guerra Beurnonville, per chiedergli conto del suo comportamento e sospenderlo dal comando. Dumouriez reagisce facendo arrestare la delegazione, ministro incluso, (che rimarranno prigionieri degli austriaci per quasi tre anni) e, abbandonato dai soldati che aveva cercato di convincere a marciare su Parigi, il 4 aprile fugge in Austria, seguito dal Duca di Chartres (figlio di Luigi Filippo II di Borbone-Orl\u00e9ans e destinato al trono di Francia, dal 1830 al 1848).\nVagabondaggio.\nLascia per\u00f2 subito anche l'Austria e diviene errabondo: in Franconia \u00e8 messo alla porta dall'Elettore di Colonia, miglior sorte non ha a Stoccarda e cos\u00ec in Svizzera, in Italia ed in Inghilterra, riuscendo infine a stabilirsi in territorio danese nei pressi di Amburgo. Nel 1800 si reca in Russia per offrire allo zar Paolo I i suoi servigi contro la Francia ma improvvisamente lo zar si pronuncia a favore di quest'ultima contro l'Inghilterra. Quivi si stabilisce come consulente del governo che gli riconosce in cambio una pensione e si dedica anche allo spionaggio per il medesimo governo. Nel 1807 si lega a re Gustavo di Svezia che sta per affidargli il comando dell'esercito ma a seguito della pace di Tilsit deve tornare in Inghilterra. Nel 1808 offre i suoi servigi al Portogallo minacciato dalla Francia. Percorre tutta la Spagna addestrando gli spagnoli alle tecniche della guerriglia e scrive in proposito un'opera dal titolo \"Pardidas de gu\u00e9rillas\" che fu a lungo il manuale della rivolta spagnola contro i francesi. Dal 1812 al 1814 \u00e8 consigliere del ministro inglese Castelreagh e dello stesso Wellington.\nLa restaurazione.\nA causa dei consigli forniti al Wellington, i Borboni gli rifiutano l'autorizzazione a tornare in Francia, per cui rimane in Inghilterra continuando a ricevere una pensione dal governo inglese pi\u00f9 un compenso straordinario annuo che un suo amico riesce ad ottenergli vita natural durante. Ritiratosi in campagna, nella contea di Buckingham nel 1822, fa vita da allevatore di bovini fino alla morte che lo coglie poco pi\u00f9 di un anno dopo.\nCome molte altre personalit\u00e0 della Rivoluzione francese, Dumouriez fu membro della Massoneria."}
{"id": "794463", "revid": "1698934", "url": "https://it.wikipedia.org/wiki?curid=794463", "title": "Spielvereinigung Unterhaching", "text": "Lo SpVgg Unterhaching, comunemente Unterhaching, \u00e8 una societ\u00e0 calcistica tedesca con sede a Unterhaching, citt\u00e0 dell'Alta Baviera. Milita in Regionalliga, la quarta divisione del calcio tedesco.\nIl club conta 2 partecipazioni alla Bundesliga (dal 1999 al 2001) e 11 partecipazioni alla 2. Bundesliga. Gioca le proprie partite interne nello Sportpark Unterhaching.\nStoria.\nOriginariamente parte del club ginnico TSV Hachinger, lo \"Spielvereinigung Unterhaching\", abbreviato in \"SpVgg Unterhaching\", si costitu\u00ec come club calcistico indipendente il 1\u00ba gennaio 1925. Ottenuta la prima promozione nel 1931, nel 1932 la squadra fu promossa nuovamente, nella A-Klasse, la terza divisione. Il club fu sciolto nel 1933 dai nazisti perch\u00e9 ritenuto \"politicamente inaffidabile\" e non fu ricostituito fino alla fine della seconda guerra mondiale, nel 1945, tornando a giocare nella quarta divisione, la B-Klasse.\nLa squadra rimase un'anonima compagine dilettantistica sino al 1976, quando cominci\u00f2 una notevole ascesa conseguendo la promozione in A-Klasse. Il primo posto in A-Klasse valse alla squadra bavarese la promozione in Bezirksliga nel 1977. Progressi continui portarono l'Unterhaching ad essere promossa nella Landesliga Bayern-S\u00fcd nel 1979 e poi in Oberliga Bayern (III), la pi\u00f9 alta divisione dilettantistica dell'epoca, nel 1981.\nVincendo il campionato di Oberliga Bayern nel 1983, si qualific\u00f2 ai play-off per la promozione in 2. Bundesliga, dove per\u00f2 non ebbe successo. Stessa sorte tocc\u00f2 al club nel 1988.\nLa promozione in 2. Bundesliga fu centrata nel 1989, ma il ventesimo posto del 1989-1990 volle dire retrocessione in terza serie. Promossa nuovamente nel 1992, la squadra retrocesse nuovamente dopo un solo anno tra i cadetti, a causa del diciottesimo posto finale. Torn\u00f2 in Zweite Bundesliga nel 1995, vincendo la neo-costituita Regionalliga S\u00fcd (III).\nLa seconda met\u00e0 degli anni novanta del Novecento fu il periodo pi\u00f9 fruttuoso nella storia del club. Nel 1995-1996 l'Unterhaching ottenne il quarto posto in seconda serie, poi il sesto e l'undicesimo nel 1996-1997 e nel 1997-1998. Nel 1998-1999 il secondo posto finale valse uno storico approdo in Bundesliga alla compagine di una citt\u00e0 di poco pi\u00f9 di 24 000 abitanti.\nLa gi\u00e0 clamorosa impresa della promozione nella massima serie fu addirittura migliorata nell'annata seguente, quando il club riusc\u00ec a ottenere la salvezza in Bundesliga nel 1999-2000 con una giornata di anticipo rispetto alla fine del campionato, poi chiuso con un ottimo decimo posto finale. L'esordio in Bundesliga fu positivo per il club bavarese, vittorioso contro il per 2-0. Anche se fatic\u00f2 fuori casa, l'Unterhaching rimase imbattuto in casa per nove partite (ottenendo vittorie prestigiose contro lo per 2-0 e il per 1-0) prima di perdere per 0-2 contro i vicini del , quell'anno in lotta per il titolo con il . La prima vittoria esterna del club dell'Alta Baviera giunse sul campo dello Stoccarda, battuto nuovamente per 2-0. All'ultima giornata, gi\u00e0 salvo, l'Unterhaching priv\u00f2 il del titolo battendolo per 2-0 e consentendo ai vicini , contemporaneamente vittoriosi contro il a pochi chilometri di distanza, di agganciare le \"aspirine\" in classifica e superarle in virt\u00f9 del vantaggio negli scontri diretti. L'Unterhaching ottenne 10 vittorie, 5 pareggi in 17 partite in casa, dove perse solo contro il Bayern Monaco e il . Tra gli elementi di spicco della compagine bavarese si segnalarono il portiere Gerhard Tremmel, i difensori Alexander Strehmel e Jochen Seitz, i centrocampisti Markus Oberleitner e Andr\u00e9 Breitenreiter e l'attaccante Altin Rraklli. Breitenreiter e Rraklli segnarono insieme 13 reti in Bundesliga.\nLa successiva stagione 2000-2001 si rivel\u00f2, tuttavia, fallimentare per l'Unterhaching, che ottenne solo una vittoria e 2 pareggi nelle prime 8 giornate di Bundesliga. Pur rimanendo imbattuta nelle successive 6 partite, prima della sosta invernale del campionato era fuori dalla zona retrocessione solo per differenza reti. Pur battendo in casa Bayern Monaco e , chiuse al sedicesimo posto, non evitando la retrocessione. All'ultima giornata si trov\u00f2 nuovamente nelle condizioni di aiutare il Bayern nella vittoria del titolo, affrontando lo in casa. L'Unterhaching si port\u00f2 sul 2-0 e sul 3-2, ma alla fine fu rimontato e perse per 3-5. Il Bayern riusc\u00ec comunque a vincere il titolo ottenendo un preziosissimo pari sul campo dell' (1-1) grazie a un gol di Patrik Andersson in zona Cesarini.\nNell'annata 2001-2002, in seconda serie, la squadra non and\u00f2 oltre il sedicesimo posto, soccombendo all'ultima giornata a causa di una sconfitta (0-3) interna contro il , quando invece sarebbe servita una vittoria, e retrocedendo cos\u00ec in Regionalliga S\u00fcd. Risalita subito in 2. Bundesliga, la compagine bavarese si salv\u00f2 per il rotto della cuffia nel 2003-2004 e nel 2005-2006, ma cadde nuovamente in terza serie nel 2006-2007, classificandosi sedicesima. Nel 2007-2008 non fu mai in corsa per la promozione in Zweite Bundesliga, ma riusc\u00ec a qualificarsi per la neo-costituita 3. Liga, riorganizzata su base nazionale. Nel 2008-2009 and\u00f2 vicina alla promozione in seconda serie, ma perse per 3-4 contro il alla penultima giornata, scendendo dal secondo al quarto posto.\nDopo la sofferta salvezza del 2013-2014 (diciassettesimo posto), nel 2014-2015 l'Unterhaching retrocesse in Regionalliga Bayern. \u00c8 tornata in 3. Liga vincendo il campionato di Regionalliga nel 2016-2017.\nOrganico.\nRosa 2019-2020.\n\"Aggiornata al 25 settembre 2020\"."}
{"id": "794472", "revid": "287204", "url": "https://it.wikipedia.org/wiki?curid=794472", "title": "Buffyverse", "text": "Buffyverse (risultato della fusione tra \"Buffy\" e la parola \"universe\") \u00e8 il termine coniato dai fan di \"Buffy\" e \"Angel\" per riferirsi all'universo immaginario in cui le due serie sono ambientate. I confini del Buffyverse si sono estesi enormemente nel corso degli anni.\nLa costruzione del Buffyverse.\nL'universo immaginario conosciuto come Buffyverse \u00e8 considerato il costrutto immaginario creato da centinaia di storie individuali raccontate attraverso la televisione, i romanzi, i fumetti e altro. Inizialmente questo universo era creato solo attraverso gli episodi di \"Buffy\", ma la successiva creazione della serie televisiva \"Angel\" e l'aumento della popolarit\u00e0 dei due show ha fatto s\u00ec che venissero prodotti una serie di ulteriori storie che portassero il marchio di \"Buffy\" e \"Angel\" con il risultato che i fan hanno iniziato a selezionare ci\u00f2 che considerano ufficiale nel Buffyverse.\nAll'infuori delle serie televisiva, il Buffyverse \u00e8 stato allargato da diversi autori ed artisti nella cosiddetta \"Espansione del Buffyverse\". I romanzi del Buffyverse, i videogiochi e la stragrande maggioranza dei fumetti sono prodotti sotto la licenza della 20th Century Fox, ma sono generalmente considerati non canonici all'interno del Buffyverse. I creatori di queste storie sono generalmente liberi di raccontare le loro personali storie ambientate nel Buffyverse, preoccupandosi o meno di inserirle nella continuit\u00e0 ufficiale delle serie. Allo stesso modo gli autori degli episodi televisivi non sono obbligati a usare la continuit\u00e0 narrativa generatasi dall\"Espansione del Buffyverse\", potendo anche contraddirla.\nI fumetti del Buffyverse sono stati pubblicati in America dalla casa editrice Dark Horse Comics che detiene tuttora i diritti della serie. In Italia era iniziata una pubblicazione dei fumetti a cura della casa editrice Play Press Publishing nel 2000 ma dopo soli cinque numeri il progetto venne accantonato. Nel 2004 la casa editrice Free Books ha ripreso la pubblicazione dei fumetti di Buffy ma limitandosi ai volumi raccoglitori (paperback), rilegati come in America, e concentrandosi, per sua stessa ammissione, solo sulla serie regolare (escludendo cos\u00ec i numerosi numeri speciali e one-shot che non verranno tradotti). L'operazione \u00e8 tuttora in corso.\nLa casa editrice IDW detiene invece i diritti di produzione per i fumetti di Angel e, al momento, niente \u00e8 stato ancora pubblicato in lingua italiana. Nel 2004, Joss Whedon ha scritto una miniserie di otto numeri intitolata Fray per la Dark Horse, in cui narra le gesta di un'ammazzavampiri del futuro. Questa mini-serie ha invece raggiunto subito il mercato italiano pubblicata sempre dalla Free Books.\nIl Buffyverse ha anche ispirato un discreto numero di produzioni create dai fan, in particolare videoclip musicali in cui vengono inseriti immagini delle due serie televisive su brani che non fanno parte delle colonne sonore ufficiali pubblicate.\nCaratteristiche del Buffyverse.\nQuesto mondo fittizio e simile al nostro sotto molti aspetti, per\u00f2 nel Buffyverse gli elementi del soprannaturale disseminati in tutto il mondo sono resi noti solo ad una piccola porzione della popolazione. \u00c8 interessante notare che nonostante molti aspetti particolari del Buffyverse siano presentati come buoni o cattivi, e sono trattati come tali, in realt\u00e0 il concetto di bene e male assume una forma pi\u00f9 ambigua venendo caratterizzato da una vasta gamma di sfumature e sfaccettature. Alcuni degli aspetti principali del Buffyverse sono riassunti di seguito.\nGli Antichi.\nIn origine il mondo era governato da potentissimi demoni di razza pura conosciuti come gli \"Antichi\". Gli \"Antichi\" vennero in seguito esiliati da questa e chiunque rimase fu distrutto o imprigionato nel Deeper Well nascosto in Inghilterra. Questi demoni vengono onorati e venerati dai demoni inferiori, l'unico Antico che \u00e8 apparso nella serie \u00e8 Illyria.\nVampiri.\nSecondo la leggenda del Buffyverse, l'ultimo degli \"Antichi\" che lasci\u00f2 la nostra dimensione infett\u00f2 un umano, il loro sangue si mischi\u00f2 e un demone, il Van Tal, venne intrappolato al posto dell'anima nel corpo umano. Giles spieg\u00f2 come in seguito quest'essere ne morse un altro e un altro e cos\u00ec loro camminarono nuovamente sulla Terra (Episodio 1x02 - La riunione). Alcuni elementi tradizionali della mitologia dei vampiri sono utilizzati mentre altri no.\nDemoni.\nSono molto pochi i demoni puri a esistere ancora nel nostro mondo (si distinguono dall enorme mole), nella serie vediamo il sindaco Wilkins diventare un demone puro, poi ci sono una moltitudine di demoni ed alcuni sono anche met\u00e0-demoni (cio\u00e8 figli di un demone e di umano).\nIl numero delle specie demoniache \u00e8 vasto. Durante la maggior parte delle serie \"Buffy\" e \"Angel\", i demoni sono dipinti come intrinsecamente malvagi. In alcuni casi tuttavia, i demoni vengono mostrati anche come portatori di valori e morale e con un principio di bont\u00e0. Viene detto che i demoni non posseggono un'anima, ma apparentemente questo fa riferimento all'anima umana e alla coscienza ad essa collegata.\nCacciatrici.\nUn gruppo di sciamani us\u00f2 l'essenza di un demone per creare la \"Prima Cacciatrice\". Questa ragazza fu bandita dal suo stesso villaggio e obbligata a combattere le forze dell'oscurit\u00e0 da sola. Quando mor\u00ec un'altra ragazza venne \"scelta\" al suo posto. La linea di successione delle cacciatrici \u00e8 mantenuta intatta fino al ventunesimo secolo. La cacciatrice possiede una grande forza fisica e poteri di guarigione accelerata.\nLa \"lotta giusta\".\nLe cacciatrici non sono le uniche disposte ad affrontare le forze dell'oscurit\u00e0. Il Consiglio degli Osservatori offre una guida e una figura autorevole alle cacciatrici. Altrove alcune persone e organizzazioni che scoprono l'esistenza delle forze demoniache, decidono di combatterle. A Los Angeles un gruppo di giovani ribelli di colore combatte contro i vampiri che stanno distruggendo la loro comunit\u00e0 (vedi Charles Gunn). Anche alcuni esponenti del Governo degli Stati Uniti e figure autorevoli sono a conoscenza della verit\u00e0.\nMagia.\nLa magia nel Buffyverse pu\u00f2 essere usata in molteplici maniere. Gli incantesimi possono essere recitati da chiunque attraverso l'uso di articoli magici mentre si pronunciano particolari parole. Le streghe e gli stregoni hanno pi\u00f9 potere e conoscenza per poter usare la magia per i loro scopi. La magia \u00e8 di solito ereditaria pero si pu\u00f2 anche (se si studia per anni o se si ha un particolare talento) diventare delle potenti streghe e potenti stregoni esercitandosi spesso con i rituali e incantesimi fino ad acquisire veri e propri poteri degni di questa specie (come Willow).\nTecnologia.\nNel Buffyverse sembra esserci a disposizione un'avanzata tecnologia. Per esempio, qui i robot vivono tra i normali cittadini: in Internet (episodio 1x08 - \"Il male nella rete\"), costruiti dalle persone decenni prima (episodio 2x11 - Il fidanzato di mamma), costruiti dai giovani nel presente (episodio 5x15 - \"La ragazza dei sogni\"), e usati anche dalla forze oscure."}
{"id": "794473", "revid": "125656979", "url": "https://it.wikipedia.org/wiki?curid=794473", "title": "Cattedrale di Bagrati", "text": "La cattedrale di Bagrati () \u00e8 una cattedrale dell'XI secolo che si trova nella citt\u00e0 di Kutaisi, capoluogo della regione di Imereti, in Georgia. La cattedrale, da molte parti riconosciuta come un capolavoro dell'architettura medievale georgiana, \u00e8 stata recentemente ricostruita, dopo essere rimasta per secoli in rovina.\nStoria.\nUna delle principali attrazioni turistiche della citt\u00e0 di Kutaisi, tanto da esserne uno dei simboli, l'edificio si trova sulla cima della collina di Uk'imerioni. La cattedrale venne costruita nei primi anni dell'XI secolo, durante il regno di Bagrat III che le diede il proprio nome. Un'iscrizione sul muro settentrionale rivela che il pavimento venne posato nel \"chronicon 223\", cio\u00e8 nel 1003.\nNel 1692 venne devastata da un'esplosione causata dalle truppe ottomane, che avevano invaso il Regno di Imereti. A causa di questo episodio, la cupola e il tetto crollarono, lasciando la cattedrale in rovina.\nRestauri.\nNel 1952 iniziarono i lavori di restauro e gli studi archeologici.\nNel 1994 la cattedrale di Bagrati, insieme al monastero di Gelati, venne inserita nell'elenco dei patrimoni dell'umanit\u00e0 dell'UNESCO, come parte del patrimonio \"Cattedrale di Bagrati e Monastero di Gelati\".\nNel 2001, dopo i decenni di dominazione sovietica, venne restituita alla Chiesa ortodossa e apostolica georgiana. Essa viene utilizzata limitatamente per i servizi del culto religioso, ma \u00e8 una grande attrattiva sia per i turisti che per i pellegrini.\nI lavori di restauro si sono conclusi nel 2012, attraverso un intervento che ha riproposto le volumetrie originarie dell'edificio con materiali moderni, volutamente diversi sul piano figurativo. Questo intervento, giudicato invasivo e dannoso per l'autenticit\u00e0 del sito, ha portato l'UNESCO a inserire la cattedrale di Bagrati nella lista dei patrimoni dell'umanit\u00e0 in pericolo nel 2010 e poi a cancellarla dalla lista dei patrimoni dell'umanit\u00e0 nel 2017; il monastero di Gelati \u00e8 invece rimasto iscritto."}
{"id": "794475", "revid": "729019", "url": "https://it.wikipedia.org/wiki?curid=794475", "title": "Torre di Portixedda", "text": "La torre di Portixedda \u00e8 un torrione di forma circolare situato all'incrocio tra le vie Mazzini, Garibaldi, Solferino, a Oristano. I materiali utilizzati per la costruzione del torrione sono basalti, calcareniti e mattoni cotti. Il torrione si presenta a pianta circolare, costituito da uno zoccolo di base a sezione tronco conica fatto in blocchi di medie dimensioni."}
{"id": "794478", "revid": "729019", "url": "https://it.wikipedia.org/wiki?curid=794478", "title": "Standard Beaverette", "text": "La Standard Car 4x2, conosciuta anche come Car Armoured Light Standard o pi\u00f9 comunemente come Beaverette, era un veicolo corazzato prodotto in Gran Bretagna durante la seconda guerra mondiale.\nLa prima versione del veicolo venne realizzata nel 1940 dalla Standard Motor Company su richiesta dell'allora ministro per la produzione aeronautica Lord Beaverbrook, da cui il nome di \"Beaverette\" dato al mezzo.\nL'autoblindo utilizzava il telaio di una automobile civile sul quale era stato montato uno scafo corazzato molto semplice con piastre imbullonate e cielo aperto. L'armamento consisteva in una coppia di mitragliatrici Vickers. Ne verr\u00e0 realizzata anche una versione con scafo chiuso, Mk. II, che adotter\u00e0 una mitragliatrice Bren da 7,7 mm. Inoltre su alcunui veicoli verr\u00e0 montato il fucile anticarro Boys da 13,9 \u00d7 99 mm B. L'impianto radio montato sul mezzo era del tipo N\u00b011 su alcuni veicoli e N\u00b019 su altri.\nLa produzione venne interrotta nel 1942 dopo che ne erano stati realizzati 2.800 esemplari in quattro differenti versioni.\nL'impiego principale di questo veicolo fu la difesa del territorio metropolitano e l'addestramento. Venne utilizzata sia da unit\u00e0 dell'esercito che della Royal Air Force. I principali difetti del veicolo erano costituiti dal peso eccessivo per la potenza e dalla scarsa maneggevolezza.\nUn esemplare di questa autoblindo \u00e8 conservato presso l'Imperial War Museum di Duxford, Gran Bretagna.\nBeaverette (NZ).\nUn veicolo molto simile, denominato \"Beaverette (NZ)\", venne prodotto in Nuova Zelanda. In questo caso veniva utilizzato il telaio di un autocarro GMP Ford da 3/4 ton o da 1 ton. Ne furono prodotti 171 esemplari."}
{"id": "794485", "revid": "1318658", "url": "https://it.wikipedia.org/wiki?curid=794485", "title": "Manifestazione di volont\u00e0", "text": "Con manifestazione di volont\u00e0 si indica l'espressione in vita delle proprie volont\u00e0 in merito alla donazione dei propri organi in caso di decesso.\nLegislazione in Italia.\nL'Art. 23 della Legge 91/99, che dava la possibilit\u00e0 ad ogni cittadino (e non l'obbligo) di esprimere la propria volont\u00e0 in merito alla donazione dei propri organi e tessuti dopo la morte, ha visto la sua attuazione con l'emanazione del DM dell'8 aprile 2000, attraverso il quale \u00e8 stato inviato a tutti i cittadini il tesserino per la manifestazione di volont\u00e0 in merito alla donazione.\nDal 23 settembre 2021, \u00e8 possibile manifestare il proprio consenso, grazie allo SPID od alla firma elettronica, tramite l\u2019associazione AIDO&gt;."}
{"id": "794488", "revid": "1996158", "url": "https://it.wikipedia.org/wiki?curid=794488", "title": "Consonante velare", "text": "In fonetica articolatoria, una consonante velare \u00e8 una consonante, classificata secondo il proprio luogo di articolazione. Essa viene articolata accostando il dorso della lingua al velo del palato, in modo che l'aria, costretta dall'ostacolo, produca un suono nella sua fuoriuscita.\nLista delle consonanti velari.\nA seconda del loro modo di articolazione, si distinguono consonanti occlusive, nasali, fricative, laterali e approssimanti. Si noti che sono impossibili, in tale punto, articolazioni vibranti e monovibranti.\nL'alfabeto fonetico internazionale elenca le seguenti consonanti velari:\nAltri simboli:"}
{"id": "794489", "revid": "275619", "url": "https://it.wikipedia.org/wiki?curid=794489", "title": "Jirobo", "text": ""}
{"id": "794490", "revid": "67712", "url": "https://it.wikipedia.org/wiki?curid=794490", "title": "Consonanti velari", "text": ""}
{"id": "794491", "revid": "729019", "url": "https://it.wikipedia.org/wiki?curid=794491", "title": "S1 Scout Car", "text": "La S1 Scout Car (American) era un veicolo corazzato prodotto in Australia, per l'United States Army Air Force durante la seconda guerra mondiale.\nNel 1942 l'USAAF eman\u00f2 una richiesta per l'acquisizione di un veicolo corazzato da utilizzare nel pattugliamento e nella difesa degli aeroporti. Ne deriv\u00f2 la S1 che utilizzava il telaio dell'autocarro CMP Ford F15 4\u00d72. Su questo venne montato uno scafo corazzato che nelle forme ricordava quello della M3 Scout Car. L'armamento era costituito da una mitragliatrice Browning M2 da 12,7 mme due mitragliatrici Browning M1919A1 da 7,62 mm, montate su pattini che potevano scorrere lungo lo scafo stesso. L'equipaggio era composto da cinque persone. Ne verranno costruiti 40 esemplari, dei quali uno su scafo F15A con trazione integrale."}
{"id": "794492", "revid": "67712", "url": "https://it.wikipedia.org/wiki?curid=794492", "title": "Velari", "text": ""}
{"id": "794496", "revid": "44939", "url": "https://it.wikipedia.org/wiki?curid=794496", "title": "HnRNA", "text": ""}
{"id": "794501", "revid": "729019", "url": "https://it.wikipedia.org/wiki?curid=794501", "title": "Rover (autoblindo)", "text": "La Light Armoured Car (Aust) , conosciuta anche come Rover, era un veicolo corazzato leggero prodotto in Australia durante la seconda guerra mondiale.\nLa progettazione inizi\u00f2 nel 1941 e venne utilizzato il telaio dell'autocarro Ford da 3 ton CMP sia nella versione lunga F60L che corta F60S. Lo scafo corazzato era realizzato dalla \"Ruskin Motor Bodies Pty Ltd\" di Melbourne.\nIl mezzo entr\u00f2 in servizio con l'esercito australiano nel 1942. Non venne mai utilizzata in combattimento ma solo come veicolo per l'addestramento. Per la forma dello scafo, lungo e cielo aperto, venne sopranniminata \"trincea stretta\".\nAlla fine del 1943 venne dichiarata obsoleta e la sua produzione fu interrotta. Fu rimpiazzata con veicoli pi\u00f9 moderni di produzione statunitensi. In totale dal 1941 al 1943 furono prodotti 238 esemplari.\nUn esemplare della versione Mk. II \u00e8 esposto al \"National Military Vehicle Museum\" di Port Adelaide. Un secondo esemplare \u00e8 conservato presso il \"Royal Australian Armoured Corp Tank Museum\" di Puckpunyal, Victoria."}
{"id": "794502", "revid": "599013", "url": "https://it.wikipedia.org/wiki?curid=794502", "title": "Anders Andersson (calciatore)", "text": "Carriera.\nCresciuto nel , con cui ha esordito in Allsvenskan nel 1991, si \u00e8 messo in luce con diverse buone stagioni nella sua squadra. Questo spinse gli osservatori di molte squadre europee a interessarsi a lui, finch\u00e9 nel 1997 non fu acquistato dal . In Premier League gioc\u00f2 per\u00f2 soltanto 4 partite, e questo lo spinse a lasciare l'Inghilterra per la Danimarca, dove gioc\u00f2 due buone annate con l'. Le prestazioni positive convinsero il ad acquistarlo. Con la squadra di Lisbona, ha disputato tre stagioni, vincendo anche un Campionato e una Coppa del Portogallo, ma di questi tre anni solo il primo \u00e8 stato davvero positivo. Nel gennaio del 2004 \u00e8 passato al , per poi tornare in patria nel 2005 nella squadra in cui era cresciuto, il Malm\u00f6.\nCon la Nazionale svedese, con cui ha esordito nel 1999, ha totalizzato 27 presenze, partecipando alle Olimpiadi 1992 (nazionale Under-23) e a due edizioni del Campionato europeo di calcio, nel 2000 e nel 2004."}
{"id": "794504", "revid": "287204", "url": "https://it.wikipedia.org/wiki?curid=794504", "title": "Enciclopedista", "text": "Con il nome di Enciclopedisti (dal francese: Encyclop\u00e9distes) fu chiamato il gruppo di redattori della \"Encyclop\u00e9die\" (\"Enciclopedia\") edita da Diderot e d'Alembert nel XVIII secolo in Francia.\nCome Pierre Bayle (1647-1706), che redasse il \"Dictionnaire Historique et Critique\", gli Enciclopedisti facevano parte del gruppo di intellettuali conosciuti come i \"Philosophes\". Promossero l'avanzamento delle scienze e del pensiero secolare, e supportarono la tolleranza, la razionalit\u00e0 e l'apertura mentale dell'Illuminismo.\nAvversati nel loro lavoro dalla Chiesa cattolica e dalla censura francese, molti di loro sono rimasti anonimi e non \u00e8 noto il loro numero.\nL\"Encyclop\u00e9die\" di Diderot e D'Alembert.\nEnciclopedisti in ordine alfabetico.\nDi seguito sono elencati gli Enciclopedisti in ordine alfabetico, secondo il numero di voci redatte e secondo la lettera di riferimento nell\"Encyclop\u00e9die\".\nNumero di voci per enciclopedista.\nL'elenco completo \u00e8 ignoto, questi sono i contributi riconducibili ad un autore.\nPer lettera identificativa.\nNell\"Encyclop\u00e9die\" gli autori vengono identificati da una lettera alla fine di ogni voce."}
{"id": "794505", "revid": "130040", "url": "https://it.wikipedia.org/wiki?curid=794505", "title": "Sanzio II Garc\u00e9s di Navarra", "text": ""}
{"id": "794509", "revid": "599013", "url": "https://it.wikipedia.org/wiki?curid=794509", "title": "Anthony Reveill\u00e8re", "text": ""}
{"id": "794510", "revid": "767487", "url": "https://it.wikipedia.org/wiki?curid=794510", "title": "Wynton Kelly", "text": "Biografia.\nNato a Brooklyn da una famiglia di immigrati giamaicani , Kelly \u2013 che era completamente sordo da un orecchio\u00a0\u2013 inizi\u00f2 la propria carriera fin da adolescente suonando in gruppi Rhythm and blues, con Eddie \"Cleanhead\" Vinson, Hal Singer, e Eddie \"Lockjaw\" Davis. Dedicatosi al jazz, lavor\u00f2 con Lee Abrams, Lester Young, Cecil Payne, Dinah Washington, Charles Mingus e Dizzy Gillespie. Nel 1959 fu chiamato a far parte del quintetto di Miles Davis, con cui rimase fino al 1963, come rimpiazzo di Bill Evans, ruolo che aveva gi\u00e0 ricoperto per il famoso album di Davis,\"Kind of Blue\", nel brano Freddie Freeloader (per il quale pare che Davis gli avesse chiesto di cercare di suonare in maniera pi\u00f9 simile ad Ahmad Jamal). Prese anche parte all'album di John Coltrane \"Giant Steps\", suonando in \"Naima\" al posto di Tommy Flanagan.\nWynton Kelly, che era considerato uno specialista del blues (per questo Davis gli affid\u00f2 \"Freddie Freeloader\" che \u00e8 una forma blues e forse il pi\u00f9 tradizionale tra i brani di \"Kind of Blue\"), fu uno dei sideman pi\u00f9 prolifici dei suoi tempi: per la Riverside, la Vee-Jay, la Verve Records, la Blue Note Records e la Milestone Records incise decine di album come sideman e come leader. Lasciato il gruppo di Davis, form\u00f2 un trio con Paul Chambers e Jimmy Cobb (che lasciarono il gruppo di Davis assieme a lui) con cui continu\u00f2 a lavorare per la maggior parte degli anni sessanta. Il trio, divenuto una delle sezioni ritmiche pi\u00f9 popolari della scena, lavor\u00f2 con molti solisti, tra i quali i tenorsassofonisti Hank Mobley e George Coleman (anch'essi ex-Davisiani), il trombettista Freddie Hubbard, e dando forse il meglio di s\u00e9 in diversi ottimi album di Wes Montgomery.\nKelly fu correttamente descritto da Miles Davis come un ibrido tra Red Garland e Bill Evans: Kelly accompagnava con la sensibilit\u00e0 ritmica di Garland unita ad un understatement che pareva derivato da Bill Evans. La sua sottigliezza e capacit\u00e0 di non imporsi come accompagnatore fecero s\u00ec che la sua statura musicale passasse spesso inosservata, facendone uno dei pianisti pi\u00f9 sottovalutati del periodo hard bop. Una prova delle sue qualit\u00e0 come leader e come compositore si pu\u00f2 trovare nell'eccellente \"Kelly Blue\", dove dirigeva un sestetto che, oltre i gi\u00e0 citati Cobb e Chambers, comprendeva Nat Adderley alla tromba, Benny Golson al sax e Bobby Jaspar al flauto traverso.\nWynton Kelly mor\u00ec prematuramente a Toronto, in Canada, a seguito di una crisi epilettica. La figlia Tracy Matisack, che Kelly ebbe nel 1963 dalla sua compagna Anne, diede il nome al brano \"Little Tracy\" nel disco \"In Through the Back Door\", ed \u00e8 oggi una personalit\u00e0 televisiva a Philadelphia. Kelly era il secondo cugino del bassista Marcus Miller, che fu anch'egli un collaboratore di Davis alla fine degli ottanta."}
{"id": "794511", "revid": "1610933", "url": "https://it.wikipedia.org/wiki?curid=794511", "title": "Formichiere gigante", "text": ""}
{"id": "794512", "revid": "2187101", "url": "https://it.wikipedia.org/wiki?curid=794512", "title": "Satira latina", "text": "Nel mondo antico la satira () era sia una forma letteraria sia una forma di rappresentazione teatrale.\nOrigini ed etimologia.\n\"Satura quidem tota nostra est\" (\"Institutio oratoria\", X,1,93), diceva con orgoglio Quintiliano nel I secolo d.C.; rispetto ad altri generi importati, la satira (letteralmente 'miscuglio') \u00e8 totalmente romana. L'aggettivo latino \"satur\" (\"pieno, sazio\"), condivide con l'avverbio \"satis\" (\"abbastanza\") la radice implicante il concetto di variet\u00e0, abbondanza, mescolanza. Il grammatico Diomede (vissuto nel VI secolo d.C.) avanza alcune ipotesi sull'origine della parola \"satira\" ricollegandosi in primo luogo ai \"satyroi\" (creature mitologiche dall'aspetto in parte umano, in parte ferino), oppure con \"satura\" intesa come \"farcinem\" (salsiccia) o ancora con l'espressione \"lex satura\" (una sorta di legge contenente pi\u00f9 disposizioni). Tuttavia nella spiegazione pi\u00f9 plausibile proposta da Diomede, il termine satira deriva dall'espressione \"satura lanx\", un piatto di primizie caratterizzato da vari tipi di frutta, spesso offerto agli dei nei cerimoniali. Il lemma sarebbe quindi passato a indicare un componimento poetico di contenuto vario, una sorta di miscellanea. \nLa satira latina racchiude lo spirito farsesco dei fescennini e le rappresentazioni di musica e danza etrusche. La satira era rappresentata da \"histriones\" (attori) e consisteva in una rappresentazione teatrale mista di danze, musica e recitazione. Il termine \"satura\" si applicava in origine a celebrazioni e offerte alla dea Cerere accompagnate da canti e scene giocose. Tito Livio ci dice che durante la pestilenza ci furono dei ludi scenici dove i giocolieri ballavano facendosi accompagnare da un flauto e da versi: cos\u00ec si sarebbe forzato il genere verso una poesia di carattere drammatico.\nNella letteratura.\nNella letteratura latina, quando si parla di satira, \u00e8 doveroso ricordare che essa si distingue in due tipi: satira drammatica, quindi destinata ad una rappresentazione e satira letteraria, quindi destinata alla lettura.\nSulla satira letteraria ci d\u00e0 informazioni Varrone. Quintiliano, sull'origine della satira, dice nel X libro dell'\"Institutio oratoria\": \"Noi romani nell'elegia sfidiamo i greci, la satira \u00e8 tutta nostra\". Con quest'affermazione attribuisce ai romani la totale paternit\u00e0 del genere satirico, anche se, riguardo ad alcuni temi, questo genere sembra rifarsi ai \"Giambi\" di Callimaco, erudito greco.\nDall'et\u00e0 arcaica all'et\u00e0 Giulio-Claudia \u00e8 possibile tracciare un percorso evolutivo di questo genere letterario:\nNel teatro.\nEsisteva tuttavia un genere di \"satura\" non prettamente letteraria, bens\u00ec teatrale, che si diffuse ben prima di quella letteraria: \u00e8 quella che menziona Tito Livio nell'\"Ab Urbe Condita\", Libro VII, paragrafo 2. Pi\u00f9 avanti Livio affiancher\u00e0 il genere satirico al Fescennino, che era in effetti caratterizzato dallo scambio di motti mordaci e licenziosi tra schiere di giovani -il carattere irriverente verso le personalit\u00e0 politiche port\u00f2 al suo divieto.\nDerivazione pi\u00f9 \"istituzionale\" della \"satura\" fu la fabula Atellana (dalla citt\u00e0 di Atella): essa era incentrata su quattro figure fisse (Bucco, il mangione, \"Pappus\", il vecchietto lascivo, \"Maccus\", lo scemo del villaggio, e \"Dossennus\" o \"Manducus\", il personaggio perspicace e capace di mangiate leggendarie, come testimonia la radice etimologica del suo secondo nome) e prevedeva scene di semplice ed efficace comicit\u00e0, la cui traccia permane nelle commedie plautine.\nInnegabile \u00e8 anche il collegamento tra la satira e i caratteri formali della diatriba cinico-stoica (\"vedi\" Satira menippea)."}
{"id": "794515", "revid": "1784938", "url": "https://it.wikipedia.org/wiki?curid=794515", "title": "Malattia renale cronica", "text": "Si definisce malattia renale cronica (MRC) ogni condizione patologica che interessi il rene e che possa provocare perdita progressiva e completa della funzione renale o complicanze derivanti dalla ridotta funzione renale. La malattia renale cronica si definisce anche come presenza di danno renale, evidenziato da particolari reperti laboratoristici, strumentali o anatomo-patologici, o ridotta funzionalit\u00e0 renale che perduri da almeno 3 mesi, indipendentemente dalla patologia di base.\nLa naturale conseguenza della MRC \u00e8 rappresentata dall'insufficienza renale cronica (IRC), ossia dalla perdita progressiva e irreversibile della funzione renale. Nei suoi stadi pi\u00f9 avanzati (dal terzo in poi, secondo la stadiazione K-DOQI) la malattia renale cronica si identifica con l'insufficienza renale cronica, cio\u00e8 con la riduzione della funzione di filtrazione dei reni, quantificabile con la clearance della creatinina o con varie formule che stimano la velocit\u00e0 di filtrazione glomerulare. La perdita completa della funzione renale rende necessario un trattamento sostitutivo, rappresentato dalla dialisi o dal trapianto.\nFisiologia.\nI reni hanno quattro funzioni essenziali, che si possono schematizzare cos\u00ec:\nLa filtrazione del sangue avviene nei glomeruli renali, piccoli gomitoli di capillari dotati di una parete dalle particolari caratteristiche, che funziona come un filtro molto selettivo per il sangue che li attraversa. La capacit\u00e0 di una molecola di attraversare il filtro glomerulare dipende in primo luogo dalle sue dimensioni: molecole piccole come sodio e urea lo attraversano facilmente, a differenza di molecole pi\u00f9 grandi come la maggior parte delle proteine. Anche la carica elettrica \u00e8 importante: poich\u00e9 la barriera glomerulare \u00e8 ricca di cariche negative, sar\u00e0 favorito il passaggio di sostanze con carica neutra o positiva.\nIl risultato del processo di filtrazione \u00e8 la formazione di ultrafiltrato o preurina (circa 130-180 litri al giorno). L'ultrafiltrato, quindi, attraversa il tubulo renale, dove la sua composizione viene modificata grazie a processi di riassorbimento e secrezione da parte delle cellule tubulari. In particolare, l'acqua presente nell'ultrafiltrato viene riassorbita per il 99% circa: ecco perch\u00e9 il volume dell'urina prodotta in un giorno \u00e8 nell'ordine di 1-2 litri. Il prodotto finale di questi processi \u00e8 rappresentato dall'urina.\nFisiopatologia.\nMeccanismi di compenso.\nIndipendentemente dalla malattia che la provoca, alla base della MRC c'\u00e8 una progressiva riduzione del numero di nefroni funzionanti. Nelle prime fasi di questo processo i nefroni residui vanno incontro a ipertrofia e tendono a filtrare di pi\u00f9: per questo si osserva un transitorio aumento della velocit\u00e0 di filtrazione glomerulare (iperfiltrazione). Il fattore maggiormente responsabile di questo meccanismo di adattamento \u00e8 l'angiotensina II, che esercita un'azione di vasocostrizione sull'arteriola efferente del glomerulo; ci\u00f2 comporta un aumento della pressione idrostatica nel glomerulo, favorendo il processo di filtrazione. Lo svantaggio dell'iperfiltrazione \u00e8 che essa tende a usurare i nefroni ancora funzionanti, sovraccaricandoli.\nUn ulteriore meccanismo di compenso che pu\u00f2 instaurarsi a questo punto \u00e8 l'aumento della secrezione tubulare, che rappresenta un estremo tentativo da parte del rene per eliminare sostanze di scarto come la creatinina, un prodotto del metabolismo muscolare. Questa, in condizioni normali, \u00e8 eliminata quasi completamente per filtrazione glomerulare. Quando per\u00f2 la VFG si riduce sotto i 50 mL/min, la creatinina comincia a essere secreta in quantit\u00e0 significativa dal tubulo.\nQuando la riduzione di numero dei nefroni supera le capacit\u00e0 di compenso del rene, si manifestano i primi segni laboratoristici dell'insufficienza renale. L'aumento della creatinina sierica oltre i valori \"normali\" (1,2-1,3\u00a0mg/dL) indica che la VFG si \u00e8 gi\u00e0 ridotta del 40-50%. Per questo motivo non \u00e8 raccomandabile usare il solo dosaggio della creatinina sierica come indice della funzionalit\u00e0 renale.\nNelle fasi pi\u00f9 avanzate dell'IRC si osserva inoltre un aumento dei livelli plasmatici di urea; essa rappresenta il prodotto terminale del catabolismo delle proteine e, in condizioni fisiologiche, viene filtrata dal glomerulo e in parte riassorbita dalle cellule del tubulo prossimale. Poich\u00e9 la funzione tubulare (e quindi il processo di riassorbimento) \u00e8 conservata nelle prime fasi della malattia, l'aumento dei livelli di urea sar\u00e0 molto tardivo.\nBilancio idrico.\nNelle fasi iniziali (stadi 2 e 3 della MRC), l'iperfunzione dei nefroni residui sopra descritta comporta la produzione di urine diluite, con basso peso specifico (minore di 1020). Di questo fenomeno \u00e8 responsabile anche una ridotta risposta all'ormone antidiuretico (ADH) da parte del tubulo collettore. Molti pazienti, in questa fase, riferiscono poliuria (aumento della quantit\u00e0 di urine prodotte nell'arco della giornata) e nicturia (prevalente produzione di urine, e quindi stimolo alla minzione, durante la notte).\nFra gli stadi 3 e 4, per il graduale esaurimento dei meccanismi di compenso, comincia a manifestarsi una moderata ritenzione idrica, con comparsa di edemi declivi. Tale situazione diventa ancora pi\u00f9 evidente nello stadio 5.\nAlterazioni elettrolitiche.\nIl sodio \u00e8 il principale ione extracellulare e attraversa liberamente la membrana glomerulare. La maggior parte di esso (oltre il 99%), in condizioni normali, \u00e8 riassorbita dal tubulo. Il riassorbimento del sodio si accompagna al riassorbimento di una quantit\u00e0 isotonica di acqua, quindi una perdita eccessiva di sodio comporta una perdita eccessiva di acqua, e viceversa. Nelle fasi pi\u00f9 avanzate dell'IRC, la ridotta escrezione di sodio pu\u00f2 provocare, oltre agli effetti sul compartimento extravascolare (edemi), anche effetti sull'apparato cardiovascolare quali ipertensione sodio-dipendente e scompenso cardiaco congestizio. La complicanza pi\u00f9 temibile della ritenzione idrosalina in corso di IRC non trattata \u00e8 l'edema polmonare.\nAl contrario del sodio, quasi tutto il potassio filtrato viene normalmente riassorbito a livello del tubulo prossimale e dell'ansa di Henle; tuttavia, eventuali eccessi di questo ione (dovuti per esempio a un sovraccarico alimentare) possono essere eliminati per secrezione dal tubulo collettore. Quest'ultimo processo \u00e8 favorito dall'aldosterone. Quando la filtrazione glomerulare si riduce, il potassio tende ad accumularsi nell'organismo; negli stadi avanzati, quando \u00e8 compromessa anche la funzione tubulare, si osserva quasi sempre iperpotassiemia. Questa \u00e8 particolarmente pericolosa in quanto pu\u00f2 scatenare aritmie cardiache anche mortali.\nEffetti sull'equilibrio acido-base.\nIl rene riveste un ruolo fondamentale nel mantenimento dell'equilibrio acido-base. Ogni giorno nell'organismo avviene una produzione endogena di acidi, derivanti soprattutto dal catabolismo delle proteine, per un totale di 50-100 mEq/die. Il rene elimina gli idrogenioni sia secernendoli direttamente a livello del tubulo collettore sotto forma di ioni ammonio (acidit\u00e0 non titolabile), sia riducendo il riassorbimento dei fosfati (acidit\u00e0 titolabile) nel tubulo prossimale; nella stessa sede avviene il riassorbimento del bicarbonato, responsabile del pi\u00f9 importante sistema tampone dell'organismo.\nTutti questi processi sono compromessi in corso di IRC; il risultato \u00e8 la condizione patologica detta acidosi metabolica. Essa si definisce come una alterazione dell'equilibrio acido-base caratterizzata da riduzione primitiva della concentrazione plasmatica dei bicarbonati, con conseguente riduzione del pH ematico a livelli inferiori a 7,38.\nNelle prime fasi dell'insufficienza renale si assiste a un aumento compensatorio della secrezione dell'ammonio da parte dei nefroni residui funzionanti; tuttavia, quando la VFG scende al di sotto di 50 mL/min, anche l'escrezione dell'ammonio si riduce. Contribuisce allo sviluppo dell'acidosi anche la diminuzione del riassorbimento tubulare di bicarbonati.\nLa concentrazione plasmatica dei bicarbonati tende a ridursi a livelli inferiori a 15 mEq/L, ma solitamente non raggiunge livelli estremamente bassi, poich\u00e9 questo tipo di acidosi si instaura lentamente, dando il tempo ai meccanismi di compenso di intervenire. L'eccesso di idrogenioni pu\u00f2 essere tamponato dalla matrice ossea con mobilizzazione di calcio e fosfati. Questo contribuisce, insieme ad altri fattori, alla graduale insorgenza dell'osteodistrofia uremica.\nA causa del compenso, l'acidosi metabolica dell'IRC rimane per lungo tempo asintomatica. L'unico modo per diagnosticarla \u00e8 eseguire una emogasanalisi sul sangue arterioso, che evidenzier\u00e0 sempre una riduzione dei bicarbonati e, in caso di scompenso, anche una riduzione del pH del sangue. Nei casi pi\u00f9 gravi di scompenso possono manifestarsi dispnea (dovuta a un tentativo di compenso del polmone, che cerca di eliminare acidi sotto forma di CO2), debolezza muscolare, neuropatie periferiche, disturbi del ritmo e della contrattilit\u00e0 cardiaca; in casi particolari, in presenza di patologie concomitanti o di trattamento con farmaci come la metformina, si pu\u00f2 giungere allo shock e al coma.\nAlterazioni del metabolismo calcio-fosforo.\nTra le funzioni del rene, come precedentemente accennato, rientra l'attivazione della vitamina D (colecalciferolo) introdotta con la dieta. Questa viene dapprima metabolizzata dal fegato in idrossicolecalciferolo (25-OH-D3), poi a livello renale subisce un'ulteriore idrossilazione che la trasforma nella sua forma attiva (diidrossicolecalciferolo o 1,25-OH-D3). Le funzioni della vitamina D attiva consistono nel favorire l'assorbimento del calcio nell'intestino tenue e la sua deposizione nell'osso. Di conseguenza, una riduzione della vitamina provocher\u00e0 una tendenza all'ipocalcemia. La vitamina D, inoltre, potenzia l'azione a livello renale del paratormone (PTH), un ormone prodotto dalle paratiroidi, anch'esso responsabile del mantenimento della calcemia. Il paratormone agisce sul tubulo prossimale favorendo il riassorbimento di calcio e aumentando l'escrezione dei fosfati; agisce inoltre sull'osso promuovendo la mobilizzazione del calcio sotto forma di idrossiapatite e stimola l'attivazione renale della vitamina D. In condizioni normali, vitamina D e paratormone agiscono sinergicamente per mantenere la stabilit\u00e0 del calcio plasmatico.\nNell'insufficienza renale cronica, la produzione della vitamina D, e quindi la calcemia, tende a ridursi. Contemporaneamente, la riduzione progressiva della VFG comporta una ridotta escrezione urinaria di fosfato, determinando un aumento dei livelli plasmatici di questa sostanza. La riduzione del calcio plasmatico e l'aumento del fosfato stimolano la produzione di paratormone; questo rappresenta un tentativo di riequilibrare i due ioni regolandone l'escrezione renale. Si instaura cos\u00ec un iperparatiroidismo secondario. Nella MRC moderata l'aumento del PTH riesce ancora a compensare le alterazioni metaboliche; con la riduzione della VFG a meno di 30 mL/min (stadio 4), cominciano a manifestarsi ipocalcemia e iperfosforemia.\nOsteodistrofia renale.\nSi definisce cos\u00ec l'insieme delle alterazioni ossee e del metabolismo minerale associate alla MRC. I due principali fattori responsabili sono l'iperparatiroidismo secondario e le alterazioni del metabolismo della vitamina D, ma vi concorre, come gi\u00e0 detto, anche la deplezione di fosfati dall'osso quale compenso dell'acidosi metabolica. Con il progredire della malattia renale, inoltre, l'accumulo delle tossine uremiche e il deficit di vitamina D comportano una resistenza dello scheletro all'azione del paratormone. Queste alterazioni aggravano l'ipocalcemia, concorrono all'iperparatiroidismo e all'insorgenza ed evoluzione delle lesioni dell'osso. Tra le principali manifestazioni cliniche dell'osteodistrofia renale vi sono:\nCalcificazioni metastatiche.\nSi verificano generalmente nelle fasi avanzate dell'uremia, quando il prodotto calcio x fosforo (per valori espressi in mg/dL) \u00e8 superiore a 70. Sono formate dalla precipitazione di sali di calcio nei tessuti molli. A volte sono microscopiche e quindi dimostrabili solo all'esame istologico, altre volte evidenziabili radiologicamente, se non addirittura all'esame obiettivo. Le sedi principali delle calcificazioni metastatiche sono le arterie (soprattutto quelle di medio e grosso calibro), i tessuti periarticolari, il cuore, i polmoni e il rene. Mentre le calcificazioni viscerali e dei tessuti molli, composte prevalentemente da apatite, tendono a regredire quando il prodotto calcio x fosforo si normalizza, le calcificazioni vascolari (contenenti magnesio e pirofosfato) sono meno solubili e di pi\u00f9 difficile regressione. Fra i sintomi legati alle calcificazioni, quando localizzate alla cute, si annovera il prurito; la localizzazione alla congiuntiva o alla cornea pu\u00f2 invece provocare iperemia congiuntivale, bruciore e lacrimazione. A livello delle capsule articolari, le calcificazioni metastatiche possono generare dolori articolari con un quadro di \"pseudogotta\". Pi\u00f9 serie sono le possibili conseguenze delle calcificazioni vascolari (fenomeni ischemici a carico di diversi organi e apparati) e cardiache (aritmie e insufficienza cardiaca).\nSistema emopoietico.\nTra le funzioni del rene vi \u00e8 la produzione di eritropoietina, un ormone e fattore di crescita che agisce nel midollo osseo stimolando la produzione degli eritrociti. Questa molecola \u00e8 prodotta dalle cellule peritubulari, come evidenziato ormai da diversi anni in seguito a studi su modelli animali.\nLa produzione dell'eritropietina avviene in risposta all'ipossia, rilevata da un \"sensore dell'ossigeno\" (probabilmente una proteina dotata di gruppo eme) a livello renale. Una piccola quota di eritropoietina \u00e8 prodotta anche dal fegato.\nNegli stadi avanzati dell'IRC si evidenzia una anemia normocitica e normocromica, dovuta in parte alla ridotta produzione di eritropoietina e in parte alla diminuita vita media delle emazie in circolo per emolisi cronica, dovuta all'azione tossica dei metaboliti uremici. I livelli di ematocrito, in assenza di trattamento, possono essere inferiori al 20%, con una caratteristica riduzione del numero dei reticolociti (precursori degli eritrociti).\nOltre all'anemia, nell'IRC si osserva tipicamente una ridotta capacit\u00e0 chemiotattica e fagocitaria delle cellule immunitarie, in particolare macrofagi e polimorfonucleati; ci\u00f2 comporta uno stato di immunodepressione con aumentata tendenza alle infezioni. Anche la funzione piastrinica pu\u00f2 essere alterata, determinando una tendenza al sanguinamento. Queste alterazioni tendono a regredire con il trattamento dialitico.\nSistema nervoso.\nNei pazienti affetti da IRC \u00e8 possibile l'insorgenza di alterazioni a carico del sistema nervoso, sia centrale sia periferico. Fra le prime, che compaiono quando la VFG scende sotto i 60 mL/min/m\u00b2, sono frequenti i disturbi cognitivi (relativi a memoria, attenzione e concentrazione) e del sonno; sono inoltre possibili disturbi sensoriali, soprattutto dell'olfatto e del gusto.\nPi\u00f9 frequenti sono le neuropatie periferiche, in particolare una polinevrite sensitivo-motoria che si manifesta con parestesie, dolori urenti, riduzione o scomparsa dei riflessi tendinei profondi. Frequente \u00e8 anche la sindrome delle gambe senza riposo, caratterizzata da movimenti continui degli arti inferiori durante il sonno e provocata da una ridotta velocit\u00e0 di conduzione neuromuscolare. Anche il sistema nervoso autonomo pu\u00f2 essere compromesso, determinando alterazioni nel controllo della pressione arteriosa e disfunzione erettile.\nAlla base della neuropatia c'\u00e8 probabilmente un blocco della trasmissione nervosa mediato dalle cosiddette \"tossine uremiche\" (urea, creatinina, paratormone, mioinositolo e \u03b22-microglobulina). In particolare si sospetta che siano responsabili della neuropatia alcune molecole di peso molecolare compreso fra 300 e 12,000 Da. Gli studi effettuati hanno dimostrato un rallentamento della conduzione nervosa anche nei segmenti clinicamente non affetti. Sia i segni clinici sia le alterazioni strumentali correlano con la gravit\u00e0 dell'IRC e tendono a regredire dopo il trapianto renale.\nAlterazioni metaboliche.\nNel paziente con malattia renale cronica si osservano spesso anomalie del metabolismo di glucidi, lipidi e proteine. In particolare, \u00e8 frequente riscontrare una ridotta tolleranza ai carboidrati con iperinsulinemia e iperglucagonemia; essa pu\u00f2 essere la risposta alla resistenza periferica all'insulina, cio\u00e8 a una ridotta azione di quest'ultima sui tessuti, dovuta probabilmente all'azione delle tossine uremiche. Fra le alterazioni del metabolismo lipidico \u00e8 comune l'aumento dei trigliceridi e delle VLDL con riduzione delle HDL. A questo quadro contribuiscono una aumentata sintesi delle VLDL a livello epatico, la riduzione del loro catabolismo e la stessa iperinsulinemia. Per tutti questi motivi e per lo stato di infiammazione che si accompagna alla MRC il paziente uremico \u00e8 particolarmente predisposto all'aterosclerosi e quindi alla patologia ischemica, soprattutto coronarica. Un altro importante aspetto da considerare, fra le alterazioni del metabolismo, \u00e8 il bilancio azotato negativo (al quale concorre il cattivo utilizzo dei carboidrati), che comporta frequentemente una perdita delle masse muscolari.\nApparato digerente.\nNell'insufficienza renale grave si riscontrano spesso sintomi legati all'azione tossica dei metaboliti azotati quali anoressia, nausea e vomito, gastrite cronica (atrofica o ipertrofica) con tendenza all'ulcera peptica. Caratteristica dei pazienti in stadio avanzato \u00e8 inoltre l'alitosi uremica.\nSistema cardiocircolatorio.\nL'uremia\u00a0\u00e8 lo stadio terminale dell'insufficienza renale, un tempo frequente fino all'invenzione dell'emodialisi. Il nome deriva dall'accumulo nel\u00a0sangue\u00a0di sostanze azotate, in particolare di\u00a0urea, composto neurotossico, a causa dell'incapacit\u00e0 da parte dei\u00a0reni\u00a0di eliminarle. In seguito alle alterazioni elettrolitiche e metaboliche, si hanno disturbi cardiaci, astenia, brina uremica e problemi polmonari a causa di iperkaliemia, ipocalcemia\u00a0e\u00a0iperfosforemia; infine si verifica tamponamento cardiaco (pericardite uremica) dovuta allo stato tossico, e possibile versamento pericardico anche di tali dimensioni da condurre a uno shock cardiogeno (insufficienza cardiaca acuta, o aritmia e morte cardiaca improvvisa del paziente).\nMetodi di valutazione della funzione renale.\nLa funzione renale si misura valutando la velocit\u00e0 di filtrazione glomerulare (VFG) espressa in millilitri al minuto (in inglese GFR, da \"Glomerular Filtration Rate\").\nLa VFG si pu\u00f2 stimare valutando la clearance della creatinina. La clearance renale di una sostanza \u00e8 rappresentata dalla quantit\u00e0 di plasma che viene \"ripulita\" da quella sostanza nell'unit\u00e0 di tempo per opera del rene. La creatinina \u00e8 eliminata dal rene in massima parte per filtrazione, perci\u00f2 normalmente la sua clearance ha un valore molto simile a quello della VFG. Per misurare direttamente la clearance della creatinina occorre dosarla nel siero e nelle urine raccolte nelle 24 ore, quindi applicare la formula formula_1 (dove U = concentrazione della creatinina nelle urine, V = volume delle urine e P = creatinina nel plasma). In un soggetto sano di sesso maschile la clearance della creatinina pu\u00f2 assumere valori compresi fra 80 e 120 mL/min.\nRecentemente si \u00e8 chiarito che anche la sola misura della creatinina nel sangue consente di stimare con buona approssimazione la VFG e quindi di dire se una persona \u00e8 affetta da insufficienza renale.\nLa clearance della creatinina pu\u00f2 essere stimata anche con una formula (formula di Cockroft e Gault) che ne permette la stima conoscendo solo la concentrazione della creatinina nel sangue, oltre al peso e all'et\u00e0 del paziente:\ntale valore va moltiplicato \u00d7 0,85 per le donne.\nUn calcolatore on line \u00e8 accessibile nel sito del Medical College of Wisconsin.\nLa formula MDRD consente di stimare pi\u00f9 direttamente il VFG.\nformula_2\ndove GFR \u00e8 espresso in mL/min/1,73 formula_3.\nNei bambini (et\u00e0 inferiore ai 18 anni), per stimare il VFG, si usa la formula di Schwartz. Il calcolo on line pu\u00f2 essere effettuato in questo sito.\nDefinizione e stadiazione della MRC.\nLa definizione di malattia renale cronica attualmente utilizzata in tutto il mondo \u00e8 quella proposta nel 2002 dalla National Kidney Foundation ed espressa nelle linee guida K/DOQI (Kidney Disease Outcome Quality Initiative)\nLa relativa stadiazione prende in considerazione due fattori: il \"danno renale\" e la riduzione della funzione renale, intesa come velocit\u00e0 di filtrazione glomerulare (VFG o GFR). Il primo \u00e8 diagnosticato a partire da reperti di laboratorio (presenza di albumina, proteine o tracce di sangue di origine renale nelle urine), strumentali (alterazioni patologiche individuabili con l'ecografia renale) o istologiche (biopsia renale), persistenti da almeno tre mesi. La presenza di tali segni consente di porre diagnosi di malattia renale cronica anche quando la velocit\u00e0 di filtrazione glomerulare \u00e8 ancora normale o aumentata (stadio 1) o solo lievemente ridotta (stadio 2).\nTale classificazione \u00e8 stata modificata nel 2004 dalla KDIGO (Kidney Disease: Improving Global Outcomes), aggiungendo un riferimento all'eventuale terapia sostitutiva in corso con l'aggiunta di una lettera T per trapianto, D per dialisi.\nLa classe 5 \u00e8 detta anche fase uremica o terminale, perch\u00e9 i reni hanno perso quasi del tutto la loro funzione. Ci\u00f2 comporta ritenzione di acqua e di altre sostanze che accumulandosi danno luogo alla cosiddetta sindrome uremica. A essa conseguono manifestazioni ematologiche, cardiocircolatorie, nervose, endocrine, ossee, eccetera.\nIn questa fase il paziente dovr\u00e0 essere assolutamente inviato dal nefrologo che decider\u00e0, sulla base del quadro clinico, la strategia terapeutica migliore, con particolare riguardo alla preparazione alla terapia sostitutiva della funzione renale (dialisi o trapianto renale).\nQualora sia necessario misurare separatamente l'escrezione dei due reni (ad esempio negli esiti di patologie che possono colpire un singolo rene, come la pielonefrite cronica), si ricorre alla scintigrafia renale funzionale. Questo esame \u00e8 basato sull'iniezione di un tracciante radioattivo costituito da DTPA marcato con Tc 99. La radioattivit\u00e0 emessa viene misurata tramite appositi rilevatori a livello dei singoli reni, consentendo di calcolarne il contributo in percentuale alla funzione renale.\nData la sua insorgenza lenta e graduale e l'instaurarsi di meccanismi di adattamento, l'insufficienza renale cronica (IRC) pu\u00f2 non dare alcun sintomo fino agli stadi pi\u00f9 avanzati. La diagnosi viene quindi posta in base alle alterazioni degli esami di laboratorio.\nFrequenza della MRC e sue principali cause.\nLa malattia renale cronica, e l'insufficienza renale che ne rappresenta l'evoluzione, sono patologie estremamente frequenti. Negli Stati Uniti gli studi NHANES hanno evidenziato, nel periodo compreso fra il 1999 e il 2004, una prevalenza di malattia renale cronica del 13% della popolazione, con un sensibile aumento rispetto al periodo 1988-1994. In Europa la frequenza della malattia sembra essere lievemente pi\u00f9 bassa. \nAlcune malattie come il diabete mellito e l'ipertensione arteriosa predispongono all'insufficienza renale. I soggetti che ne sono affetti pertanto devono controllare frequentemente la loro funzione renale.\nSi riportano in questa sezione le pi\u00f9 frequenti cause di malattia renale cronica.\nDiabete Mellito.\nLa malattia diabetica pu\u00f2 provocare un danno ai reni agendo direttamente e danneggiando i piccoli vasi sanguigni dei reni (nefropatia diabetica), ovvero pu\u00f2 costituire un cofattore (insieme a ipertensione e aumento dei grassi del sangue) nella genesi del danno vascolare arteriosclerotico. \nIl segno precoce di nefropatia diabetica \u00e8 la presenza di piccoli quantitativi di albumina nelle urine (microalbuminuria). La valutazione della microalbuminuria richiede un test specifico da eseguirsi sulle urine fresche (spot) o, in alternativa, sulla raccolta urinaria delle 24 ore. Controllare frequentemente la microalbuminuria, per le persone diabetiche, \u00e8 molto importante perch\u00e9 in questa fase una buona correzione dei valori di glicemia pu\u00f2 rallentare la progressione del danno renale. \u00c8 da notare che la microalbuminuria non \u00e8 conseguente solo al diabete, ma pu\u00f2 essere presente anche nei pazienti con danno renale da ipertensione. In una fase successiva pu\u00f2 comparire proteinuria evidente anche all'esame urine; in alcuni casi, quando la proteinuria \u00e8 maggiore di 3-3,5 grammi nelle 24 ore, pu\u00f2 insorgere una sindrome nefrosica caratterizzata da edemi, modificazioni delle proteine plasmatiche e alterazioni dei lipidi nel sangue.\nIpertensione Arteriosa.\nL'ipertensione \u00e8 una delle pi\u00f9 importanti cause di danno vascolare, insieme al diabete e alla dislipidemia (aumento dei grassi nel sangue). Considerato che tutti i vasi sono contemporaneamente esposti al danno esso \u00e8 di norma generalizzato e si concretizza nel danno arteriosclerotico. Ogni organo risponde con manifestazioni diverse, ad esempio il danno vascolare al cuore causa angina o infarto, al cervello attacchi ischemici o ictus ecc. Quando \u00e8 colpito il rene si parla di nefro-angio-sclerosi (nefro= rene, angio= vaso, sclerosi= indurimento) e il danno vascolare a carico del rene si manifesta con insufficienza renale cronica e progressiva. La sua gravit\u00e0 e velocit\u00e0 di progressione \u00e8 direttamente proporzionale ai valori pressori, cio\u00e8 quanto pi\u00f9 \u00e8 alta la pressione tanto pi\u00f9 \u00e8 grave e rapidamente progressivo il danno vascolare. Per rallentare la progressione della malattia (o insufficienza) renale si consigliano valori pressori di 130/85\u00a0mmHg nel soggetto non diabetico e di 120/80\u00a0mmHg nel soggetto diabetico. Per il raggiungimento di questi valori nel paziente con insufficienza renale sono particolarmente consigliati i farmaci della famiglia degli ACE inibitori.\nPielonefrite.\nLa pielonefrite \u00e8 una infezione del tratto urinario che raggiunge la pelvi renale (in greco \"pyelum\") e che si palesa con febbre, dolori lombari (mono o bilaterali) e disuria (minzione dolorosa). Essa pu\u00f2 essere causata da una noxa presente nella pelvi (ad esempio calcoli che impediscono il normale deflusso dell'urina e/o creano lesioni che si infettano) o pu\u00f2 raggiungere il rene per via ascendente. \nIn quest'ultimo caso si tratta di una infezione vescicale che, risalendo attraverso l'uretere, si trasmette alla pelvi renale. Un fattore a ci\u00f2 predisponente \u00e8 il reflusso vescico-ureterale: di norma l'urina contenuta in vescica viene eliminata durante la minzione attraverso l'uretra e non risale verso la pelvi grazie a delle valvole situate nel punto di unione fra uretere e vescica. In rari casi queste valvole sono incontinenti per un difetto congenito e pertanto consentono a piccoli quantitativi di urina di risalire verso il rene durante la minzione. Questa patologia si chiama reflusso vescico-ureterale ed \u00e8 la pi\u00f9 frequente causa delle pielonefriti croniche che determinano un danno progressivo del rene. Il danno pielonefritico \u00e8 evidenziabile con ecografia, urografia o UroTac dell'apparato urinario (che rilevano anche la eventuale presenza di calcoli). Il reflusso vescico-ureterale si diagnostica con la cistografia.\nRaramente una pielonefrite pu\u00f2 essere causata anche da infezioni che raggiungono il rene attraverso il sangue (tipico \u00e8 il caso dell'infezione tubercolare). Devono invece allertare sulla presenza di reflusso vescico-ureterale le infezioni ricorrenti (pi\u00f9 di 5-7 per anno) soprattutto nei bambini.\nMalattia policistica renale.\nIl rene policistico \u00e8 una malattia ereditaria, cronica e progressiva, caratterizzata dalla formazione di cisti all'interno del rene. Le cisti scompaginano la struttura dell'organo e ne alterano la funzione conducendo a un danno progressivo che evolve lentamente verso l'insufficienza renale terminale. Esistono due forme di rene policistico: il rene policistico dell'adulto (ereditato con tratto mendeliano dominante) e il rene policistico infantile (ereditato come tratto mendeliano recessivo). Il primo \u00e8 di gran lunga il pi\u00f9 frequente ed \u00e8 generalmente meno grave. \nNella famiglia della persona malata si trovano di norma altri familiari con la stessa malattia. L'et\u00e0 in cui essa si manifesta e quella in cui compare l'insufficienza renale terminale variano notevolmente; infatti esistono forme che conducono all'insufficienza renale in et\u00e0 giovanile e forme pi\u00f9 lente che vi conducono in et\u00e0 molto avanzata, o addirittura evolvono cos\u00ec lentamente che la persona che ne \u00e8 affetta non sviluppa mai una insufficienza renale terminale.\nSpesso la malattia \u00e8 asintomatica, tuttavia qualche volta le cisti si rompono provocando dolore e macroematuria (presenza di sangue visibile nelle urine). Altre volte si infettano, provocando dolore e febbre. La diagnosi si pone con l'ecografia renale e con l'analisi della storia clinica familiare.\nAltre nefropatie congenite ed ereditarie.\nOltre al rene policisitico esistono molte altre nefropatie congenite ed ereditarie. Fra le meno rare vi \u00e8 la sindrome di Alport, in cui si associano microematuria, insufficienza renale cronica e progressiva e sordit\u00e0 neurosensoriale per i toni alti. Un danno renale inoltre pu\u00f2 essere presente anche in numerose malattie congenite che colpiscono principalmente altri organi, ad esempio la Sindrome di Lesch-Nyhan o altre malattie che comportano accumulo di sostanze per difetti enzimatici congeniti (tesaurismosi).\nGlomerulonefriti.\nLe glomerulonefriti sono malattie del rene accomunate dalla presenza di un danno di tipo infiammatorio dei glomeruli. La cause e i sintomi di tali malattie sono tuttavia sono molto eterogenei.\nFra i segni clinico-laboratoristici pi\u00f9 comuni si ricordano:\nSpesso questi segni sono associati nei quadri della sindrome nefritica e della sindrome nefrosica.\nNessuno fra questi \u00e8 specifico per un particolare tipo di glomerulonefrite; per la diagnosi di certezza \u00e8 necessario eseguire una biopsia renale.\nLe glomerulonefriti possono avere andamento acuto (la pi\u00f9 comune in tal senso \u00e8 quella post-infettiva da streptococco) o cronico (come ad esempio la nefropatia a depositi di IgA o nefropatia di Berger). Esse si dicono primitive quando interessano unicamente o principalmente il rene, come la nefropatia di Berger. Si definiscono invece secondarie le glomerulonefriti conseguenti a patologie che interessano altri organi o l'intero organismo (malattie sistemiche); un esempio \u00e8 costituito da malattie autoimmuni come il lupus eritematoso sistemico).\nOstruzione cronica delle vie escretrici.\nL'ostruzione delle vie escretrici pu\u00f2 essere causata da alterazioni anatomiche congenite o acquisite (per lo pi\u00f9 calcolotiche o neoplastiche). Fra le cause di ostruzione congenita vanno ricordate: \nQueste due alterazioni possono essere mono o bilaterali. Nel primo caso il rene che non ne \u00e8 affetto compensa la funzione del rene con l'ostruzione e non si ha compromissione delle funzione renale, ma il rene affetto subisce un danno progressivo che ne compromette la funzionalit\u00e0. Ovviamente si ha una compromissione della funzionalit\u00e0 renale solo nel caso di stenosi od ostruzioni bilaterali.\nLe ostruzioni acquisite possono essere dovute a calcoli. Questi possono ostruire totalmente o parzialmente il giunto pielo ureterale o l'uretere. La condizione pu\u00f2 essere asintomatica o causare una colica renale. Ostruzioni simili possono essere causate da tumori delle vie urinarie o, molto pi\u00f9 frequentemente degli organi vicini che comprimono o inglobano gli ureteri.\nUna causa non rara di stenosi dell'uretere, spesso bilaterale e che comporta insufficienza renale cronica, \u00e8 la fibrosi retroperitoneale.\nIn tali casi la difficolt\u00e0 a svuotare la vescica condiziona un danno meccanico e/o infettivo cronico dei due reni che ne compromette progressivamente la funzionalit\u00e0. \nLa diagnosi di tali patologie ostruttive si pone con ecografia o urografia (pi\u00f9 raramente Uro-TAC) e la terapia \u00e8 chirurgica (frequentemente chirurgia laparoscopica o endoscopica).\nCause pi\u00f9 rare di malattia renale cronica.\nSebbene la gran maggioranza dei casi di malattia renale cronica riconosca una della cause su menzionate esistono altre cause di danno renale. Fra queste citiamo alcune infezioni (ad esempio quella da Mycobacterium tuberculosis (nefropatia tubercolare) e ancora il danno tossico da farmaci e in particolare da FANS, farmaci citotossici, ma anche litio, antibiotici, ciclosporina, ecc.\nTerapia.\nIl primo passo nel trattamento della IRC \u00e8 identificare la causa che l'ha determinata e, se possibile, rimuoverla. Infatti esistono numerose patologie la cui causa \u00e8 identificabile e rimovibile anche con facilit\u00e0. Basti pensare alle nefropatie ostruttive in cui la semplice, ma tempestiva, identificazione di un calcolo e la sua frantumazione con onde d'urto, consente di evitare il danno renale che, lasciato a s\u00e9, diventa irreversibile. In altri casi la rimozione della causa, pur non determinando un miglioramento della insufficienza renale, ne rallenta l'evoluzione. \u00c8 questo, ad esempio, il caso delle nefropatie da analgesici e da farmaci nefrotossici in generale, ma soprattutto della malattia diabetica in cui la progressione del danno renale \u00e8 notevolmente accelerata da un cattivo controllo glicemico.\nTuttavia l'insufficienza renale cronica \u00e8 una malattia progressiva e il danno frequentemente procede indipendentemente dalla causa che lo ha determinato. Per tale motivo il medico e il paziente devono agire concordemente per mettere in atto tutte le misure necessarie a rallentarne l'evoluzione e a prevenirne (o curarne) le complicanze. \nQuesto approccio consente frequentemente di ridurre il ritmo di progressione dell'IRC (a volte fin quasi arrestarlo) prolungando notevolmente la sopravvivenza renale e consentendo una qualit\u00e0 di vita molto buona.\n\u00c8 stato dimostrato che i pazienti che si rivolgono al nefrologo hanno una minore frequenza di complicanze e la loro funzione renale si riduce pi\u00f9 lentamente pertanto frequenti controlli nefrologici sono altamente consigliati. Le linee guida della Societ\u00e0 Italiana di nefrologia per la terapia della insufficienza renale cronica prevedono controlli ogni 4 mesi nella IRC moderata, ogni 3 mesi nella IRC severa e ogni 45 giorni quando il filtrato glomerulare si riduce sotto i 15 mL/min (IRC terminale)\nIl trattamento della IRC prevede:\n\u00c8 frequente che le terapie finalizzate a ottenere i primi due elementi coincidano, pertanto gli elementi cardine sono i seguenti:\nMantenimento di una buona pressione arteriosa.\nLa pressione ottimale nel soggetto nefropatico \u00e8 130/85\u00a0mmHg, ma pi\u00f9 bassa 120/75\u00a0mmHg in caso di diabete o proteinuria. Oltre i 60 anni i valori salgono a 140/90\u00a0mmHg, ma anche in tal caso a una riduzione della pressione sotto tali valori corrisponde una riduzione del rischio cardiovascolare e della velocit\u00e0 di progressione della malattia renale. Per il controllo dell'ipertensione si consiglia, come farmaci di prima scelta, l'utilizzo di ACE inibitori o sartani in quanto questi farmaci, pi\u00f9 di altri, si sono dimostrati utili nel rallentamento della evoluzione della insufficienza renale indipendentemente dal loro effetto antipertensivo.\nPer ottenere un controllo pressorio ottimale a essi possono essere associati altri farmaci antipertensivi e, fra questi, calcio antagonisti, Betabloccanti e, soprattutto, diuretici dell'ansa utili a evitare sovraccarico idrico, specie nelle fasi pi\u00f9 avanzate e della IRC, e a mantenere i valori pressori nei limiti richiesti.\nCorrezione dell'anemia.\nQuesto si ottiene con l'uso di ferro e di fattori eritropoietici con l'obiettivo di mantenere l'emoglobina fra 11 e 12 g/dL: una emoglobinemia in tale range migliora la qualit\u00e0 di vita e riduce il ritmo di peggioramento della malattia.\nMisure dietetiche.\nEsse sono finalizzate a ridurre l'apporto proteico, non necessariamente con l'ausilio di prodotti aproteici, ma con una dieta equilibrata che contenga:\nNon \u00e8 noto se la dieta ipoproteica rallenti la progressione della malattia renale, in quanto gli studi in merito sono discordanti anche se una metanalisi di studi randomizzati e controllati ha dimostrato una utilit\u00e0 per questo scopo.\nIn ogni caso la dieta \u00e8 sicuramente utile nel migliorare il controllo dell'acidosi, dell'anemia, del metabolismo Calcio - Fosforo, nel ridurre i valori di azotemia, fosforemia e PTH.\nCon l'ausilio di un nutrizionista o dietista, possono venir alternate 2 tipi di misure dietetiche in modo da garantire maggior variabilit\u00e0 e maggiore disponibilit\u00e0 del paziente a seguire la dieta.\nUna dieta a base di cibi glucidici (pasta, pane etc) aproteici e proteine nobili animali contenute nella carne (che pu\u00f2 contenere fino al 20% di pr) senza superare la dose giornaliera consigliata.\nUn'altra a base di cibi glucidici normali (che possono contenere fino all'11% di proteine) e proteine vegetali (contenute nei legumi).\nIn entrambe non bisogna far mancare verdura e frutta, evitando possibilmente i tipi particolarmente ricchi di potassio come banane, kiwi, albicocche.\nL'apporto calorico \u00e8 di estrema importanza in quanto lo stato tossico conseguente all'insufficienza renale tende a ridurre l'appetito e molti pazienti tendono alla denutrizione. Per tale motivo e per assicurare una riduzione quanto pi\u00f9 possibile dell'introito fosforico \u00e8 utile ricorrere all'uso di prodotti ipoproteici (biscotti, fette biscottate, pane, pasta, farina). \n\u00c8 inoltre necessario moderare l'introito di potassio e quello di sale (non pi\u00f9 di 2 grammi al giorno di sale aggiunto agli alimenti).\nCorrezione delle alterazioni elettrolitiche.\nLe alterazioni elettrolitiche tipiche della IRC sono:\nCorrezione della iperlipidemia.\nLa colesterolemie e la trigliceridemia sono frequentemente elevate nei pazienti con IRC. Ci\u00f2 \u00e8 causa ed effetto della malattia renale. Inoltre l'iperlipemia aumenta il rischio cardiovascolare. Pertanto \u00e8 importante mantenere la colesterolemia sotto 195\u00a0mg/dL e la trigliceridemia sotto 150\u00a0mg/dL con opportuna dieta o con l'utilizzo di farmaci appositi.\nNorme igieniche.\nCessazione del fumo, attivit\u00e0 fisica.\nAltri problemi connessi alla IRC.\nFra gli altri problemi connessi alla IRC vi sono le alterazioni sessuali. Oltre il 50% degli uomini con IRC hanno disfunzione erettile e le donne frequenti alterazioni mestruali o amenorrea e infertilit\u00e0. Tali alterazioni possono trovare opportune soluzioni ed \u00e8 necessario discuterle con il nefrologo.\nUn altro importante problema \u00e8 la gravidanza in pazienti con IRC. In una donna con IRC una gravidanza pu\u00f2 peggiorare la funzione renale, il peggioramento pu\u00f2 essere transitorio o definitivo, lieve o grave e dipende da numerosi fattori che vanno studiati caso per caso. L'opportunit\u00e0 di affrontare una gravidanza da parte di una paziente con IRC, va pertanto discussa con il nefrologo.\nL'IRC avanzata (uremia) inoltre aumenta il rischio di interruzione spontanea di gravidanza, parto prematuro, peggioramento definitivo della funzione renale e preeclampsia."}
{"id": "794516", "revid": "1634976", "url": "https://it.wikipedia.org/wiki?curid=794516", "title": "Repubblica di Siena", "text": "La Repubblica di Siena (latino: \"Respublica Senensis\") fu uno Stato indipendente esistito dal 1125 al 1555/1559. Venne fondata nella citt\u00e0 di Siena e si espanse progressivamente in tutta la Toscana meridionale diventando una delle maggiori potenze del Pieno Medioevo, nonch\u00e9 piazza commerciale, finanziaria ed artistica di primo livello in Europa.\nStoria.\nNascita della repubblica.\nGli sviluppi politici e istituzionali possono essere cos\u00ec riassunti:\nLa fondazione della Repubblica di Siena \u00e8 tradizionalmente datata al 1125, anno in cui venne deposto l'ultimo rappresentante regnante del Governo dei Vescovi, Gualfredo, allora a capo della citt\u00e0 e del contado attorno ad essa. Fu nominato un governo consolare per amministrare lo Stato nel suo primo periodo. Come nella maggior parte delle citt\u00e0 comunali medievali, anche Siena ebbe come primo sviluppo delle magistrature i Consoli. Nel 1125 la carica di \"Consul S\u00e6nensis\" fu attribuita a Manco. Convenzionalmente \u00e8 indicato il 1186 come l'anno del riconoscimento ufficiale del nuovo Stato da parte del Sacro Romano Impero, anno in cui l'Imperatore Federico Barbarossa concesse la possibilit\u00e0 di battere moneta e di eleggere liberamente i consoli.\nNel 1199 il governo consolare fu sostituito dall'esecutivo podestarile, retto per la prima volta da Malapresa da Lucca.\nNella prima parte del XIII secolo Siena strinse alleanza con Perugia, Orvieto e con gli Aldobrandeschi. Nel 1228 venne sancito un accordo con Pisa, Pistoia e Poggibonsi (chiamata \"Poggio Bonizio\"). Gli scontri con la repubblica di Firenze si susseguirono, momentaneamente conclusi nel 1201 con la pace di Fonterutoli, rotta per\u00f2 pochi anni dopo da Firenze. Nel 1224 Siena conquist\u00f2 Grosseto, allargando cos\u00ec i suoi confini territoriali.\nSviluppo delle istituzioni della Repubblica - Guelfi e ghibellini.\nA partire dal 1234 prese il potere il \"Governo dei Ventiquattro\", un governo ghibellino formato da dodici borghesi e dodici popolani rimasto alla guida della citt\u00e0 fino al 1270. Dopo le brevi parentesi del Governo dei Trentasei (1270 - 1280) e del Governo dei Quindici (1280 - 1286), nel 1287 sal\u00ec al potere il pi\u00f9 duraturo Governo dei Nove che rimase attivo fino al 1355.\nLa ghibellina Siena poteva contare come alleato principale sul re Manfredi di Sicilia, capo \"in pectore\" della Dinastia Sveva, figlio di Federico II di Svevia e di Bianca Lancia della famiglia aleramica dei Lancia. In Toscana, Siena confidava altres\u00ec su altri cobelligeranti, come le ghibelline Pisa, Arezzo e Pistoia; tra i centri minori, la appoggiavano Poggibonsi, Montepulciano e Montalcino. La situazione politica in Toscana era molto instabile fin dall'inizio del Duecento. La fazione ghibellina, sparsa in tutta la regione, trov\u00f2 in Siena e Pisa due roccaforti.\nLe mire espansionistiche di Firenze, acuite dai conflitti economici con Siena, fecero innalzare il livello del conflitto tra ghibellini e guelfi, che culmin\u00f2 nella nota battaglia di Montaperti: il 4 settembre 1260 la Siena ghibellina, insieme ai suoi alleati, sconfisse lo schieramento guelfo fiorentino.\nL'ampliamento territoriale conseguente fu notevole: Siena acquis\u00ec le terre di Montalcino, Montepulciano, Colle di Val d'Elsa, Casole d'Elsa, Talamone, Poggibonsi, Campiglia d'Orcia, Castiglioncello e Staggia Senese. Ma quello che parve rappresentare l'esordio dell'egemonia ghibellina sulla Toscana si dimostr\u00f2 presto un'occasione mancata per Siena e le altre citt\u00e0 ghibelline toscane.\nNel giro di pochi anni infatti la fazione guelfa riprese il potere in Toscana e gi\u00e0 nel 1269 Siena sub\u00ec una sconfitta da parte di Firenze nella battaglia di Colle di Val d'Elsa, durante la quale trov\u00f2 la morte il comandante senese Provenzano Salvani. Nell'estate del 1270 la citt\u00e0 sopport\u00f2 l'assedio dei guelfi ed il 15 agosto dovette cedere alle truppe del re di Napoli Carlo I d'Angi\u00f2. Nacque quindi il nuovo \"Governo dei Trentasei\" (espressione della classe dei mercanti) del quale potevano far parte solo i guelfi dichiarati; nel 1277 i \"trentasei\" escludono espressamente dal governo i casati nobiliari. Nel 1280 si addivenne alla costituzione del \"Governo dei Quindici\", in carica fino al 1286 e sostituito dal \"Governo dei Nove\".\nSiena, lacerata dalle lotte interne tra guelfi e ghibellini, con l'instaurazione del \"Governo dei Nove\" (espressione di un centinaio di famiglie guelfe, con l'esclusione dei nobili) divent\u00f2 guelfa. Si inaugur\u00f2 cos\u00ec un periodo di relativa calma e prosperit\u00e0 economica, tra i pi\u00f9 fecondi e prolifici per la Repubblica.\nIl Governo dei Nove.\nDurante il Governo dei Nove (1287-1355) Siena visse un periodo di grande splendore politico ed economico: vennero commissionati nuovi edifici, tra i quali quello del duomo, il Palazzo Pubblico, e completata una parte consistente della cinta muraria. Tale governo \u00e8 infatti definito \"buon governo\".\nCon i Nove si ebbe una Repubblica che riservava il governo a cittadini virtuosi, dal buon senso nell'imprenditoria. In questo periodo la Monarchia, intesa come sottomissione ad un signore, venne definitivamente ripudiata, sostituita dalla concezione che la cittadinanza era al centro degli interessi dei governanti, considerati rappresentanti del popolo e della citt\u00e0. Da qui la ricorrente denominazione nei documenti ufficiali dei Nove: \"governatori e difenditori del Comune e del popolo di Siena\".\nLa Repubblica si basava su due pilastri: il Popolo ed il Comune. Con \"Comune\" si intende l'insieme delle magistrature della Repubblica, elettive, collegiali e con breve durata.\nLe istituzioni giudiziarie del comune erano guidate dal Podest\u00e0, quelle del popolo dal Capitano del popolo. Esse avevano mandato semestrale, al termine del quale erano sottoposte a processo per eventuali responsabilit\u00e0. Ogni cittadino poteva lamentare scorrettezze o ingiustizie subite. Il Governo vigilava sull'operato di tali magistrati senza intromettersi in alcuna questione. Il Podest\u00e0 era eletto per sei mesi dal Concistoro. Era generalmente un forestiero super-partes di almeno trenta anni. Egli aveva il compito di far rispettare lo statuto quando il consiglio tendeva ad andare in contrasto con esso e presiedeva le riunioni del Consiglio Comunale.\nIl Consiglio Comunale era composto da circa trecento membri tra i cittadini di almeno venti anni che avevano risieduto a Siena da almeno dieci. Era presieduto dal Podest\u00e0 e aveva mandato legislativo oltre a dover approvare tutte le iniziative edilizie.\nIl Governo era in mano alla Giunta dei Nove, ovvero nove magistrati bimestrali. Per tutta la durata del mandato, i Nove risiedevano nel Palazzo comunale lontano dalle famiglie e senza possibilit\u00e0 di contatti con l'esterno, in modo da potere al meglio svolgere le loro funzioni senza pressioni esterne o corruzione. Essi inoltre vivevano interamente a carico delle spese pubbliche.\nIl Concistoro era la riunione delle massime cariche della citt\u00e0: i Nove, i quattro provveditori di Biccherna (ministri del tesoro), i quattro Consoli della Mercanzia ed i tre Consoli dei Cavalieri o Capitani di parte. A scadenza bimestrale, i Nove dovevano scegliere i successivi Nove durante riunioni segrete in presenza di almeno tre consoli di Mercanzia e del Capitano del Popolo. Dal 1318 in poi, la forma di elezione cambi\u00f2 e i Nove furono scelti per votazioni. Il Consiglio comunale aveva il compito di selezionare e votare tra elenchi di candidati, quelli ritenuti idonei. I nomi dei pi\u00f9 votati venivano inseriti in cedole rinchiuse in pallottole di cera da estrarre ogni due mesi. In tal modo si evitava l'accentramento di potere o il voto di scambio. Il bossolo dei \u201c\"soluti\"\u201d inoltre raccoglieva i nomi dei candidati utili a sostituire coloro che per motivi pi\u00f9 svariati (morte, allontanamento) non potevano pi\u00f9 far parte del governo.\nI nobili in tale periodo non furono del tutto allontanati dalla citt\u00e0 ma solo dal governo. Essi infatti potevano far parte del consiglio comunale, rappresentavano una parte importante della societ\u00e0, la ricchezza della citt\u00e0, e per tanto andavano rispettati.\nAi membri del governo si univano inoltre il Consiglio dei \u201c\"richiesti\"\u201d , che rappresentavano le \u00e9lite politiche del tempo e i \u201c\"somiglianti\"\u201d cio\u00e8 i predecessori dei Nove, dei quali si confidava nell'esperienza.\nSi ebbe perci\u00f2 un Consiglio allargato, cui avevano accesso tutti coloro che avevano fatto parte della giunta di governo, detto Consiglio del Popolo, i quali membri erano a vita. Questo fu il fondamento della Repubblica del '400, che assunse le caratteristiche di un Senato.\nInstabilit\u00e0 politica.\nIl susseguirsi di gravi epidemie, insieme ad una grave crisi economica, port\u00f2 la comunit\u00e0 senese esclusa dal governo a ribellarsi. I \"Nove\" vennero sostituiti nel 1355 da un \"Governo dei Dodici\" (dodici rappresentanti dei ceti popolari non inclusi nel raggruppamento novesco), rimasto in carica fino al 1368. Nel 1368 sorse il breve \"Governo dei Tredici\", un sorta di dittatura nobiliare composta da dieci nobili e tre rappresentanti del popolo; rimasero in carica per pochissimo tempo: nel 1369 fu istituito il \"Governo dei Quindici\", composto da noveschi, dodicini e Riformatori. Tale regime si connot\u00f2 per un'identit\u00e0 marcatamente popolare che vide accedere alle magistrature i ceti subalterni. Nel 1371, si consumarono i \"fatti del Bruco\", che con la Rivolta di Barbicone in appoggio alla fazione radicale e ormai egemone dei Riformatori permisero un governo di soli popolari minuti. Il regime dei Riformatori dur\u00f2 fino al 1385 e fu rovesciato da una sommossa in cui si unirono nobili, noveschi e le frange popolari non incluse nei Riformatori. Dal 1385 al 1399 il governo di Siena fu affidato ai \"priori\" (dapprima dieci, poi undici, infine dodici).\nL'autonomia.\nDopo una brevissima parentesi durata appena cinque anni sotto la signoria dei Visconti (1399-1404), Siena riprese la propria autonomia. Intanto, nel 1471, un trattato tra la Repubblica di Siena e la Contea di Santa Fiora sanc\u00ec l'alta sovranit\u00e0 della prima sulla seconda, lasciandola comunque indipendente. Il mutato scenario quattrocentesco fece s\u00ec che anche Siena avesse la sua signoria dal 1487 al 1525, con Pandolfo Petrucci ed i suoi discendenti Borghese (1512-15), Raffaello (1515-22), Francesco (1522-23) e Fabio (1523-25). Anche questa esperienza sar\u00e0 effimera e con il 1525 si registr\u00f2 un ritorno alle antiche istituzioni repubblicane.\nLa fine della Repubblica.\nLa Guerra di Siena.\nDurante le Guerre d'Italia (1494-1559) franco-spagnole la Repubblica di Siena venne coinvolta nel conflitto che vide le due potenze contendersi la supremazia sull'Italia. Pur riuscendo a destreggiarsi abilmente nel primo periodo delle stesse, dopo la morte di Pandolfo Petrucci lo Stato entr\u00f2 in una fase caratterizzata da lotte intestine e perdita di competitivit\u00e0 commerciale, che lo portarono ad indebolirsi fortemente. Il tentativo da parte dell'Impero spagnolo (a partire dal 1540) di costituire un protettorato permanente nel territorio senese, con l'invio di una guarnigione stabile, provoc\u00f2 l'innalzarsi della tensione fino alla sollevazione popolare (26 luglio 1552) conseguente alla costruzione della \"Cittadella\" fortificata. I senesi aprirono le porte della citt\u00e0 ad un esercito franco-senese, che assedi\u00f2 gli spagnoli nella fortezza fino alla loro cacciata dopo una mediazione dei Medici. Nel febbraio 1553 gli spagnoli ripresero le ostilit\u00e0 al comando di Garc\u00eda \u00c1lvarez de Toledo y Osorio, Vicer\u00e9 di Napoli, che dovette ritirarsi a causa dell'invasione degli Ottomani, alleati di senesi e francesi. L'anno successivo Carlo V offr\u00ec il comando a Cosimo de' Medici, fornendogli un possente esercito formato da vari contingenti imperiali di spagnoli, tedeschi ed ungheresi, con il quale il comandante Gian Giacomo Medici di Marignano assedi\u00f2 Siena e saccheggi\u00f2 il contado. I senesi, comandati da Piero Strozzi e Biagio di Monluc, resistettero a lungo riuscendo anche ad infliggere dure sconfitte alla coalizione imperiale, come l'annientamento dell'esercito di Ridolfo Baglioni nella Battaglia di Chiusi, le scorrerie nel viareggino e l'invasione del Val d'Arno, ma alla fine vennero sopraffatti dalla preponderante superiorit\u00e0 numerica avversaria per cedere nella Battaglia di Scannagallo (2 agosto). L'assedio di Siena dur\u00f2 altri otto mesi, con numerosi atti d'eroismo come quello del Fortino delle donne senesi, fino alla resa per fame il 17 aprile 1555. I negoziati stabilirono il rientro della Repubblica sotto le insegne imperiali, il perdono generale e la possibilit\u00e0 di lasciare la citt\u00e0 per chiunque avesse desiderato farlo. L'opportunit\u00e0 venne colta dall'esercito, con i suoi comandanti e centinaia di uomini, che raggiunsero la Val d'Orcia ed organizzarono l'estrema difesa con l'istituzione della Repubblica di Siena ritirata in Montalcino, che resistette anche alla morte di Carlo V ed al termine delle Guerre d'Italia.\nI negoziati e lo Stato Nuovo.\nIl 2 e 3 aprile 1559, dopo 65 anni di conflitto, venne firmato il Trattato di Cateau-Cambr\u00e9sis, in esecuzione del quale anche l'ultimo baluardo senese costituito dal presidio di Montalcino venne consegnato, insieme al resto del territorio repubblicano, personalmente nelle mani di Cosimo de' Medici in qualit\u00e0 di feudo nobile. Cosimo and\u00f2 quindi a guidare contemporaneamente il Ducato di Firenze (detto lo \"Stato vecchio\") ed il Ducato di Siena (detto lo \"Stato nuovo\"), fino a quando con apposita bolla papale ottenne il titolo sovrano di Granduca, dando vita al Granducato di Toscana, all'interno del quale il Ducato di Siena sopravvisse con magistrature proprie e autonomia amministrativa fino alle riforme leopoldine di fine XVIII secolo.\nEconomia.\nLa Repubblica era un importante centro commerciale: venivano prodotti grano e sale, provenienti dalla Maremma e controllati grazie ad un accordo di monopolio stipulato con gli Aldobrandeschi, vassalli di Siena, la lana e altri prodotti agricoli, come il vino.\nLa principale risorsa economica della citt\u00e0 derivava dall'attivit\u00e0 di cambiavalute e prestavalute che i banchieri svolgevano in citt\u00e0.\nDogana del sale.\nLe pi\u00f9 antiche documentazione riguardanti la dogana del sale di Siena risalgono al XIII secolo. I ricavi che derivavano dal monopolio del sale costituiva una rilevante fonte di reddito per lo stato. I vari centri del contado senese ed i loro cittadini erano tenuti a rifornirsi di sale proveniente dalla Maremma senese, acquistando il bene ad un prezzo fisso. La crescita dei commerci legati alle saline di Grosseto, capaci di soddisfare le esigenze anche della vicina Perugia e delle nazioni confinanti, port\u00f2 all'istituzione nel 1323 di un nuovo organismo, denominato \"Monte e Sale\" che svolgesse contemporaneamente l'amministrazione del monopolio e compiti bancari.\nDalla fine del XIV secolo parte dei proventi derivanti dal monopolio del sale vennero destinati al pagamento delle rendite sul capitale prestato dai creditori statali, in modo da affrontare il crescente indebitamento pubblico della Repubblica. Successivamente venne tentata anche un'unione delle dogane dei paschi, del biado e del sale per migliorare le capacit\u00e0 finanziarie statali, tuttavia gi\u00e0 dal 1519 le varie amministrazioni tornarono divise.\nDogana dei paschi.\nI vasti appezzamenti di terreno da pascolo della Val di Chiana e della Maremma Senese richiamavano pastori provenienti sia da territori sotto il diretto controllo di Siena, sia dagli stati limitrofi. Per un efficiente sfruttamento delle attivit\u00e0 di pascolo e di transumanza, il governo senese decise la creazione di un ufficio apposito, denominato \"Dogana dei paschi\", che si occupasse della gestione del sistema di tariffe collegato all'allevamento del bestiame.\nLa struttura interna della \"Dogana dei paschi\" era composta da un \"camarlingo\" e nove ufficiali tra cui era eletto un \"capo vergaro\". Quest'ultimo stanziava in Maremma, da dove dirigeva un gruppo di \"vergari\" a lui sottoposto per l'osservanza delle leggi della Repubblica ed il controllo del territorio.\nMonte di piet\u00e0.\nSu delibera del concistoro e del consiglio generale senese, venne fondato nel 1472 il \"Monte di piet\u00e0\". Dopo aver attraversato un difficile periodo di crisi agli albori del XVI secolo (che, secondo alcuni storici, port\u00f2 l'istituzione senese all'estinzione), riprese a funzionare attivamente negli anni successivi alla caduta della Repubblica di Siena, nel 1568, allargando le sue attivit\u00e0 bancarie nei campi dell'allevamento e dell'agricoltura. Sulle fondamenta delle attivit\u00e0 creditizie intraprese fino a quel momento, nel 1624 venne fondato il Monte dei Paschi di Siena, mentre il \"Monte pio\" si limit\u00f2 ad esercitare le attivit\u00e0 originarie.\nSettore minerario.\nA partire dal XII secolo l\u2019interesse di Siena verso la ricerca mineraria aument\u00f2, vennero scoperte nuove miniere di argento e rame e furono riattivati giacimenti abbandonati in periodo romano nella Maremma senese.\nOltre le miniere di Montieri, Siena ottenne altre miniere argentifere nei dintorni di Montebeccari nel 1177 dal conte Tedini di Frosini ed il secolo successivo quelle di Roccastrada e di Muceto dagli Aldobrandeschi.\nLa Repubblica di Siena tuttavia non gestiva direttamente le attivit\u00e0 estrattive per conto proprio, ma preferiva dare in appalto le miniere in modo da non far ricadere le spese sul bilancio statale. Gli interessi senesi in Maremma crebbero progressivamente nel tempo: nel 1334 il governo dei Nove invi\u00f2 un suo funzionario nei territori di Grosseto e di Massa per studiare possibili interventi per il miglioramento della rete stradaria e l\u2019anno successivo con la conquista della Repubblica di Massa, Siena pot\u00e9 entrare in possesso del suo ricco distretto minerario.\nLa peste del 1348 provoc\u00f2 per\u00f2 un violento tracollo della attivit\u00e0 minerarie della Maremma senese che non seppe pi\u00f9 tornare ai livelli di produzione precedenti.\nSistema tributario.\nCiascun abitante della citt\u00e0 di Siena e di alcune comunit\u00e0 del contado (Asciano, Montalcino, San Quirico e Buonconvento) era tenuto a presentare una dichiarazione scritta dei propri redditi in base alla quale una commissione di \"alliratori\" stabiliva il reddito imponibile d'imposta. Su tale imponibile venivano quindi applicate sia l\u2019imposta ordinaria (che a Siena era denominata \"lira\" o \"libra\") che le cosiddette \"preste\", cio\u00e8 prestiti forzosi straordinari che potevano gravare su tutti i cittadini oppure solo su alcune categorie (prendendo la denominazione di \"preste a balzi\"). Per razionalizzare maggiormente il sistema tributario della Repubblica di Siena e migliorare l'amministrazione del debito pubblico statale, nel 1430 venne creato il \"Monte comune\" per far confluire tutti i crediti dei cittadini per \"preste\" non ancora rimborsate dallo stato. Altre tipologie di imposte venivano invece sollevate dall\"'ufficio della camera del comune\" per finanziare l'acquisto di armamenti.\nTra il 1316 ed il 1320, su volont\u00e0 del consiglio generale, fu condotta una attenta operazione di rilevazione di tutti i beni immobili della citt\u00e0 di Siena e del suo contado per procedere ad una nuova tassazione basata sull'estimo catastale. Tuttavia il tentativo non fu ripetuto negli anni successivi per la sua eccessiva difficolt\u00e0 amministrativa, ed il catasto senese si limit\u00f2 ad annotare i passaggi di propriet\u00e0 dei beni immobili.\nMonetazione.\nLa Repubblica di Siena coni\u00f2 proprie monete a partire dalla seconda met\u00e0 del XII secolo fino alla caduta della Repubblica di Siena riparata in Montalcino nel 1559, in seguito alla Pace di Cateau-Cambr\u00e9sis.\nIl 2 febbraio 1180 si ebbe un accordo ufficiale tra il comune di Siena e l'arcivescovo di Magonza per la liberazione di quest\u2019ultimo dalla prigionia del marchese Corrado di Monferrato. L'alto prelato era anche un cancelliere imperiale di Federico I e si impegn\u00f2 sotto giuramento ad ottenere dall'imperatore la conferma della moneta senese, in cambio del pagamento del riscatto di 400 lire da parte della citt\u00e0. Questo indizio fa quindi supporre che a Siena si battesse gi\u00e0 moneta in modo clandestino prima del 1180. Nonostante il diploma di concessione non sia mai stato rintracciato, ci viene una conferma indiretta della autorizzazione imperiale alla zecca da un documento di Enrico VI del maggio 1186 in cui veniva privata la citt\u00e0 di Siena della possibilit\u00e0 di battere moneta dopo essere stata assediata (diritto poi restituito cinque mesi dopo).\nZecca di Siena.\nLa zecca di Siena, denominata ufficialmente \"bulgano\", nacque per volont\u00e0 comunale tra il 1178 ed 1179. La particolare denominazione deriva dalle borse di pelle dove venivano poste le monete, chiamate \u201c\"bolga\"\u201d: solamente dal 1351 comparve anche sotto il nome di \u201c\"zecha\"\u201d. Il \"bulgano\" fu gestito inizialmente dal Comune ma dalla seconda met\u00e0 del XIV secolo la conduzione fu spesso appaltata a privati.\nPorti marittimi della Repubblica di Siena.\nIl possesso di uno \u201csbocco sul mare\u201d da parte di Siena fu una naturale continuazione della sua politica espansionistica e commerciale nella Maremma Grossetana con la conquista dei porti di Talamone, Porto Ercole e Porto Santo Stefano.\nGi\u00e0 nel XIII secolo Siena tenta di assicurarsi l\u2019uso del porto fluviale di Grosseto. Lo scalo, spazzato via nel corso del Trecento dalla violenta piena che allontan\u00f2 il corso dell\u2019Ombrone dalla citt\u00e0, non ebbe di fatto mai sviluppo, anche per l\u2019errata politica economica senese e per la mancanza di un retroterra produttivo.\nNel maggio del 1303, l\u2019abate del monastero di San Salvatore frate Ranieri, giunse a Siena proponendo al governo dei Nove l\u2019acquisto dei terreni di propriet\u00e0 del monastero (anche se allora erano per\u00f2 occupati militarmente dai Conti di Santa Fiora) tra cui Talamone. Dopo una difficile contrattazione, il 10 settembre 1303 fu firmato il contratto d\u2019acquisto. Al prezzo di 900 fiorini d\u2019oro il porto di Talamone, la Contrada di Valentina e Castiglion di Val d\u2019Orcia vennero venduti alla Repubblica di Siena che poneva sotto la sua protezione anche il monastero.\nA seguito all'adesione alla lega guelfa toscana, resa possibile grazie al mutamento politico imposto dai Nove che allontan\u00f2 la citt\u00e0 dall\u2019Impero, Siena si trov\u00f2 allora ad essere alleata con Firenze. Date le crescenti inimicizie esistenti verso la ghibellina Pisa, il governo fiorentino stipul\u00f2 il 17 agosto 1311 un accordo con la Repubblica senese per il passaggio di tutte le loro merci via mare da Talamone.\nDopo nuovi scontri con i pisani per l\u2019influenza su Lucca, Firenze rinnov\u00f2 gli accordi con la Repubblica di Siena per i diritti dei mercanti fiorentini nel porto di Talamone nel 1340; situazione che si ripet\u00e9 nel 1356. Tuttavia una volta firmata la pace con Pisa nel 1364, i mercanti fiorentini preferirono lasciare il pi\u00f9 lontano porto senese in favore di quello pisano, nonostante la pressione esercitata da Siena per mantenere comunque il traffico commerciale di Firenze.\nNel 1379, a causa dei conflitti con pisani e genovesi per il controllo della Sardegna, i Catalani conclusero un trattato con la Repubblica di Siena per l\u2019utilizzo del porto di Talamone, garantendo ai loro mercanti gli stessi diritti che vennero garantiti ai fiorentini, ma con dazi inferiori. Una volta che lo scalo senese venne lasciato dai Catalani, non riuscendo Siena a coprire con il commercio marittimo le spese per la difesa e le guardie, nel 1385 si decise di concedere l\u2019affitto del porto ad una societ\u00e0 che si occupasse pure del mantenimento delle strutture difensive.\nPorto Ercole ed il territorio del Monte Argentario, compreso il minore Porto Santo Stefano, vennero conquistati dalla Repubblica di Siena al tempo della venuta in Toscana del re di Napoli Ladislao nel 1409.\nIl ritorno dei Catalani nello scalo senese nel 1436 rappresent\u00f2 un fatto positivo e, con il trattato firmato dalle parti, la Repubblica di Siena si impegn\u00f2 a mantenere le strade per Grosseto in buono stato cos\u00ec come il ponte del porto. Il commercio pot\u00e9 rifiorire e l\u2019anno successivo si registr\u00f2 la visita anche del principe Alfonso d\u2019Aragona.\nDurante la Guerra di Siena dove si fronteggiarono gli eserciti senese e francese contro quelli fiorentino e spagnolo, assediata Siena il 2 agosto 1554 ed arresasi la citt\u00e0 nell\u2019aprile del 1555, rimaneva ancora da conquistarsi Porto Ercole dove il comandante francese Charles de Carbonni\u00e8res, dopo aver atteso l'arrivo del maresciallo Piero Strozzi, si arrese il 18 giugno 1555.\nI porti che furono della Repubblica di Siena per pi\u00f9 di due secoli, divennero parte del nascente Stato dei Presidi nel 1557 per volere di Filippo II re di Spagna.\nArte.\nDal XIII secolo Siena divenne oggetto di un radicale rinnovamento. Ne furono protagonisti due grandi scultori e architetti del medioevo italiano: Nicola Pisano e il figlio Giovanni. L'intervento dei due artisti nella cattedrale riusc\u00ec a combinare in un'unica struttura lo stile romanico con il gotico.\nIn seguito venne ammodernata tutta la citt\u00e0, che, alla fine del XV secolo, appariva come una splendida citt\u00e0 rinascimentale.\nIn campo pittorico fior\u00ec la Scuola senese: Duccio di Buoninsegna, Simone Martini, Pietro e Ambrogio Lorenzetti, Domenico e Taddeo di Bartolo, Stefano di Giovanni, Matteo di Giovanni.\nStemma.\nL'arme della repubblica, diversa dallo stemma della citt\u00e0 di Siena, era uno scudo azzurro che riportava la scritta , colorata in oro, disposta in senso obliquo.\nOltre all'attuale stemma comunale della Balzana senese, vari altri simboli rappresentarono la citt\u00e0, ad esempio il leone argento in campo rosso simbolo del \"Popolo\" (inizialmente arma del vescovo oppure, secondo altri autori, ripreso dal sigillo della parte guelfa, dov'era rappresentato armato di spada e illeopardito, simbolo spesso presente insieme all'emblema del comune medievale), attuale emblema della Provincia; lo stemma azzurro con il motto , usato anche in molte altre citt\u00e0 italiane nei periodi di regime repubblicano; un ultimo simbolo cittadino (la cui prima rappresentazione si ha nel ciclo degli affreschi del \u201cBuon Governo\u201d del 1338-1340) s'ispira alle leggendarie origini romane della citt\u00e0 ed \u00e8 la lupa che allatta Ascanio e Senio; del 1344 \u00e8 un pagamento per l'incisione della lupa sul sigillo comunale.\nTutti i simboli elencati appaiono sulla copertina di un registro della \"Camera del Comune\" del 1528; su questa tavoletta \u00e8 infatti dipinta la lupa allattante i due gemelli, uno dei quali impugna un'asta sulla cui sommit\u00e0 vi \u00e8 la balzana in forma di stendardo, al di sopra della lupa vi \u00e8 uno scudo interzato in palo in cui a partire dalla destra araldica vi sono lo stemma della Repubblica, quello del Comune e quello del \"Popolo\".\nCronologia dell'espansione della Repubblica di Siena.\nPerdita dei territori di Massa Marittima, Monterotondo, Monticiano e Murlo.\nPerdita dei territori orientali di Torrita di Siena e Radicondoli\nPerdita di Porto Ercole"}
{"id": "794519", "revid": "6066", "url": "https://it.wikipedia.org/wiki?curid=794519", "title": "Fabula atellana", "text": ""}
{"id": "794530", "revid": "256896", "url": "https://it.wikipedia.org/wiki?curid=794530", "title": "Tassa Pigouviana", "text": ""}
{"id": "794534", "revid": "275619", "url": "https://it.wikipedia.org/wiki?curid=794534", "title": "Kidomaru", "text": ""}
{"id": "794535", "revid": "547992", "url": "https://it.wikipedia.org/wiki?curid=794535", "title": "Etolia", "text": "L'Etolia (, ) \u00e8 una regione montana della Grecia situata sulla costa settentrionale del Golfo di Corinto, e che forma la zona orientale della moderna prefettura dell'Etolia-Acarnania.\nGeografia.\nIl fiume Acheloo separa l'Etolia dall'Acarnania a ovest, a nord confina con l'Epiro e la Tessaglia, a est con la Locride occidentale, e a sud la regione \u00e8 delimitata dalla costa che forma l'entrata al Golfo di Corinto.\nIn epoca classica l'Etolia comprendeva due zone: l'Etolia Vecchia a occidente, dall'Acheloo all'Eveno (fiume) e al Calidone (fiume), e l'Etolia Nuova a oriente, dall'Eveno e il Calidone alla Locride. La regione ha coste piatte e fertili a meridione, ma l'entroterra \u00e8 montagnoso e brullo, quindi non utilizzabile a scopo agricolo. I monti brulicano di animali selvatici, divenuti famosi tramite le leggende della mitologia greca, quale ad esempio il cinghiale calidonio.\nNella parte meridionale si trovano i laghi di Trichonida e quello di Lysimachia.\nStoria.\nL'Etolia \u00e8 stata originariamente abitata dai popoli dei Cureti e dei Lelegi, ma in epoca arcaica i Greci dell'Elide, guidati dall'eponimo Etolo, vi fondarono numerose colonie. Gli Etoli presero parte alla Guerra di Troia, sotto il comando di re Toante, alleato di Agamennone ed a sua volta capo della coalizione achea.\nNei tempi antichi, gli Etoli formarono una lega unita, che presto divenne una potente alleanza militare; essa si form\u00f2 tra le citt\u00e0 dell'Etolia nel corso del IV secolo a.C., durante il regno di Filippo II di Macedonia (che intendeva approfittare della disunione tra le p\u00f2leis greche per soggiogarle al proprio dominio), come patto di non aggressione e reciproco aiuto, divenendo cos\u00ec un'avversaria formidabile della potente monarchia macedone e della pi\u00f9 antica Lega achea. Quest'ultima fu una delle pi\u00f9 efficaci istituzioni politico-militari venutesi a formare nella Grecia del tempo.\nLa Lega etolica esisteva ancora quando, circa centocinquant'anni pi\u00f9 tardi, i Romani intrapresero una guerra contro Antioco III di Siria. Essa prese parte contro Roma, e quando Antioco fu sconfitto nel 189 a.C., l'Etolia entr\u00f2 virtualmente a far parte della sfera d'influenza della \"Res Publica\" italica.\nA seguito della conquista degli Achei da parte del console Lucio Mummio Acaico (146 a.C.), l'Etolia fu annessa ai domini romani nella provincia dell'Acaia.\nRimase sotto l'Impero romano per molti secoli, divenendo successivamente una delle province pi\u00f9 occidentali dell'Impero romano d'Oriente. La regione, tuttavia, risent\u00ec moltissimo della cattiva amministrazione dei nuovi dominatori, che la impoverirono pi\u00f9 di quanto lo fosse mai stata prima.\nDurante il Medioevo l'Etolia fece parte dell'Impero bizantino, e infine pass\u00f2 sotto il dominio dei Turchi Ottomani."}
{"id": "794541", "revid": "124577487", "url": "https://it.wikipedia.org/wiki?curid=794541", "title": "Anfibolo", "text": "Gli anfiboli sono un gruppo di minerali comuni delle rocce magmatiche e metamorfiche. Alcuni anfiboli insieme ai serpentini costituiscono gli asbesti, comunemente noti come amianti. A livello sistematico sono inquadrati nel supergruppo degli anfiboli.\nIl termine anfibolo venne coniato dall'abate Ren\u00e9-Just Ha\u00fcy nel 1801 e deriva dal greco \"amphiboles\" che significa \"ambiguo\" con allusione alla variet\u00e0 di aspetto dei vari anfiboli, ad esempio il colore passa dal bianco della tremolite al nero dell'orneblenda al verde dell'attinolite.\nQuesti minerali appartengono alla sottoclasse degli inosilicati a catena doppia. I principali sono monoclini e hanno formula generale molto complessa. Sono minerali idrati e cristallizzano solo in presenza di acqua.\nStruttura e composizione.\nLa formula cristallochimica generale del gruppo degli anfiboli pu\u00f2 essere espressa dalla formula generale W0-1X2Y5Z8O22(OH,F)2, dove:\nLa struttura degli anfiboli \u00e8 caratterizzata da una doppia catena di tetraedri &lt;chem&gt;(Si4O11)^6-&lt;/chem&gt;parallela all'asse c collegate a un nastro di ottaedri. Le unit\u00e0 sono composte da silicio al centro e degli atomi di ossigeno ai vertici, i quali collegano due o tre vertici di altre unit\u00e0. Le due catene sono legate dagli altri elementi presenti (che possono essere sostituiti formando delle specie isomorfe) che occupano i siti cationici e nel complesso costruiscono un'impalcatura a t-o-t (tetraedro-ottaedro-tetraedro), di ampiezza doppia alla struttura t-o-t del pirosseno. Inoltre la presenza del gruppo OH, caratteristica di questo gruppo, causa una diminuzione di stabilit\u00e0 termica rispetto ai pirosseni e determina la decomposizione degli anfiboli in minerali anidri (spesso pirosseni) ad elevate temperature. Se nel fuso o nei fluidi metamorfici \u00e8 presente acqua i pirosseni di formazione precoce possono reagire con questa fase a temperature inferiori per formare anfiboli.\nGli anfiboli cristallizzano nei sistemi cristallini rombico e monoclino in prismi allungati, ed \u00e8 caratteristico il doppio sistema di tracce di sfaldatura che si intersecano secondo angoli di 124\u00b0 visibili nelle facce (001).\nIl colore \u00e8 variabile di minerale in minerale secondo la composizione chimica: ad esempio la tremolite essendo ricca di magnesio presenta un colore verde chiaro, mentre la ferro-actinolite ha un colore nero-verdastro per la presenza importante di ferro.\nPresentano lucentezza vitrea e durezza variabile (da 5 a 6).\nIn microscopia ottica, molti anfiboli si distinguono per il forte pleocroismo e per il piccolo angolo di estinzione. Queste caratteristiche li distinguono dai pirosseni.\nOrigine e giacitura.\nGli anfiboli sono i minerali femici prevalenti in rocce magmatiche a medio contenuto di &lt;chem&gt;SiO2&lt;/chem&gt;e in rocce metamorfiche di condizioni di pressione e temperatura intermedie. A maggiori temperature gli anfiboli si trasformano in pirosseni perdendo acqua, e a temperature minori in fillosilicati (talco, clorite o biotite) aumentando il contenuto in acqua.\nGli anfiboli possono avere origine primaria o secondaria. I primi, come l'orneblenda, sono minerali di origine magmatica e appaiono come costituenti di rocce magmatiche come granito, diorite e andesite; quelli secondari invece hanno origine metamorfica e si trovano ad esempio nei marmi come risultato di un metamorfismo di contatto (come la tremolite), oppure per trasformazione della augite per metamofismo regionale (actinolite).\nGli anfiboli contenenti calcio, se associati a talco, si trovano nelle rocce ricche di ferro e magnesio (rocce ultrafemiche), se, invece, con diopside e forsterite, si trovano in rocce metamorfiche di contatto.\nGli anfiboli contenenti sodio si trovano in rocce metamorfiche generate a bassa temperatura.\nUtilizzi.\nGli anfiboli hanno generalmente un interesse scientifico e collezionistico, eccezion fatta per la nefrite utilizzata come pietra ornamentale e l'amianto e la crocidolite utilizzata un tempo per la preparazione di anticombustibili e di coibenti termici, ma di recente vietati perch\u00e9 molto dannosi alla salute. Alcuni di essi sono stati impiegati in passato per realizzare tessuti ignifughi, in virt\u00f9 della facilit\u00e0 con la quale si possono filare e del loro elevato punto di fusione.\nSistematica.\nLa classificazione degli anfiboli, vista la complessit\u00e0 della loro struttura, \u00e8 un'operazione difficoltosa. Il compito \u00e8 portato avanti da apposito sottocomitato dell'IMA. La pi\u00f9 recente (risalente al 2012) prevede un supergruppo diviso in due gruppi a loro volta suddivisi in vari sottogruppi.\nLa formula chimica generale del supergruppo degli anfiboli \u00e8: \"AB\"2\"C\"5\"T\"8O22\"W\"2 dove:\nIl supergruppo dell'anfibolo \u00e8 suddiviso nei seguenti gruppi e sottogruppi:\nLa classificazione precedente, risalente al 2003, prevedeva la suddivisione nei seguenti cinque gruppi:\nSerie mineralogiche e formule chimiche.\nSerie Ortorombica\nSerie Monoclina\nDescrizioni.\nI membri di queste serie variano molto nelle propriet\u00e0 e nell'aspetto generale a seconda delle differenti composizioni chimiche.\nL'antofillite si presenta ocra, con masse lamellari o fibrose di orneblenda in micacisti trovate a Kongsberg in Norvegia e in altre localit\u00e0. La gedrite \u00e8 una specie dello stesso gruppo dell'antofillite con sostituzioni isomorfe di Alluminio, mentre la kupferite \u00e8 una variet\u00e0 verde intensa trovata in Russia e contenente Ferro.\nL'orneblenda \u00e8 un costituente importante di molte rocce ignee e dell'anfibolite formata per metamorfismo del basalto.\nL'actinolite \u00e8 un membro importante e comune delle serie monocline e forma gruppi radiali di cristalli aciculari di colore verde brillante o grigio verde. Si presenta frequentemente come un componente di scisti verdi.\nIl glaucofane, la crocidolite, la riebeckite e l'arfvedsonite formano un gruppo speciale di anfiboli alcalini. I primi due sono minerali fibrosi blu, con il glaucofane presente negli scisti blu e la crocidolite (amianto blu) in formazioni ferrifere; entrambi derivano da processi metamorfici regionali. Gli ultimi due sono minerali verde scuro che si presentano come costituenti originali di rocce ignee ricce di sodio, come nefelina-sienite e fonolite.\nLa pargasite \u00e8 un raro anfibolo del gruppo degli anfiboli calcici ricco di magnesio, solitamente presente nelle rocce ultrafemiche. Per esempio si trova in rari xenoliti del mantello, trasportati dalla kimberlite. \u00c8 duro, denso, nero e solitamente idiomorfo, con un pleocroismo rosso-marrone quando osservato in sezione sottile per osservazione con microscopio da petrografia."}
{"id": "794546", "revid": "226458", "url": "https://it.wikipedia.org/wiki?curid=794546", "title": "Consulta dei cittadini sammarinesi all'estero", "text": "La Consulta dei cittadini sammarinesi all'estero \u00e8 l'organismo che mette in collegamento le Istituzioni dello Stato ed i cittadini sammarinesi all'estero.\nScopi ed obiettivi della Consulta sono:\nOrganizzazione.\nLa Consulta dei cittadini sammarinesi all'estero al suo interno \u00e8 strutturata nel seguente modo:"}
{"id": "794550", "revid": "125657222", "url": "https://it.wikipedia.org/wiki?curid=794550", "title": "Monastero di Gelati", "text": "Il monastero di Gelati \u00e8 un monastero che si trova vicino a Kutaisi, nella regione di Imereti, in Georgia. \nLa storia.\nVenne fondato dal re georgiano Davide II di Georgia, detto \"Il Costruttore\", nel 1106, ma fu completato solo dal figlio di questi Demetrio. Per lungo tempo il monastero rimase uno dei principali centri culturali della Georgia medievale. Era dotato di un'accademia in cui lavoravano i maggiori scienziati del paese, soprattutto teologi e filosofi, molti dei quali prima avevano studiato o lavorato all'estero, soprattutto a Costantinopoli. Tale era la fama raggiunta da questa accademia, che i contemporanei la chiamavano \"la nuova Grecia\" o \"il secondo Monte Athos\".\nLe chiese del monastero.\nAll'interno del monastero, vi \u00e8 la chiesa della Nativit\u00e0 e due chiese pi\u00f9 piccole: la chiesa di San Nicola e quella di San Giorgio.\nNel monastero si trovano molti affreschi e manoscritti di et\u00e0 compresa fra il XII e il XVII secolo. Oltre a ci\u00f2, qui si trova la tomba di uno dei pi\u00f9 grandi re georgiani, il fondatore del monastero David il Costruttore (\"Davit Agmashenebeli\" in georgiano). Gli affreschi risalgono per lo pi\u00f9 ai secoli XVI e XVII.\nPatrimonio dell'umanit\u00e0.\nNel 1994 il monastero di Gelati \u00e8 stato inserito nell'elenco dei patrimoni dell'umanit\u00e0 dell'UNESCO, insieme alla vicina cattedrale di Bagrati. Quest'ultima, dopo aver subito un invasivo intervento ricostruttivo che, a detta dell'UNESCO, ne ha minato l'autenticit\u00e0 storica, \u00e8 stata rimossa dal patrimonio il 9 luglio 2017."}
{"id": "794566", "revid": "1566286", "url": "https://it.wikipedia.org/wiki?curid=794566", "title": "Tito Larriva", "text": "Biografia.\nLarriva crebbe a Fairbanks, in Alaska ed a El Paso, in Texas. Da bambino impar\u00f2 a suonare il flauto ed il violino. Dopo aver tenuto conto della possibilit\u00e0 di studiare all'universit\u00e0 Yale, si trasfer\u00ec a Los Angeles, in California a met\u00e0 degli anni settanta.\nLarriva era la voce ed il chitarrista della band punk dei Plugz durante gli anni settanta, dei Los Cruzados negli anni ottanta, degli Psychotic Aztecs e dei Tito &amp; Tarantula. Form\u00f2 i Plugz a Los Angeles, nel 1978. Nonostante la band non ebbe mai un grande successo commerciale, la loro presenza durante la nascita del punk della West Coast ha assicurato la loro influenza sulle generazioni successive di rock band. L'etichetta di registrazione Rhino comprese il loro ruolo nella scena musicale di Los Angeles, includendo la loro versione di \"La Bamba\" nell'album \"We're Desperate: the L.A. Scene (1976-79)\". I Plugz realizzarono due album, \"Electrify me\" del 1978 e \"Better luck\" del 1981. Contribuirono anche alla colonna sonora del film \"Repo Man - Il recuperatore\" e suonarono con Bob Dylan nel programma \"Late Night with David Letterman\" nel 1984.\nAllo scioglimento dei Plugz, Larriva e altri due membri della band formarono i Los Cruzados nel 1984. Partecip\u00f2 al gruppo anche Steven Hufsteter (originariamente dei Dickies). I Los Cruzados vennero acclamati e si classificarono al pari degli INXS e dei Fleetwood Mac. Realizzarono un album omonimo nel 1985. Nel 1987 realizzarono \"After dark\" con il nuovo chitarrista Marshall Rohner. La band si sciolse nel 1988, ma Larriva avrebbe continuato a suonare con Hufsteter nella sua band successiva, Tito &amp; Tarantula.\nI Tito &amp; Tarantula iniziarono come una band improvvisata che incorporava i sound del momento. \"Noi abbiamo sempre avuto una sorta di legge non detta\", afferm\u00f2 Larriva al Tucson Weekly nel 1997 \"e la regola \u00e8 che ognuno suona meglio di quanto vorrebbe. La band non si fermer\u00e0 mai\". Il gruppo realizz\u00f2 il proprio album di debutto, \"Tarantism\", nel 1997, seguito da \"Hungy Sally &amp; Other Killer Lullabies\", nel 1999, \"Little Bitch\", nel 2000 e \"Andalucia\", nel 2002.\nGli Psychotic Aztecs, composti da Larriva come voce, John Avila al basso, Oingo Boingo , Johnny Vatos Hernandez alla batteria e Steve Hufsteter alla chitarra, iniziarono con una sessione di registrazione al Grita! Records di Los Angeles e terminarono con l'album \"Santa Sangre\", realizzato nel 1999.\nSpesso Larriva recita al fianco del suo amico regista Robert Rodriguez: \u00e8 apparso in molte delle sue pellicole, come \"Desperado\", \"Dal tramonto all'alba\" e \"C'era una volta in Messico\"."}
{"id": "794571", "revid": "1714743", "url": "https://it.wikipedia.org/wiki?curid=794571", "title": "Garc\u00eda I S\u00e1nchez di Navarra", "text": "Origine.\nFiglio del re di Pamplona, Sancho I Garc\u00e9s e di Toda di Navarra, figlia di Aznar S\u00e1nchez, signore di Larraun, e di Onneca Fort\u00fanez, figlia del re di Navarra Fortunato Garc\u00e9s, della famiglia Arista (In lui venivano riunite le due dinastie di Navarra: la Jimena, da parte di padre e la Arista, da parte di madre).\nEra anche cugino dell'emiro e poi califfo di al-Andalus, \u02bfAbd al-Ra\u1e25m\u0101n III; infatti la madre, Toda, era la sorellastra uterina del padre di \u02bfAbd al-Ra\u1e25m\u0101n III, Mu\u1e25ammad, figlio di Onneca Fortunez e del suo primo marito, l'emiro di al-Andalus, \u02bfAbd All\u0101h ibn Mu\u1e25ammad mentre Toda era figlia di Onneca Fortunez e del suo secondo marito, Aznar S\u00e1nchez.\nBiografia.\nNel 922, dopo che il padre aveva occupato militarmente la contea di Aragona, per evitare una guerra fu promesso in matrimonio ad Andregoto Gal\u00edndez, figlia del defunto conte di Aragona, Galindo II Azn\u00e1rez, bench\u00e9 fosse molto pi\u00f9 giovane della futura sposa. Il matrimonio fu poi celebrato nel 933.\nQuando il padre mor\u00ec, nel 925, gli subentr\u00f2 nel titolo di re di Navarra, ma essendo bambino, divenne reggente la madre, Toda Azn\u00e1rez, assieme allo zio, Jimeno, il quale per\u00f2 assunse il titolo regale (Jimeno II), e di fatto regno sulla Navarra, sino alla morte.Alla sua morte, nel 931, il fratellastro, \u00cd\u00f1igo Garc\u00e9s (ca. 860-ca. 933), che era stato co-regnante del re Fortunato Garc\u00e9s, gli subentr\u00f2 nella tutela del nipote, assieme alla cognata Toda, ma dopo due anni, la madre di Garcia I Sanchez, Toda, gli sottrasse l'incarico e fu reggente unica sino al 934, in cui Garcia Divenne maggiorenne.\nEgli eredit\u00f2 un possedimento debole, poich\u00e9 il padre era stato sconfitto da Abd al-Rahman III, califfo omayyade di Cordova e la capitale Pamplona era stata saccheggiata nel 924.\nL'emirato di al-Andalus, invece, sotto la guida di \u02bfAbd al-Ra\u1e25m\u0101n III (sottomettendo e fondendo tutte la razze di Spagna, arabi, spagnoli e berberi, aveva ottenuto una nazione unita che gli aveva permesso di riprendere la roccaforte di Bobastro, sottomettere Ibn Marw\u0101n (930) e, nel 932 riconquistare Toledo), si era irrobustito e nel 929 era diventato califfato, e nel 934 aveva umiliato la reggente sua madre Toda, imponendogli un formale atto di sottomissione.\nNel 937, assieme a sua madre, Toda, dovette nuovamente fare atto di vassallaggio al califfo di al-Andalus \u02bfAbd al-Ra\u1e25m\u0101n III.\nNel 939, si alle\u00f2 col re di Le\u00f3n Ramiro II, che al comando di truppe leonesi, asturiane galiziane e castigliane impart\u00ec una dura disfatta ad \u02bfAbd al-Ra\u1e25m\u0101n III nella Battaglia di Simancas, dopo la quale \u02bfAbd al-Ra\u1e25m\u0101n III, \"al-N\u0101\u1e63ir li-d\u012bn All\u0101h\" \"(difensore della fede)\" non volle pi\u00f9 partecipare in prima persona alle operazioni belliche cui quasi sempre aveva presenziato per i gravi pericoli corsi.\nNel 940 il califfo, Abd al-Rahman III, dopo la cocente sconfitta dell'anno prima (939, Battaglia di Simancas), intervenne sul re di Pamplona, Garc\u00eda I S\u00e1nchez di Navarra, affinch\u00e9 ripudiasse la moglie, la contessa d'Aragona, Andregoto Gal\u00edndez, per non avere troppo stretti legami tra i vari regni e contee cristiane. Il matrimonio con Andregoto venne annullato e forse, nello stesso anno, Garc\u00eda, che aveva mantenuto il controllo diretto della contea di Aragona, pass\u00f2 a seconde nozze con Teresa di Le\u00f3n, figlia del re di Le\u00f3n Ramiro II.\nNel 958, fu coinvolto nella guerra civile leonese tra Sancho il Grosso e Ordo\u00f1o IV: il re di Le\u00f3n, Sancho I il Grosso, figlio di Ramiro II e di Urraca di Navarra, era stato deposto dai nobili Leonessi e Castigliani a favore di Ordo\u00f1o IV, figlio di Alfonso IV di Le\u00f3n e di Onneca di Navarra; entrambi erano nipoti di Toda, la madre di Garcia.\nSancho chiese aiuto alla nonna che glielo concesse riuscendo a farsi ricevere, assieme al figlio Garc\u00eda ed al nipote Sancho, a Cordova, alla corte del califfo \u02bfAbd al-Ra\u1e25m\u0101n III, dove Sancho, garante Garc\u00eda, in cambio dell'aiuto delle truppe di al-Andalus, promise che se rientrava in possesso del trono, avrebbe consegnato al califfo dieci castelli leonesi.\nNell'arco di due anni Sancho, anche con l'aiuto efficace di Garc\u00eda I S\u00e1nchez, che cattur\u00f2 il conte di Castiglia, Ferdinando Gonzales, riconquist\u00f2 il trono, ma non consegnava i castelli; anzi approfittando della morte di \u02bfAbd al-Ra\u1e25m\u0101n III, Sancho e Garcia diedero ad intendere che non volevano rispettare l'impegno preso.\nAllora il nuovo califfo, al-\u1e24akam II, dichiar\u00f2 guerra ai regni cristiani ed invadendo e saccheggiando Le\u00f3n, Castiglia e Navarra, costrinse i rispettivi sovrani, Sancho I, Fern\u00e1n Gonz\u00e1lez e Garc\u00eda S\u00e1nchez I, imitati subito dopo dai conti di Barcellona, Mir\u00f2 ed il fratello Borrell II, a chiedere la pace (963).\nMor\u00ec il 22 febbraio 970; in ambedue i titoli gli successe il figlio Sancho Abarca, che era gi\u00e0 il titolare della contea d'Aragona.Secondo il codice di Roda, Garcia fu inumato nella chiesa di Santo Stefano, a Villamayor de Monjard\u00edn.\nDiscendenza.\nGarcia e Andregoto ebbero un figlio:\nMentre Garcia e Teresa ebbero due (o tre) figli:"}
{"id": "794576", "revid": "108718399", "url": "https://it.wikipedia.org/wiki?curid=794576", "title": "Societ\u00e0 fiduciaria", "text": " \nLa societ\u00e0 fiduciaria \u00e8 un'impresa che assume l'impegno di amministrare i beni per conto terzi, la rappresentanza di titolari di azioni e/o obbligazioni o l'organizzazione contabile di aziende appartenenti a terzi.\nLa gestione fiduciaria consiste nella amministrazione, con o senza intestazione alla societ\u00e0, di attivit\u00e0 patrimoniali e finanziarie, appartenenti a terzi; la titolarit\u00e0 di esse rimane in capo all'affidante. La societ\u00e0 fiduciaria \u00e8 sottoposta a vigilanza.\nSi tratta di una societ\u00e0 che per svolgere la propria attivit\u00e0 (fiduciaria e di revisione) necessita di apposita autorizzazione emanata con decreto ministeriale del Ministero dello Sviluppo Economico e con il parere favorevole del Ministero della Giustizia, verificati i requisiti previsti dal DM 16.1.1995 (Pubblicato nella Gazz. Uff. 4 febbraio 1995, n. 29, S.O.). \u00c8 sottoposta ad autorit\u00e0 di vigilanza del Ministero per lo Sviluppo Economico.\nEffetti giuridici.\nL'affidamento delle attivit\u00e0 con intestazione alla societ\u00e0 fiduciaria comporta l'amministrazione di queste e la loro registrazione in conti separati \"i conti d'ordine\" e pertanto \nLo strumento fiduciario nasce per avere l'opportunit\u00e0 di affidare, a una impresa istituzionalmente riconosciuta e vigilata, attivit\u00e0 diverse per molti motivi: pur essendo tipicamente utilizzato da chi non vuole apparire come socio in societ\u00e0 di capitali e non rendere pubblico quindi il suo nome, ferma restando la trasparenza nei confronti delle Autorit\u00e0, negli anni (dal 1939) l'istituto si \u00e8 sviluppato ed \u00e8 divenuto strumento molto utile alla gestione di patti di sindacato e parasociali, escrow agreement, vincoli, pegni, compromessi, trasferimenti generazionali, costituzione diritti a favore di beneficiari, ecc, ma anche e soprattutto strumento di semplificazione amministrativa. Con l'affidamento delle attivit\u00e0 oggetto di accordi tra le parti, al terzo societ\u00e0 fiduciaria, si pu\u00f2 generare un automatismo nella esecuzione degli adempimenti correlati al rispetto delle obbligazioni reciprocamente assunte.\nInoltre, la societ\u00e0 fiduciaria ha un ruolo importante, come sostituto d'imposta, nella gestione dei redditi derivanti dalle attivit\u00e0 dalla medesima amministrate, soprattutto per le attivit\u00e0 patrimoniali e finanziarie estere, consentendo al contribuente di semplificare la gestione amministrativa della propria posizione fiscale, nel totale rispetto delle prescrizioni normative e regolamentari.\nCon il Decreto Legislativo n. 141/2010, ancora in attesa delle disposizioni attuative, \u00e8 previsto che le societ\u00e0 fiduciarie dotate di particolari requisiti, possano iscriversi a un elenco speciale presso la Banca d'Italia ed essere sottoposte a vigilanza da quest'ultima, relativamente alla sola normativa antiririclaggio, rimanendo sottoposte a vigilanza del Ministero per lo Sviluppo Economico relativamente all'attivit\u00e0 propria.\nDecreto Legislativo n. 415 del 1996.\nLa regolamentazione ha stabilito solo per le societ\u00e0 fiduciarie \"di gestione\" e non per quelle \"statiche\":\nL'articolo 199 del D. Lgs. N. 58 del 1998 integra e coordina le previgenti norme in materia di attivit\u00e0 e mercati finanziari e fa salve le disposizioni dell'articolo 60, quarto comma, del D. Lgs. 415 del 1996 sui limitati margini operativi delle societ\u00e0 fiduciarie, sino alla loro riforma organica.\nDecreto Legislativo 13 agosto 2010, n. 141.\nil Decreto prevede, in attesa delle disposizioni attuative, che le societ\u00e0 fiduciarie con particolari requisiti dimensionali o assetti proprietari, si iscrivano ad un elenco speciale presso la Banca d'Italia. In ragione di tale previsione le societ\u00e0 fiduciarie saranno sottoposte a doppia autorizzazione, una rilasciata dal Ministero per lo Sviluppo Economico, relativamente all'attivit\u00e0 propria, l'altra da Banca d'Italia, per accedere alla iscrizione anzidetta. Le fiduciarie iscritte saranno pertanto sottoposte alla vigilanza da parte della Banca d'Italia sul rispetto della normativa antiririclaggio. \nNon essendo ancora state emanate, a tutto il 2014, le disposizioni attuative, le societ\u00e0 fiduciarie in possesso dei requisiti previsti dal Decreto, scontano ancora la permanenza in una sorta di limbo giuridico."}
{"id": "794578", "revid": "547034", "url": "https://it.wikipedia.org/wiki?curid=794578", "title": "S\u00e9r\u00e9nade m\u00e9lancolique", "text": "S\u00e9r\u00e9nade m\u00e9lancolique op. 26 \u00e8 un brano di P\u00ebtr Il'i\u010d \u010cajkovskij per violino e orchestra.\nStoria.\n\u010caikovskij conobbe il violinista Leopold Auer, all'epoca gi\u00e0 insegnante del Conservatorio di San Pietroburgo, nel gennaio del 1875 nel salotto di Nikolai Rubinstein. \u010caikovskij comunque ne aveva apprezzato le qualit\u00e0 musicali, avendolo gi\u00e0 ascoltato suonare: in una recensione di un concerto del 1874 ne aveva infatti decantato \u00abla grande espressivit\u00e0 e la ricercata finezza e poesia dell'interpretazione\u00bb.\nIn seguito all'incontro \u010caikovskij scrisse per Auer la \"S\u00e9r\u00e9nade m\u00e9lancolique\" (non \u00e8 chiaro se Auer stesso ne avesse commissionato la composizione), completata gi\u00e0 nel febbraio come testimonia lo stesso \u010caikovskij in una lettera al fratello Modest. Da poco \u010caikovskij aveva terminato la composizione anche del suo Concerto per pianoforte n. 1.\nNonostante Auer ne fosse il dedicatario, la \"S\u00e9r\u00e9nade\" fu tenuta a battesimo da Adolf Brodsky a Mosca per la Societ\u00e0 Musicale Russa il 16 gennaio 1876. Auer esegu\u00ec il brano per la prima volta nel novembre dello stesso anno a San Pietroburgo. Nel 1881, in seguito alle riserve espresse da Auer sul Concerto per violino (a lui dedicato e che si rifiut\u00f2 di eseguire), \u010caikovskij cancell\u00f2 virtualmente la dedica ad Auer anche dalla \"S\u00e9r\u00e9nade,\" anche se nel frattempo il brano era gi\u00e0 stato pubblicato.\nLa \"S\u00e9r\u00e9nade m\u00e9lancolique\" venne pubblicata per la prima volta da Jurgenson a Mosca nel 1876 nella versione per violino e pianoforte dell'autore. Separatamente furono pubblicate anche le parti staccate per l'orchestra. La partitura completa venne data alle stampe solo nel 1879, dopo che il brano aveva cominciato a circolare ed essere eseguito anche in Europa (tra gli altri anche da Pablo de Sarasate al Crystal Palace di Londra sotto la direzione di August Manns).\nStruttura.\nSi tratta di un'opera minore del maestro russo, ma di piacevole ascolto. Dopo una breve introduzione iniziale il violino intona il canto di una canzone a cui si accompagnano gli archi ed i corni che ripetono il motivo dominante di questa piccola composizione. Nel prosieguo il violino si libra in volo implorando, dando spazio ad alcuni trilli per poi ritornare alla met\u00e0 della composizione al suo tema primario accompagnato stavolta dai flauti che ne ripetono il canto. Il violino man mano, quasi a fil di voce, s'avvia lentamente verso la conclusione finale.\nIl brano \u00e8 in un unico movimento di 207 battute ed \u00e8 nella tonalit\u00e0 di si bemolle minore. L'indicazione di tempo \u00e8 \"Andante\"."}
{"id": "794579", "revid": "124739201", "url": "https://it.wikipedia.org/wiki?curid=794579", "title": "Eclogite", "text": "L'eclogite \u00e8 una roccia metamorfica di composizione basica. \nLe eclogiti non devono contenere plagioclasio; sono composte principalmente da omfacite (pirosseno sodico) e granato (almandino), alcune eclogiti di bassa temperatura possono contenere minerali idrati come la fengite, il glaucofane e la zoisite.\nEtimologia.\nll termine fu coniato da Ha\u00fcy nel 1822 e viene dal greco eklog\u1e17 = scelta.\nGenesi delle eclogiti.\nPer capire la genesi delle eclogiti \u00e8 utile considerare due fattori principali:&lt;br&gt;\n1) La composizione delle eclogiti \u00e8 di tipo basaltico, ma la loro densit\u00e0 \u00e8 molto elevata (circa 3,5 g/cm3). Questo implica pressioni molto elevate durante la loro genesi.&lt;br&gt;\n2) I minerali presenti sono anidri, quindi durante la genesi i valori di pressione dell'acqua erano molto bassi.\nEntrambe le condizioni sono, inoltre, verificate da dati sperimentali.\nL'alta pressione durante la genesi \u00e8 confermata dalla presenza dell'omphacite, clinopirosseno di alta pressione che si forma dalla reazione\nLe basse pressioni dell'acqua sono state verificate da varie prove sperimentali, che hanno inoltre mostrato che aumentando la presenza dell'acqua, a parit\u00e0 di condizione, si passa a facies anfibolitica o facies a scisti verdi.\nL'ambiente geodinamico principale di formazione delle eclogiti sono le zone di collisione tra placche, all'interno della crosta subdotta.\nClassificazione.\nLe eclogiti possono essere classificate in tre categorie:\nLa differenza tra le eclogiti A e le eclogiti B e C \u00e8 data dalla presenza di minerali idrati nelle ultime. Questo fatto \u00e8 dovuto a reazioni di idratazione successive o alla presenza di piccole quantit\u00e0 di acqua durante il metamorfismo.\nImportanza dell'eclogite.\nL'eclogite \u00e8 una roccia rara ed importante perch\u00e9 si forma solo in condizioni di alte pressioni relativamente anomale nelle altre rocce e tipiche invece del mantello o della parte inferiore della crosta continentale quando questa \u00e8 inspessita dai processi di collisione continentale che portano ad esempio alla formazione delle catene montuose.\nLe eclogiti aiutano nella ricostruzione dei processi della tettonica a placche; infatti molte si formano da crosta oceanica subdotta fino a oltre 35 km di profondit\u00e0 e successivamente riportata sulla superficie.\nPer la loro natura di rocce di alta pressione le eclogiti sono instabili e durante la riesumazione spesso subiscono metamorfismo retrogrado. Possiamo quindi trovare plagioclasio e anfibolo che crescono sul pirosseno primario sostituendolo progressivamente. In alcuni casi estremi, in cui si abbia sufficiente presenza di acqua, possiamo avere anche una retrocessione maggiore, con il passaggio in facies anfibolitica o facies granulitica. Alcune rarissime eclogiti di pressione ultra-alta si riconoscono per la presenza di coesite o diamanti.\nDistribuzione delle eclogiti.\nNelle Alpi occidentali formano lenti e banchi di modeste estensioni (di solito non pi\u00f9 di qualche centinaio di m) e sono spesso associate a eclogiti glaucofaniche e glaucofaniti e pi\u00f9 o meno retrocesse in facies a scisti verdi. Ecco un elenco non esaustivo degli affioramenti di eclogiti in Italia:\nXenoliti di eclogite si trovano nei camini kimberlitici del Sudafrica, della Russia e del Canada. Si trovano inoltre in terreni granulitici come quelli dell'Australia centrale che, dopo essere stati sottoposti a pressioni superiori ai 15 kbar, hanno subito una rapida riesumazione (in meno di 10 milioni di anni)."}
{"id": "794584", "revid": "767487", "url": "https://it.wikipedia.org/wiki?curid=794584", "title": "Fotogenia", "text": "La fotogenia \u00e8 la capacit\u00e0 di maggiorazione estetica della realt\u00e0 che si ottiene attraverso le fotografie e le immagini cinematografiche.\nPer ottenere l'effetto di fotogenia e dotare le immagini di qualit\u00e0 fotogeniche, occorre essere in grado di cogliere la bellezza gi\u00e0 presente in ci\u00f2 che viene immortalato o filmato.\nLa parola \"fotogenia\" era inizialmente rivolta esclusivamente alla fotografia, e fu introdotta per la prima volta nel 1917 dalla scrittrice Colette anche in ambito cinematografico, e a partire dagli anni venti, questo concetto assume una posizione centrale nell'ambito del dibattito teorico francese relativo al cinema. In ambito cinematografico tale termine \u00e8 sinonimo di \"cinematografabilit\u00e0\".\nFotogenia fotografica.\nIn ambito strettamente fotografico la fotogenia \u00e8 ritenuta una qualit\u00e0 di alcuni soggetti che consente loro di ben apparire quando vengono immortalati in un'immagine fotografica.\nLa fotogenia fotografica non \u00e8 un concetto soggettivo o arbitrario, ma una regola in grado di valorizzare la bellezza cos\u00ec come viene intesa dalle concezioni culturali vigenti. Alcune caratteristiche di una persona ne determinano anche la buona riuscita o meno su una foto, e quindi anche un bel viso potrebbe risultare \"sgradevole\" se immortalato su di un'immagine. Esistono delle precise tecniche per fare in modo che ci\u00f2 che viene \"ritratto\" in foto risulti piacevole agli occhi di chi osserva.\nFotogenia cinematografica.\nLa fotogenia pu\u00f2 riguardare qualunque aspetto dell'immagine cinematografica: qualit\u00e0 plastiche, compositive, di illuminazione, tutto ci\u00f2 che riguarda la fotografia cinematografica, ma anche le caratteristiche che un attore e un'attrice devono possedere per ben apparire sullo schermo cinematografico: nel 1924 il teorico Pierre Henry, riferendosi alle attrici, scrive che \u00ab\"la bellezza fotogenica ideale \u00e8 quella che 'rende' ugualmente bene sotto ogni angolazione immaginabile e non ha bisogno di illuminazioni particolari per essere valorizzata\"\u00bb.\nIl dibattito teorico degli anni dieci e venti.\nTeoria della Fotogenia secondo Delluc.\nPer Louis Delluc la fotogenia \u00e8 una qualit\u00e0 presente naturalmente nelle cose e negli esseri ma che risulta evidenziata e accresciuta dalla riproduzione fotografica e cinematografica; per Delluc non solo occorre essere capaci di cogliere la bellezza fotogenica di ci\u00f2 che viene ripreso o fotografato, ma soprattutto occorre individuare quegli oggetti, quegli individui e quei fenomeni dotati di tale bellezza.\nLa fotogenia \u00e8 dunque un tipo di \"bellezza\" presente nei soggetti e negli oggetti ripresi o fotografati. Per bellezza fotogenica Delluc indica la semplicit\u00e0, la naturalezza e l'assenza di un'intenzione artistica troppo esibita e consapevole. Per ottenere questa bellezza servono lo sguardo e la decisione di un operatore capace di orientare la macchina da presa, cio\u00e8 di riconoscere l'aspetto fotogenico delle cose. Delluc fa capire di preferire i cinegiornali e i documentari agli altri tipi di film proprio perch\u00e9 la bellezza del cinema sta nel saper cogliere il lato fotogenico della realt\u00e0, e realt\u00e0, semplicit\u00e0 e naturalezza si trovano soprattutto in quei film privi di finzione scenica e di manipolazione delle immagini. In questo senso cinema e fotografia sono arti visive che vanno oltre l'arte diventando, di fatto, vita.\nTeoria della Fotogenia secondo Epstein.\nJean Epstein descrive la fotogenia come qualit\u00e0 specificamente cinematografica: la fotogenia, per Epstein, \u00e8 l'essenza stessa del cinema. Epstein dapprima considera fotogenico ogni aspetto delle cose e degli esseri che aumenta di bellezza attraverso la riproduzione cinematografica, e poi precisa che, a suo avviso, la fotogenia appartiene solo agli aspetti mobili delle cose, degli esseri e dei fenomeni.\nPer Epstein, infatti, il cinema deve mostrare la continuit\u00e0 variabile delle forme, il continuo trasformarsi del mondo, sotto la spinta del movimento proprio e di quello della cinepresa. Inoltre, se per Delluc il film deve diventare \"naturale\" fino a confondersi con la natura stessa, per Epstein la macchina da presa trasforma profondamente la realt\u00e0 e produce visioni che non hanno nulla di naturale. Il cinema, dunque, \u00e8 \"altamente soprannaturale\", e consente di provare percezioni e sensazioni che nella realt\u00e0 non sarebbe possibile provare: per Epstein \u00e8 proprio questa la bellezza fotogenica del cinema. Epstein, inoltre, non si oppone alla manipolazione dell'immagine cinematografica, perch\u00e9 tali manipolazioni possono portare all'aumento della bellezza fotogenica, facendo provare allo spettatore ulteriori nuove percezioni che nella realt\u00e0 non riuscirebbe a cogliere. Un movimento mostrato a ralenti, ad esempio, pu\u00f2 intensificare l'aspetto drammatico di una scena o di una situazione reale gi\u00e0 drammatica di per s\u00e9; inoltre, sempre secondo Epstein, se si realizzasse un film in moto accelerato di una persona sotto processo, la verit\u00e0 trasparirebbe al di l\u00e0 delle sue parole, \"scritta\" in modo semplice, unico ed evidente, e non vi sarebbe ulteriore necessit\u00e0 di fare un processo e n\u00e9 di alcun'altra prova tranne che di quella fornita dalla \"profondit\u00e0\" dell'immagine.\nDifferenze tra Delluc e Epstein.\nLe concezioni di fotogenia di Delluc ed Epstein risultano molto influenzate dal loro modo di concepire il cinema.\nPer Delluc la fotogenia \u00e8 una qualit\u00e0 estetica naturalmente presente nel soggetto che viene ripreso (o fotografato), e il cinema ha la particolare caratteristica di restituircela in toto, senza condizionamenti culturali legati al nostro modo di concepire il mondo. Tutto ci\u00f2 \u00e8 possibile in quanto l'immagine cinematografica \u00e8 diretta, immediata, ha a che fare innanzitutto con la nostra percezione, e solo in un secondo momento con la nostra cognizione. Per Epstein, invece, il cinema produce visioni totalmente artificiali: l'immagine cinematografica \u00e8 un costrutto produttore di senso immediato del tutto differente all'immagine della realt\u00e0.\nPer Delluc un paesaggio \u00e8 fotogenico di per s\u00e9, mentre per Epstein lo \u00e8 nella misura in cui, attraverso il cinema, esprime uno stato d'animo. Per Epstein un paesaggio, come qualunque altra cosa reale, non pu\u00f2 intrinsecamente possedere la fotogenia: essa \u00e8 una qualit\u00e0 specifica dell'immagine cinematografica. Il cinema crea delle immagini che non preesistono, che esistono autonomamente (non derivano dalla natura come pensava Delluc), esistono per s\u00e9 stesse e sono tuttavia capaci di veicolare alcuni aspetti del mondo: quelli che Epstein definisce \"sentimenti\" (in questo caso il termine \u00e8 sinonimo di \"sensazioni\").\nSia per Epstein che per Delluc il dettaglio e il primo piano sono nel cinema altamente espressivi. Se per Delluc tale espressivit\u00e0 serve a restituirci in toto l'intero corpo, e quindi il primo piano e il dettaglio svolgerebbero il ruolo di sineddoche (cos\u00ec come il cinema altro non sarebbe che la sineddoche di un mondo reale finalmente riscoperto), per Epstein dal momento che il cinema non restituisce la percezione della realt\u00e0 (in quanto l'immagine filmica \u00e8 autonoma dal reale), \u00e8 possibile notare che i frammenti ripresi non restituiscono l'intero corpo. Se in natura una mano \u00e8 una parte di un individuo, al cinema la mano pu\u00f2 diventare essa stessa individuo, pu\u00f2 grazie alla fotogenia manifestare una personalit\u00e0, e pi\u00f9 \u00e8 rilevante il ruolo che recita pi\u00f9 si accentua la sua personalit\u00e0. Succede lo stesso per le parti o l'intero di animali, vegetali o oggetti con un significato \"morale\", ossia con caratteristiche estetiche rilevanti e dunque fotogeniche.\nLa fotogenia e l'ontologia dell'immagine.\nLa fotogenia \u00e8 una qualit\u00e0 in grado di preservare l'uomo dalla morte, o almeno da una seconda morte spirituale, attraverso il Transfert cine-fotografico che consente allo spettatore di identificarsi con ci\u00f2 che viene fotografato o filmato. Il transfert cine-fotografico funziona solo se c'\u00e8 bellezza fotogenica. Ne consegue che pi\u00f9 la rappresentazione cinematografica o fotografica corrisponde alla realt\u00e0, pi\u00f9 lo spettatore \u00e8 attratto da ci\u00f2 che osserva, e pi\u00f9 l'individuo mostrato in foto o sullo schermo pu\u00f2 essere preservato dalla morte: vivendo e morendo continuamente.\nA questo proposito, Andr\u00e9 Bazin parler\u00e0 di ontologia dell'immagine cine-fotografica e di come l'antico rito dell'imbalsamazione abbia avuto un ideale seguito prima nella pittura realista, poi nella fotografia e nel cinema.\nEdgar Morin: il doppio e la metamorfosi.\nIl sociologo Edgar Morin approfondisce ulteriormente questa questione, affermando che \u00e8 grazie al cinema se la maggiorazione estetica della realt\u00e0 consente all'individuo non solo di congelarsi nell'immortalit\u00e0 del mezzo filmico (il quale gli permette di rinascere ed esorcizzare la morte mediante il gi\u00e0 citato transfert cinematografico), ma di sdoppiarsi dal suo originale, assumere una vita indipendente dal suo referente reale, perch\u00e9, grazie alla fotogenia, il mezzo filmico pu\u00f2 rivelare due statuti:\nLa fotogenia, quindi, anche secondo Morin riguarda l'aspetto mobile delle cose, e fa in modo che anche un oggetto possa assumere forma umana, attraverso il processo dell'antropomorfismo.\nL'antropomorfismo, attraverso la rappresentazione del movimento dell'oggetto rappresentato, consente a quell'oggetto, se dotato di bellezza fotogenica, di diventare \"umano\", mediante il transfert dell'identificazione con l'oggetto da parte dello spettatore."}
{"id": "794592", "revid": "889336", "url": "https://it.wikipedia.org/wiki?curid=794592", "title": "Patata (alimento)", "text": "La patata \u00e8 un tubero commestibile ottenuto dalle piante della specie \"Solanum tuberosum\", molto utilizzato a scopo alimentare previa cottura.\nStoria.\nOriginaria delle Ande, la patata fu domesticata nella regione del lago Titicaca e divenne uno degli alimenti principali degli Inca, che ne svilupparono un gran numero di variet\u00e0 per adattarla ai diversi ambienti delle regioni da loro abitate.\nI primi europei a conoscere la patata furono i conquistadores spagnoli del Per\u00f9: la prima descrizione scritta della pianta risale al 1537. La patata giunse in Europa intorno alla met\u00e0 del XVI secolo: \u00e8 segnalata in Spagna nel 1573, un po' pi\u00f9 tardi nei Paesi Bassi e in Italia (allora possedimenti spagnoli), in Inghilterra nel 1588 (portatavi da Walter Raleigh), in Germania alla fine del secolo; in Italia venne chiamata \"tartuffolo\" o \"tartufo bianco\". Presente nei giardini botanici, a lungo il suo rilievo nell'agricoltura e nell'alimentazione fu marginale, e veniva considerata un cibo adatto prevalentemente agli animali. A sfavore della diffusione della patata giocavano vari fattori. Le prime variet\u00e0 importate dal Sudamerica erano poco adatte alla coltivazione nei climi europei e davano raccolti scarsi. L'aspetto del tubero, deforme e irregolare, agli occhi degli europei di allora appariva strano e antiestetico, e alcuni erboristi suggerirono che potesse provocare la lebbra. La patata non era citata nella Bibbia, e secondo alcuni religiosi ci\u00f2 significava che Dio non intendeva che gli uomini se ne cibassero. La patata fu perfino associata alla stregoneria e al demonio.\nLa patata si afferm\u00f2 soltanto a partire dalla met\u00e0 del XVIII secolo, quando il rapido incremento della popolazione in Europa, con l'aumento delle necessit\u00e0 di cibo, rese necessaria l'adozione di coltivazioni, come la patata e il mais, che avevano un rendimento maggiore rispetto ai cereali. La patata poteva infatti fornire una quantit\u00e0 di calorie di 2-4 volte superiore a parit\u00e0 di superficie coltivata rispetto al frumento, alla segale e all'avena; inoltre aveva tempi di maturazione minori.\nGi\u00e0 all'inizio del Settecento i governi di alcuni stati europei cercarono di stimolare la diffusione della patata: tra i primi vi furono quelli di Federico Guglielmo I e di Federico il Grande di Prussia. Anche scienziati e pubblicisti iniziarono a scrivere opere che ne illustravano i vantaggi e le propriet\u00e0 nutritive. Ma l'impulso pi\u00f9 forte per l'affermarsi di questa pianta venne dalla carenza di cibo causata dalle guerre e dalle frequenti carestie, in particolare dalla guerra dei Sette Anni (1756-1763) e dalla carestia del 1770-72. Oltre alla maggiore produttivit\u00e0, la patata, crescendo sottoterra, subiva danni minori dagli eserciti di passaggio. Cos\u00ec, a partire dal 1770 circa, la patata si diffuse rapidamente in Germania, Fiandre, Francia nordorientale, Inghilterra, Irlanda, poi in Scandinavia, Polonia e Russia, e nei primi decenni dell'Ottocento nell'Italia nordorientale. Un ruolo importante per la diffusione della patata in Francia spett\u00f2 a Antoine-Augustin Parmentier, farmacista e agronomo che conobbe questa coltivazione mentre era prigioniero dei prussiani durante la guerra dei Sette Anni. Convinto della grande utilit\u00e0 e salubrit\u00e0 della patata, Parmentier fece grandi sforzi per diffonderne la coltivazione e l'utilizzo alimentare e culinario. In un periodo di tempo relativamente breve, la patata divenne cos\u00ec l'alimento fondamentale nell'alimentazione delle classi umili in gran parte dell'Europa centrale e settentrionale, soppiantando in parte i cereali.\nIn Irlanda la dieta delle classi pi\u00f9 povere era basata esclusivamente su latte e patate, mentre il grano era utilizzato per pagare i canoni spettanti ai proprietari inglesi. La grande carestia del 1845-49 fu dovuta alla diffusione di un fungo (\"Phytophthora infestans\") che determin\u00f2 la perdita di buona parte dei raccolti nel giro di pochi anni; la popolazione irlandese diminu\u00ec drasticamente, falcidiata da fame, malattie ed emigrazione.\nLa patata era considerata un alimento di bassa qualit\u00e0 da destinare all'autoconsumo dei contadini e agli strati sociali inferiori, oltre che agli animali, mentre le coltivazioni di migliore qualit\u00e0 erano destinate alla vendita. Non mancarono resistenze da parte dei contadini, che vedevano nell'adozione della patata un impoverimento della loro alimentazione, anche per la cattiva qualit\u00e0 delle variet\u00e0 inizialmente disponibili, e perch\u00e9 la patata veniva proposta, del tutto erroneamente, come adatta per la produzione di pane. Ma all'inizio dell'Ottocento ci si rese conto che la patata poteva essere utilizzata anche per preparazioni raffinate, come dimostra la sua comparsa nei libri di ricette di quel periodo.\nClassificazione.\nPur in presenza di un gran numero di variet\u00e0 in commercio, queste vengono generalmente suddivise in quattro tipi:\nProduzione.\nSecondo dati FAO del 2013 la produzione mondiale di patate si aggira intorno ai 367 milioni di tonnellate.\nAndamento della produzione in Italia.\nLa produzione di patate in Italia nella seconda met\u00e0 dell'Ottocento si aggirava intorno al milione di tonnellate annue. A partire dalla fine del secolo mostr\u00f2 una tendenza ad un rapido aumento, superando i 2 milioni di tonnellate nei primi anni del Novecento. Nel periodo tra le due guerre mondiali oscill\u00f2 intorno ai 3 milioni di tonnellate, e si avvicin\u00f2 ai 4 negli anni sessanta del Novecento. La tendenza si invert\u00ec intorno al 1970 iniziando una fase di declino, e attualmente si aggira intorno a 1,5 milioni di tonnellate annue. La superficie coltivata a patate negli anni 1920-1950 si aggirava intorno ai 400.000 ettari; in seguito ha subito una diminuzione quasi costante che l'ha portata intorno agli attuali 60.000-70.000. Nello stesso periodo la resa \u00e8 cresciuta da 60-70 quintali/ha fino ai circa 250 attuali.\nPreparazione.\nI modi per preparare le patate sono vari. Le patate possono essere cotte con la buccia o senza, intere o a pezzi, con condimenti o senza. La cottura \u00e8 sempre necessaria per scomporre gli amidi. La maggior parte delle preparazioni a base di patate sono servite calde. In alternativa - come nel caso dell'insalata di patate e delle patatine fritte - le patate possono essere servite anche fredde.\nLe ricette pi\u00f9 comuni sono quelle del pur\u00e8 di patate, preparato con patate bollite, pelate e schiacciate, cui in seguito si aggiungono latte e burro. Vi sono poi le patate cotte intere al forno; le patate bollite o cotte al vapore; tagliate in cilindri o in dischi e poi fritte; tagliate a cubetti e cotte al forno; cotte in casseruola e condite con salse dense; tagliate a cubetti o in fette e fritte; tagliate \"alla julienne\" e fritte; possono essere altres\u00ec usate per fare gnocchi, r\u00f6sti o focacce. Tagliate in pezzi, le patate sono un ingrediente comunemente usato nello spezzatino.\nA differenza di altri alimenti le patate si prestano facilmente alla cottura a microonde senza perdere i propri valori nutrizionali, a patto che siano avvolte in un foglio di plastica bucherellato che consenta la ventilazione ed allo stesso tempo trattenga l'umidit\u00e0. Questo metodo di cottura d\u00e0 risultati simili a quello della cottura in forno.\nSecondo stime della FAO solo poco pi\u00f9 dei due terzi del totale (323 milioni di tonnellate) delle patate prodotte nell'anno 2005 \u00e8 stato destinato ad utilizzi alimentari.\nIl consumo alimentare di patate si sta progressivamente spostando da metodi di consumo diretto del prodotto acquistato fresco al consumo di prodotti industriali a base di patate.\nPiatti tipici.\nLe patate sono molto popolari in Europa. In Italia sono utilizzate per preparare gnocchi e pur\u00e8, oppure accompagnano i pasti bollite, arrostite o saltate; di solito vengono consumate senza buccia. Tra i piatti regionali, citiamo l'\"mbriulata\" siciliana e la pitta pugliese, il \"g\u00e2teau\" di patate tipico soprattutto in Lazio, Campania e Calabria. In Svizzera accompagnano la raclette, oppure, nel r\u00f6sti, ormai quasi un piatto nazionale, sono grattugiate e poi cotte. Le patate sono anche l'ingrediente principale di molte minestre o zuppe.\nIn Irlanda il \"side plate\" (piattino laterale sempre presente nelle tavole apparecchiate) ha precisamente la funzione di accogliere una, due o pi\u00f9 patate sempre in accompagnamento a qualsiasi secondo piatto. Se con il primo (solitamente una zuppa) in tavola era presente del pane, viene portato via perch\u00e9 carni e pesce si accompagnano con verdure miste ma soprattutto e sempre con patate bollite.\nLe patate schiacciate sono un ingrediente importante di molti piatti inglesi, come la shepherd's pie. Le patate novelle sono considerate prelibate in Europa Settentrionale (Danimarca, Svezia, Finlandia): servite lesse e insaporite con aneto, fanno da contorno alle aringhe del Baltico. Il piatto nazionale della cucina lituana, gli cepelinai, \u00e8 una sorta di gnocco, ottenuto da patate grattugiate e ripieno di carne e/o formaggio.\nSi dice scherzosamente che gli inglesi parlino soprattutto del tempo atmosferico; ebbene invece gli irlandesi, immancabilmente, ad ogni pasto disquisiscono sulla bont\u00e0 e la qualit\u00e0 delle patate, tanto pi\u00f9 apprezzate quanto pi\u00f9 farinose e capaci quindi di trattenere il burro salato che si usa per condirle. \"Ball of flour\" (palla di farina) \u00e8 il miglior \"complimento\" per una patata in Irlanda. Molti (ma non tutti) la mangiano con la buccia. Persino nei ristoranti cinesi in Irlanda, qualsiasi piatto prevede, oltre ai classici tipi di riso, l'accompagnamento di patate fritte.\nProdotti industriali.\nUno dei principali prodotti industriali derivati da patate sono le patate congelate, che costituiscono la grande maggioranza delle patate fritte servite nei ristoranti e nei \"fast food\". Si calcola che questo tipo di consumo riguardi oltre 11 milioni di tonnellate all'anno.\nUn altro prodotto industriale sono gli \"snack\" a base di patata (le cosiddette \"patatine\"), diffusi in moltissimi paesi. Le patatine sono preparate tagliando e friggendo delle fettine sottili di patate. Il prodotto viene poi confezionato con sapori diversi, dal solo sale ad altre tipologie di aromi pi\u00f9 elaborate. Alcuni tipi di \"snack\" sono preparati utilizzando un impasto di fiocchi di patate disidratati.\nI fiocchi di patate vengono prodotti facendo essiccare un impasto di patate bollite e sono utilizzati in diversi prodotti alimentari, dai preparati per \"pur\u00e8\" agli \"snack\".\nUn altro prodotto disidratato \u00e8 la fecola di patate ricavata dall'essiccamento di patate bollite; la fecola \u00e8 di colore bianco (viene infatti anche chiamata farina di patate), priva di glutine, ricca di amido ed \u00e8 utilizzata nell'industria alimentare come addensante per salse; essa si trova normalmente in commercio ed \u00e8 utilizzata per rendere pi\u00f9 soffici i prodotti di pasticceria.\nValore nutrizionale.\nDal punto di vista nutrizionale le patate sono conosciute principalmente per l'alto contenuto in carboidrati (circa 26 grammi in una patata di 150 g, cio\u00e8 medie dimensioni), presenti principalmente sotto forma di amidi. Una piccola ma significativa parte di tali amidi delle patate \u00e8 resistente agli enzimi presenti nello stomaco e nell'intestino tenue, s\u00ec da raggiungere l'intestino crasso quasi intatto. Si ritiene che questi amidi abbiano effetti fisiologici pari a quelli delle fibre alimentari.\nLe patate sono fonte di importanti vitamine e minerali. Una patata di medie dimensioni (150 g), consumata con la buccia, fornisce 27\u00a0mg di vitamina C (45% della dose giornaliera raccomandata), 620\u00a0mg di potassio (18% della dose giornaliera raccomandata), 0,2\u00a0mg di vitamina B5 (10% della dose giornaliera raccomandata), oltre a tracce di tiamina, riboflavina, folati, niacina, magnesio, fosforo, ferro e zinco; le patate sono assieme alle cipolle e a seconda della natura del terreno in cui sono cresciute, l'alimento con le quantit\u00e0 pi\u00f9 significative di selenio e litio. Inoltre il contenuto di fibre di una patata con buccia (2 g) \u00e8 pari al contenuto di fibre del pane integrale, della pasta e dei cereali. Oltre alle vitamine, ai minerali ed alle fibre, le patate contengono svariati composti fitochimici, quali i carotenoidi ed i polifenoli.\nNon tutte le sostanze nutritive delle patate si trovano nella buccia; questa contiene circa la met\u00e0 delle fibre, ma pi\u00f9 della met\u00e0 delle sostanze nutritive sono contenute nella polpa. La cottura pu\u00f2 alterarle notevolmente.\nLe patate novelle e le variet\u00e0 a forma allungata contengono una quantit\u00e0 minore di sostanze tossiche, e rappresentano una fonte eccellente di nutrienti. Le patate sbucciate e conservate a lungo perdono parte delle proprie propriet\u00e0 nutrizionali, bench\u00e9 mantengano il proprio contenuto di potassio e vitamina B.\nLe patate sono spesso escluse dalle diete a basso indice glicemico, in quanto si ritiene che possiedano un'alta quantit\u00e0 di glucidi. In realt\u00e0 l'indice glicemico delle patate varia in maniera considerevole a seconda della loro variet\u00e0 (patata a buccia rossa, a pasta bianca, eccetera), della loro origine (zona di coltivazione), della preparazione (metodo di cottura, se consumata fredda o calda, in pur\u00e8, a tocchetti o intera ecc.), e degli altri cibi con cui si accompagna (salse ricche di grassi o ad alto contenuto proteico).\nTossicit\u00e0.\nCome molte Solanacee, per esempio il pomodoro, la patata contiene diverse tossine, soprattutto nelle parti verdi, nei fiori e nei germogli: il fusto e le foglie comunque non sono mai stati usati per l'alimentazione (le foglie invece servirono come surrogato del tabacco in periodi particolarmente difficili). Inoltre il frutto \u00e8 molto tossico, come nella maggioranza delle specie del genere \"Solanum\", come la morella (\"Solanum nigrum\") o la dulcamara.\nVanno conservate al buio, per evitare la germogliazione, e non ingerite se compaiono fiori o germogli sulla buccia.\nLa principale di queste tossine \u00e8 un alcaloide, la solanina, che \u00e8 presente anche nel tubero a basse dosi (meno di 10\u00a0mg per 100\u00a0g) e concentrata soprattutto nella buccia, che \u00e8 quindi meglio togliere. Quando la concentrazione \u00e8 pi\u00f9 elevata, come in alcune variet\u00e0, ne deriva un gusto amaro del tubero. I tuberi verdi (colorazione dovuta alla produzione di clorofilla come conseguenza dell'esposizione solare) contengono una cospicua quantit\u00e0 di solanina, con valori che possono anche arrivare a 100\u00a0mg/100 g. Occorre quindi evitare di consumare i tuberi quando questi presentino parti verdi, perch\u00e9 in tal caso si rischia un'intossicazione. Le patate devono quindi essere conservate al buio per evitare la produzione di solanina.\nLa solanina non \u00e8 eliminata dalla cottura, perch\u00e9 viene degradata solo a temperature superiori ai 260\u00a0\u00b0C (valori che non vengono raggiunti nemmeno durante la frittura). L'ingestione di solanina provoca raramente la morte, ma pu\u00f2 causare delle emorragie, specie alla retina.\nLa patata contiene anche lectine, ma queste sono distrutte dalla cottura. Le lectine sono delle proteine capaci di legarsi in modo reversibile a mono o oligosaccaridi. Questa propriet\u00e0 permette alle lectine d'agglutinare i globuli rossi umani e di perturbare probabilmente il buon funzionamento dell'apparato digerente degli insetti che si nutrono della pianta, costituendo cos\u00ec un ruolo difensivo della pianta stessa nei confronti degli insetti.\nRiconoscimenti.\nAlcuni utilizzi delle patate ricomprese tra i \"prodotti agroalimentari tradizionali italiani\":\nDistillazione delle patate.\nDalla distillazione delle patate si ricava un prodotto alcolico (\"vodka\") considerato normalmente di bassa qualit\u00e0: la prima legge svizzera in tema di \"sostanze spiritose\" fu appunto dettata dalla necessit\u00e0 di reprimere gli abusi nel settore.\nAspetti culturali.\nLe religioni induiste assegnano alla patata un valore nutritivo e spirituale molto basso, quello del tamas, che \u00e8 l'attributo infimo della materia, il pi\u00f9 distante e separato dagli dei, e quindi incapace di elevare, di operare in senso \"religioso\", cio\u00e8 di connettere la terra col cielo.\nAnalogamente, il filosofo ed esoterista Rudolf Steiner considera la patata un alimento che impoverisce e indebolisce l'organismo, perch\u00e9 a differenza delle graminacee come la segale, il frumento, ecc., trattandosi di un tubero cresciuto nell'oscurit\u00e0, non pu\u00f2 venir digerita completamente dall'intestino, almeno da un punto di vista animico-spirituale, e per questo arriva a sottrarre forze alla testa, inducendola a pensieri rozzi e grossolani. La diffusione di mentalit\u00e0 e filosofie materialiste a partire dagli ultimi secoli \u00e8 dovuta secondo Steiner all'introduzione della patata su larga scala nell'alimentazione, specialmente tra i ceti meno abbienti del Nord-Europa. Steiner attribuisce alla patata anche la causa di malformazioni del feto, che svilupperebbe un alto rischio di diventare idrocefalo nel caso di un consumo eccessivo di questo tubero da parte della madre.\nUna certa caratteristica di ottusit\u00e0 e grossolanit\u00e0 \u00e8 rimarcata da alcune espressioni della lingua italiana come \u00absacco di patate\u00bb, \u00abnaso a patata\u00bb, oppure anche \u00abspirito di patata\u00bb per indicare una battuta spiritosa non riuscita."}
{"id": "794593", "revid": "1305772", "url": "https://it.wikipedia.org/wiki?curid=794593", "title": "Lama (geologia)", "text": "In Puglia si definiscono lame i solchi erosivi poco profondi, tipici del paesaggio pugliese, che convogliano le acque meteoriche dall'altopiano della Murgia verso il punto di chiusura del bacino idrografico cui appartengono. Sono denominate lame anche i tratti terminali delle gravine, termine che designa invece incisioni profonde con sponde ripide.\nTali formazioni carsiche sono diffuse su tutto il territorio regionale ma principalmente nella citt\u00e0 metropolitana di Bari e in parte della provincia di Taranto, in modo particolare a Palagiano. Lungo la costa barese si trovano le foci di ben nove lame che corrono dalla Murgia nord occidentale verso il mare Adriatico, mentre nel mar Ionio vi sono due lame importanti del comune ionico di Palagiano: la lama Lenne, che sfocia in mare, e la lama di Chi\u00e0tone che sfocia nel fiume Lato e muore sotto la torre del Lato nel mar Ionio.\nLe lame vengono solitamente confuse con dei generici corsi d'acqua. La differenza tra lama e corso d'acqua \u00e8 sostanziale, dal momento che nelle lame, a causa dell'elevata porosit\u00e0 del terreno, la circolazione superficiale \u00e8 di piccola entit\u00e0, mentre risulta prevalente nel sottosuolo. Inoltre, le lame trasportano acqua solo in corrispondenza di eventi di pioggia, raccogliendo le acque del bacino idrografico cui appartengono, mentre sono sostanzialmente asciutte in periodi normali.\nLa circolazione superficiale sulle lame \u00e8 maggiore nei casi estremi di pioggia intensa. Esse contengono normalmente terra fertile, depositatasi grazie a fenomeni erosivi, e sono solitamente coltivate. Lame, che hanno trasportato acqua (superficialmento o nel sottosuolo) nel corso delle ere geologiche, si ritrovano anche in corrispondenza delle doline murgiane (come il Pulo di Altamura, il Pulicchio di Gravina, il Pulo di Molfetta e Gurio Lamanna) e ne provano l'origine carsica dovuta alla doppia azione erosiva, meccanica e chimica, dell'acqua trasportata dalle lame.\nCaratteristiche.\nLe lame sono caratterizzate da terreni alluvionali formatisi nel corso del tempo, molto fertili, in contrapposizione ai terreni rocciosi calcarei tipici del territorio murgiano. Per tali ragioni, e per la presenza di acqua, sin dal neolitico le lame sono state sede di insediamenti antropici.\nL'esistenza delle lame \u00e8 dovuta proprio al carsismo della regione pugliese. I calcari fortemente fratturati delle Murge risultano essere assai permeabili all'acqua piovana (la roccia calcarea in s\u00e9 \u00e8 impermeabile, ma se fortemente fratturata, diviene molto permeabile).\nLa permeabilit\u00e0 della regione fa in modo che l'acqua circoli in piccola parte superficialmente e per la maggior parte nel sottosuolo. Nelle lame l'acqua circola anche superficialmente, ma \u00e8 prevalente la percentuale di acqua che circola nel sottosuolo e che, orizzontalmente, segue quasi lo stesso percorso della lama. Ci\u00f2 \u00e8 dovuto all'effetto capillare (frangia capillare).\nLungo le pareti delle lame sono frequenti insediamenti rupestri scavati nel calcare tenero.\nDi notevole interesse \u00e8 la chiesa rupestre di Santa Candida l'esempio pi\u00f9 importante del fenomeno rupestre nel territorio di Bari.\nLa chiesa di Santa Candida, ricavata sul fianco destro della lama Picone, risale al IX-X secolo ed \u00e8 citata nel Codice Diplomatico Barese del 1192.\nGiurisprudenza.\nIl T.A.R. Puglia - Bari \"Sezione III\", nella Sentenza 11 giugno 2010, n. 2423, ha dato una definizione dei termini \"lama o gravina\", definendole, ai sensi dell'art. 1 co. 1 lett. c della L.R. 30/90, come l'alveo torrentizio interessato dal deflusso di acque meteoriche.\nIl giudice amministrativo specifica poi che:\nTale definizione assume notevole importanza in relazione alla tipicit\u00e0 territoriale del detto fenomeno geologico, infatti \u00abtali peculiari configurazioni geologiche, caratteristiche del territorio pugliese, risultano tutelate con vincolo di inedificabilit\u00e0 dall'art. 51 lett. h della L.R. 56/80, tutela successivamente ribadita con la L.R. 30/90\u00bb.\nElenco.\nUn elenco non esaustivo delle innumerevoli lame pugliesi comprende:\nCitt\u00e0 metropolitana di Bari.\nIn provincia di Bari \u00e8 presente una lama alquanto famosa, chiamata Lama Monachile, situata in Polignano a Mare."}
{"id": "794595", "revid": "120545776", "url": "https://it.wikipedia.org/wiki?curid=794595", "title": "Mercurio rosso", "text": "Il mercurio rosso (in inglese red mercury) sarebbe un composto chimico, una sostanza immaginaria che molte fonti, ritenute inaffidabili, dichiaravano come un componente che poteva essere usato nella costruzione di bombe nucleari.\nI campioni ottenuti da sequestri fatti ai presunti terroristi invariabilmente consistono di nulla pi\u00f9 che vari tipi di coloranti rossi o di polveri di scarso valore, che alcuni autori sospettano siano trappole, il punto finale di una campagna di disinformazione condotta da vari servizi segreti con lo scopo di individuare, arrestare e/o eliminare alcuni gruppi terroristici. Anche se questa conclusione appare alquanto forte, anche se non del tutto implausibile, la tematica del \"mercurio rosso\" rimane un argomento velato di mistero e capace di generare dispute.\nStoria.\nRiferimenti al mercurio rosso cominciarono ad apparire nelle maggiori fonti informative russe ed occidentali nei tardi anni ottanta. Questi articoli non specificavano mai cosa fosse il mercurio rosso, ma nonostante tutto dichiaravano che era di grande importanza per un certo tipo di armi nucleari \"avanzate\", oppure che veniva utilizzato nella costruzione di qualche tipo di arma nucleare a fissione amplificata. Appena queste storie apparirono sulla stampa, alcuni individui cominciarono a tentare di comprare la sostanza. A quel punto la natura dichiarata della sostanza cominci\u00f2 a cambiare, e con l'andar del tempo si trasform\u00f2 in qualsiasi cosa fosse d'interesse al compratore. Come la rivista \"New Scientist\" raccontava nel 1996, un rapporto dello LLNL sottolineava che:\nUn evento chiave nella storia del mercurio rosso fu un articolo con il titolo \"Yeltsingate\" nel giornale sovietico \"Pravda\" del 1993. Dichiarando di basarsi su dei memorandum top secret che erano stati fatti filtrare, faceva notare che il mercurio rosso era:\nIl mercurio veniva offerto in vendita per tutta l'Europa ed il Medio Oriente da uomini d'affari russi, che trovarono molti compratori capaci di sborsare qualsiasi cifra per una sostanza della quale non avevano la pi\u00f9 pallida idea di cosa fosse. In un caso, la rivista \"Jane's Intelligence Review\" osserv\u00f2 che agenti operativi di al-Q\u00e2\u2019ida stavano cercando di comprare qualsiasi materiale nucleare potessero trovare, e vennero truffati da un piazzista del mercurio rosso.\nUno studio del \"Bulletin of the Atomic Scientists\" del 1997, si \u00e8 concluso con quello che potrebbe essere il migliore riassunto della questione:\nSecondo Peter Hounam e Steve McQuillan invece il Sudafrica avrebbe fabbricato il mercurio rosso e, con questo, un migliaio di armi nucleari tattiche in miniatura che in quel periodo sarebbero poi cadute nelle mani di privati cittadini sudafricani di estrema destra legati al precedente governo di Pretoria.\nL'inganno per la fabbricazione di armi.\nUna trasmissione televisiva indicava che l'Unione Sovietica, che aveva un interesse formale nella non proliferazione nucleare, incoraggi\u00f2 il KGB ed il GRU per organizzare operazioni \"sting\" (pungiglione) per scoprire chiunque fosse interessato nella ricerca di accordi per acquistare o vendere materiali nucleari per armi di distruzione di massa. I servizi di intelligence sovietici crearono il mito della necessit\u00e0 del \"mercurio rosso\" per quel tipo di ordigni nucleari compatti che i terroristi e i governi \"rinnegati\" potevano cercare. Questo potrebbe dare una spiegazione chiara e netta per l'improvvisa \"comparsa\" del mercurio rosso nella stampa, ma allora sembra difficile capire perch\u00e9 in seguito avrebbero gettato pubblico discredito sul mercurio rosso in quello che sembrava essere un programma di successo."}
{"id": "794599", "revid": "124829019", "url": "https://it.wikipedia.org/wiki?curid=794599", "title": "Damiani", "text": "Araldica.\nFamiglia Damiani, antica e nobile famiglia italiana con stemma identitario"}
{"id": "794601", "revid": "1342360", "url": "https://it.wikipedia.org/wiki?curid=794601", "title": "Ivano Della Morte", "text": "Caratteristiche tecniche.\nPer oltre un decennio \u00e8 stato un giocatore professionista nel ruolo di centrocampista esterno. \nCarriera.\nGiocatore.\nCrebbe calcisticamente nel Torino, con il quale debutt\u00f2 in Serie A appena diciottenne (in Torino- 3-1 del 28 febbraio 1993); nelle stagione successiva pass\u00f2 al , in Serie B. Risale a questo periodo il suo debutto con la Nazionale Under-21, per la quale scese in campo 2 volte. Retrocesso il Monza, il giovane Della Morte fu ingaggiato dalla Lazio con cui non ebbe mai occasione di scendere in campo: nelle stagioni successive pass\u00f2 al Lecce, con cui segn\u00f2 il suo primo goal da professionista, poi all'. Vest\u00ec poi le maglie di Alessandria (Serie C1), (B e C1) e la Fidelis Andria (Serie B).\nNell'estate 2000 pass\u00f2 alla , con cui visse una delle annate pi\u00f9 fortunate; ingaggiato dal per la stagione 2001-2002, nel 2002-03 fu prestato dalla societ\u00e0 biancorossa al ChievoVerona, nella stagione che segn\u00f2 il suo ritorno in Serie A a dieci dall'esordio. Gioc\u00f2 ancora nel Genoa, nel e nell', con cui disput\u00f2 le ultime gare in A prima dell'ingaggio, da svincolato, dell'Alessandria, in Serie D, dove ha terminato la propria carriera agonistica al termine della stagione sportiva 2006-2007.\nVanta anche 14 presenze nelle nazionali giovanili, oltre a 28 (con 4 goal) in Serie A.\nAllenatore.\nNell'estate 2007 abbandon\u00f2 l'attivit\u00e0 agonistica per intraprendere la carriera di allenatore, ottenendo il patentino da allenatore di base.\nNel 2008 si \u00e8 seduto sulla panchina della prima squadra del Borgaro Torinese, nel campionato piemontese di Eccellenza, restandoci pochi mesi. Quindi nella stagione 2008-2009 \u00e8 stato allenatore nel settore giovanile del Canavese.\nDopo essere stato il tecnico degli Allievi Regionali della Juventus, nella stagione 2011-2012 \u00e8 stato promosso alla guida degli Allievi Nazionali.\nDirigente sportivo.\nNel gennaio 2017 \u00e8 responsabile del settore giovanile dell'."}
{"id": "794603", "revid": "17654", "url": "https://it.wikipedia.org/wiki?curid=794603", "title": "Sedativo", "text": ""}
{"id": "794605", "revid": "275619", "url": "https://it.wikipedia.org/wiki?curid=794605", "title": "Tayuya", "text": ""}
{"id": "794612", "revid": "28530", "url": "https://it.wikipedia.org/wiki?curid=794612", "title": "Enciclopedisti", "text": ""}
{"id": "794623", "revid": "1124164", "url": "https://it.wikipedia.org/wiki?curid=794623", "title": "Ferrario", "text": ""}
{"id": "794625", "revid": "1400228", "url": "https://it.wikipedia.org/wiki?curid=794625", "title": "Akita Shoten", "text": " \u00e8 una casa editrice giapponese fondata il 10 agosto 1948 a Chiyoda, Tokyo. Pubblica pubblica principalmente manga e la sua linea editoriale \u00e8 da sempre mirata a un pubblico adolescenziale (\"sh\u014dnen\" e \"sh\u014djo\"). Il presidente \u00e8 Sadami Akita.\nRiviste pubblicate.\nIl sito ufficiale elenca 20 riviste. Le pi\u00f9 conosciute sono:"}
{"id": "794628", "revid": "15756", "url": "https://it.wikipedia.org/wiki?curid=794628", "title": "Pok\u00e9mon Colosseum", "text": " \u00e8 il primo videogioco della serie \"Pok\u00e9mon\" pubblicato per Nintendo GameCube. \u00c8 stato sviluppato da Genius Sonority, pubblicato da The Pok\u00e9mon Company e distribuito da Nintendo. A differenza dei titoli precedenti, il gioco non prevede incontri casuali con Pok\u00e9mon selvatici. Al loro posto \u00e8 possibile, in determinate circostanze, sottrarre i Pok\u00e9mon ad altri allenatori. Sono disponibili anche diverse modalit\u00e0 di battaglia sia per uno sia per pi\u00f9 giocatori, analoghe a quelle presentate in \"Pok\u00e9mon Stadium\" per Nintendo 64.\nIl gioco \u00e8 ambientato nella regione desertica di Auros. Il giocatore veste i panni di Luca, un ex membro del Team Clepto. Durante l'avventura, il giocatore salva i cosiddetti \"Pok\u00e9mon Ombra\", creature i cui cuori sono stati resi oscuri dall'organizzazione malvagia detta Team Cripto. \u00c8 accompagnato da Chiara, un personaggio non giocante che funge da spalla e identifica tali creature, che non sono normalmente distinguibili all'occhio umano.\n\"Pok\u00e9mon Colosseum\" \u00e8 stato presentato all'E3 2003. I preordini nordamericani contenevano al loro interno un disco bonus che consentiva al giocatore di scaricare il Pok\u00e9mon Jirachi. Il gioco \u00e8 stato generalmente ben accolto, ricevendo elogi per la grafica e la colonna sonora.\nTrama.\nAmbientazione.\n\"Pok\u00e9mon Colosseum\" \u00e8 ambientato nella regione di Auros, una regione prevalentemente desertica nella quale, a differenza del sequel, \"\", non \u00e8 possibile trovare Pok\u00e9mon selvatici. \u00c8 costituita da varie citt\u00e0, paesi e arene.\nPersonaggi.\nIl protagonista del gioco \u00e8 di default chiamato Luca, ma il giocatore pu\u00f2 cambiare il suo nome. Non pu\u00f2 tuttavia selezionarne il sesso. I Pok\u00e9mon iniziali sono un Espeon e un Umbreon, rispettivamente al livello 25 e 26. Poco dopo l'inizio del gioco, il giocatore incontra il suo partner, Chiara, che lo accompagner\u00e0 nel suo viaggio e user\u00e0 la sua capacit\u00e0 di distinguere i Pok\u00e9mon Ombra per aiutare a combattere gli antagonisti. Il Team Clepto, un'organizzazione criminale che utilizza la tecnologia della Cleptatrice per catturare i Pok\u00e9mon degli allenatori, funge inizialmente da antagonista. Tuttavia in seguito si apprender\u00e0 che \u00e8 il Team Cripto, un'altra associazione malvagia, a essere il nemico principale, e che quest'ultima organizzazione collabora con la Clepto per ottenere nuovi Pok\u00e9mon da trasformare in Pok\u00e9mon Ombra per il proprio profitto. L'organizzazione Cripto impiega anche numerose reclute, oltre a quattro ufficiali (detti \"Criptenenti\"): l'amante della discoteca Discoball, il bodybuilder Yokozuna, la \"regina\" del sottosuolo Venus e lo scienziato stratega Genus.\nStoria.\nL'allenatore protagonista, un ragazzo di nome Luca, si infiltra nel Team Clepto e ne distrugge il covo con un esplosivo, fuggendo poi assieme ai suoi fidi Espeon e Umbreon. Dopo una sosta al Chiosco Sperduto giunge nella cittadina di Diamantopoli, dove scorge due uomini dall'aria sospetta trascinare un pesante sacco. Dopo averli sconfitti in battaglia, Luca scioglie il sacco trovando cos\u00ec Chiara, una ragazza con l'abilit\u00e0 di distinguere i Pok\u00e9mon Ombra, creature private artificialmente delle emozioni e trasformate in spietate macchine da guerra. Pi\u00f9 tardi Luca e Chiara si imbattono in tre reclute del Team Clepto, le quali rivelano alla ragazza che Luca in passato era un membro del Team Clepto e un abile ladro di Pok\u00e9mon. Chiara allora propone al compagno di unire le forze per trovare e sottrarre ai proprietari tutti i Pok\u00e9mon Ombra, cos\u00ec da farli poi tornare nello stato originale.\nDopo aver lasciato Diamantopoli, il duo visita la citt\u00e0 di Sulfuria, dove Chiara era stata precedentemente rapita. L\u00ec i Pok\u00e9mon Ombra vengono dati in premio ai vincitori dei tornei che si svolgono nell'arena locale. La polizia del luogo non ha il potere di fermare la pratica, quindi Rodrigo, un uomo influente di Sulfuria, chiede a Luca di partecipare al torneo e indagare. Luca prende parte alla sfida e conquista il titolo di campione, riuscendo cos\u00ec a infiltrarsi assieme a Chiara nel covo del Team Cripto, una seconda organizzazione criminale dedita alla creazione e al commercio dei Pok\u00e9mon Ombra, ma i due ragazzi vengono subito smascherati. La coppia quindi si fa strada attraverso la struttura, in fondo alla quale affronta e sconfigge Discoball, eccentrico Criptenente che spadroneggia nella citt\u00e0.\nSu suggerimento di un'indovina, Chiara e Luca si dirigono poi al Villaggio Sofo, un agglomerato boscoso tra le montagne, dove abitano Salapuzio e Annosa, i nonni di Chiara. Giunti l\u00ec apprendono che il Monolito, un santuario protetto dal Pok\u00e9mon leggendario Celebi, \u00e8 stato attaccato dal Team Cripto. Seguendo l'anziano al sacello, Luca riesce a salvare il Monolito dalla distruzione, scoprendo inoltre che \u00e8 l'unico luogo dove i Pok\u00e9mon Ombra possono essere purificati, tornando quindi allo stato originale. Ricevono per\u00f2 un'e-mail da Rodrigo, che rivela loro che il Monte Lotta, un vulcano attivo convertito in una struttura per le battaglie tra Pok\u00e9mon, \u00e8 stato anch'esso preso di mira.\nDopo aver raggiunto il Monte Lotta, Luca e Chiara apprendono che la Cripto ha gi\u00e0 preso il controllo della prima sezione della montagna. Dopo essersi fatti strada contro vari Allenatori, Luca affronta il Criptenente Yokozuna, possessore di un Entei Ombra. Dopo averlo sconfitto, Luca si dirige a Ipogea, una citt\u00e0 sotterranea situata nel sottosuolo di Sulfuria e interamente controllata dalla Cripto attraverso la Criptenente Venus, donna vanesia e arrogante in possesso di un Suicune Ombra. Dopo averla affrontata in battaglia e messa in fuga, Luca e Chiara si dirigono al Laboratorio Pok\u00e9mon Ombra, dove riescono a sabotare e a bloccare la produzione di Pok\u00e9mon Ombra e a sconfiggere Genus, ultimo membro del quartetto e proprietario della bestia leggendaria Raikou.\nLuca e Chiara si dirigono infine alla Torre Colossale, luogo nel quale sono costretti ad affrontare nuovamente i Criptenenti, guadagnandosi cos\u00ec l'accesso al Colosseo in cima all'edificio. L\u00ec un misterioso figuro di nome Nascour accoglie il duo, facendolo combattere contro quattro Allenatori d'elite prima di affrontare Luca lui stesso. Bench\u00e9 abbia un potente Metagross Ombra dalla sua parte, non pu\u00f2 per\u00f2 competere con il giovane. Dopo la sconfitta Nascour prova a chiedere una rivincita, ma viene interrotto dal Sindaco di Diamantopoli. Quest'ultimo rivela di essere Malerio, il vero capo dell'organizzazione Cripto sotto mentite spoglie, e affronta Luca armato di un Tyranitar Ombra. Quando Luca lo sconfigge, Malerio tenta di scappare in elicottero, ma il leggendario Pok\u00e9mon Ho-Oh irrompe nell'arena e fa a pezzi il velivolo con la mossa Magifuoco. Malerio e Nascour vengono quindi arrestati.\nDopo lo scorrere dei titoli di coda, Luca e Chiara vengono a conoscenza del fatto che la Cleptatrice nel rifugio del Team Clepto sia stata riparata, sebbene ci\u00f2 si riveli essere solo una trappola per attirarlo in pericolo. In seguito, il duo annienta le ultime sacche di resistenza della Cripto rimaste nel Laboratorio Pok\u00e9mon Ombra e nell'Arena Abissale. Infine, dopo che si sono catturati 47 Pok\u00e9mon Ombra, Luca viene avvisato dell'esistenza di un individuo che si spaccia per lui che sta attaccando dei civili con un Togetic Ombra, ultimo Pok\u00e9mon Ombra rimasto. I due si fronteggiano al Chiosco Sperduto, luogo d'inizio dell'avventura.\nModalit\u00e0 di gioco.\n\"Pok\u00e9mon Colosseum\" \u00e8 il primo videogioco di ruolo 3D della serie \"Pok\u00e9mon\". Presenta due differenti modalit\u00e0 di gioco. Nella modalit\u00e0 Storia il protagonista \u00e8 un allenatore che possiede un esemplare di Espeon e uno di Umbreon. L'altra modalit\u00e0 condivide le caratteristiche di \"Pok\u00e9mon Stadium\" per Nintendo 64, sebbene venga introdotta la Lotta in Doppio.\nModalit\u00e0 Storia.\nIn questa modalit\u00e0 il giocatore, controllando un Allenatore di Pok\u00e9mon di nome Luca (nome predefinito) con una prospettiva in terza persona, si muove attraverso varie citt\u00e0 e paesi separati tra loro, combattendo gli Allenatori nemici e proseguendo con la storia. Quando inizia una battaglia, lo schermo passa a un'interfaccia a turni in cui i Pok\u00e9mon del giocatore e dei nemici si affrontano tra loro. La maggior parte delle battaglie sono del formato \"Lotta in Doppio\". Tuttavia, ogni Allenatore pu\u00f2 trasportare fino a sei Pok\u00e9mon contemporaneamente, quindi una volta sconfitto un Pok\u00e9mon, il suo Allenatore deve sostituirlo a meno che non sia l'ultimo rimasto. Le battaglie vengono condotte anche nelle arene in diverse citt\u00e0.\nA differenza della maggior parte dei giochi \"Pok\u00e9mon\", \"Colosseum\" non prevede incontri casuali: il giocatore inizia con due Pok\u00e9mon fissi (non vi \u00e8 quindi alcuna scelta del Pok\u00e9mon iniziale), mentre gli altri vengono ottenuti \"rubandoli\" ad altri allenatori usando Pok\u00e9 Ball. Solo \"Pok\u00e9mon Ombra\" specificatamente designati, i cui cuori sono stati chiusi artificialmente, possono essere catturati. \"Pok\u00e9mon Colosseum\" \u00e8 compatibile con i videogiochi della terza generazione \"Pok\u00e9mon Rubino\" e \"Zaffiro\", \"Pok\u00e9mon Rosso Fuoco\" e \"Verde Foglia\" e \"Pok\u00e9mon Smeraldo\" per Game Boy Advance, purch\u00e9 si possieda il cavo di trasferimento Game Boy Advance-GameCube, permettendo il trasferimento di Pok\u00e9mon leggendari come Ho-Oh, Entei, Raikou e Suicune nei titoli della terza generazione.\nCiascun Pok\u00e9mon Ombra del giocatore ha una barra viola che viene gradualmente svuotata entrando in confidenza con il giocatore. Una volta che la barra di un Pok\u00e9mon \u00e8 vuota, il giocatore pu\u00f2 \"purificarlo\" portandolo al santuario di Celebi nel Villaggio Sofo, o usando il \"Flauto del Tempo\", un raro oggetto di cui sono ottenibili solo pochi esemplari. Purificare i Pok\u00e9mon Ombra \u00e8 un'operazione vantaggiosa per il giocatore, in quanto i Pok\u00e9mon, mentre si trovano in quello stato non possono guadagnare punti esperienza e le loro mosse sono inizialmente limitate alla sola \"Ombroraffica\". Inoltre, i Pok\u00e9mon Ombra entreranno sporadicamente nell'\"Iperstato\" durante la battaglia, disobbedendo al giocatore o attaccando se stessi fino a quando la condizione non viene rimossa: per questo motivo \u00e8 presente il comando di battaglia \"Chiama\", non presente nei giochi della serie principale.\nModalit\u00e0 Colosseum.\nOltre alla Modalit\u00e0 Storia, \"Colosseum\" offre anche diverse modalit\u00e0 di battaglia. Nella modalit\u00e0 \"Lotta Subito\", il giocatore pu\u00f2 affrontare delle lotte contro la CPU, utilizzando delle squadre di Pok\u00e9mon predefinite, e con la possibilit\u00e0 di scegliere il tipo di lotta (Singolo o Doppio) e anche il livello di difficolt\u00e0 (scegliendo tra Facile, Medio, Difficile ed Estremo) usando Pok\u00e9mon ottenuti nella Modalit\u00e0 Storia o assegnati casualmente. Le battaglie in questa modalit\u00e0 non permettono di guadagnare punti esperienza o denaro.\nNella modalit\u00e0 Lotte Colosseum per un solo giocatore \u00e8 possibile gareggiare nelle varie Arene, gli stadi utilizzati durante il gioco per le battaglie Pok\u00e9mon usando i Pok\u00e9mon ottenuti nella modalit\u00e0 Storia o registrando i Pok\u00e9mon ottenuti nelle versioni \"Pok\u00e8mon Rubino\", \"Zaffiro\", \"Rosso Fuoco\", \"Verde Foglia\" e \"Smeraldo\", usando l\u2019apposita modalit\u00e0 \"Registra Pok\u00e9mon\". \u00c8 inoltre possibile guadagnare \"Pok\u00e9 Coupon\", valuta che pu\u00f2 essere utilizzata per acquistare oggetti rari. \u00c8 inoltre presente la modalit\u00e0 \"Monte Lotta VS 100\", nella quale bisogna sconfiggere cento allenatori di fila.\nNella modalit\u00e0 Lotte Colosseum per pi\u00f9 giocatori, fino a quattro persone possono gareggiare tra di loro. Il primo pu\u00f2 utilizzare i Pok\u00e9mon ottenuti nella modalit\u00e0 storia o dai giochi per Game Boy Advance. Gli altri, tuttavia, possono usare solo i Pok\u00e9mon dei giochi per Game Boy Advance. \u00c8 possibile fare lotte in Singolo, in Doppio o Multiple, scegliere anche l\u2019Arena nella quale combattere e stabilire anche alcune regole (come ad esempio impedire l\u2019uso di determinate mosse, oppure limitare il livello di ciascun Pok\u00e9mon).\nSviluppo e distribuzione.\n\"Pok\u00e9mon Colosseum\" \u00e8 stato sviluppato dall'azienda giapponese sviluppatrice di giochi Genius Sonority e pubblicato da Nintendo. Proprio come i predecessori \"Pok\u00e9mon Stadium\" e \"Pok\u00e9mon Stadium 2\" erano stati le controparti per console fissa, in quel caso il Nintendo 64, dei titoli portatili di prima e seconda generazione, \"Colosseum\" aveva un ruolo simile per la terza generazione.\nNel gennaio 2003, le riviste \"Nintendo Dream\" e \"Famits\u016b\" menzionarono un nuovo titolo Pok\u00e9mon in arrivo su GameCube, un possibile sequel di \"Pok\u00e9mon Stadium 2\" e che avrebbe richiesto le cartucce di \"Pok\u00e9mon Rubino\" e \"Zaffiro\".\nQuando, in un'intervista di Prima Games, \u00e8 stato chiesto allo sviluppatore Junichi Masuda perch\u00e9 il gameplay di \"Colosseum\" non rispecchiasse quello dei giochi \"Pok\u00e9mon\" portatili, questi ha dichiarato: \"Il modo in cui i giocatori comunicano tra loro \u00e8 stato fondamentale per i giochi \"Pok\u00e9mon\": \u00e8 la spina dorsale di tutta la serie. Ritengo che i sistemi portatili funzionino meglio delle console domestiche. \u00c8 certamente possibile elaborare nuovi \"concept\" per queste ultime, ma potremmo dover cambiare il nucleo del gioco\".\nIl passaggio al 3D ha portato anche nuovi cambiamenti grafici. Luca era stato progettato per sembrare un ragazzo \"nebuloso\" di circa 17 anni. Genius Sonority ha importato la maggior parte dei modelli e delle animazioni dei Pok\u00e9mon di prima e seconda generazione da \"Stadium\" e \"Stadium 2\". La citt\u00e0 di Phoenix, in Arizona, \u00e8 stata utilizzata come riferimento per la regione di Auros. Nel complesso, la grafica \u00e8 stata influenzata maggiormente dal manga rispetto al resto dei giochi della serie \"Pok\u00e9mon\".\nUn'anteprima del gioco \u00e8 stata presentata all'E3 del 2003. \nNintendo ha anche pubblicato media supplementari per sbloccare contenuti aggiuntivi. Le copie preordinat contenevano un disco bonus contenente i trailer del gioco e del film \"\". Il disco nordamericano contiene anche l'esclusivo Pok\u00e9mon Jirachi che pu\u00f2 essere scaricato sulla copia del giocatore di \"Rubino\" o \"Zaffiro\". La versione giapponese contiene invece un Celebi scaricabile e richiede un file di salvataggio completo di \"Pok\u00e9mon Colosseum\". Il disco aggiorna anche il software in \"Rubino\" e \"Zaffiro\" per rimuovere un glitch scoperto nel 2003. Nonostante l'attesa del pubblico, il Bonus Disc non \u00e8 stato reso disponibile nei territori PAL, cosa che ha spinto Nintendo a rilasciare scuse ufficiali. Jirachi, tuttavia, \u00e8 stato successivamente incluso nella versione PAL di \"Pok\u00e9mon Channel\". In Giappone sono state rese disponibili carte scannerizzabili per il Nintendo e-Reader che includevano allenatori contro cui combattere e Pok\u00e9mon Ombra aggiuntivi.\nAccoglienza.\n\"Pok\u00e9mon Colosseum\" ha ricevuto punteggi di 73/100 e 73,46% rispettivamente dagli aggregatori Metacritic e GameRankings. Il cronista di Allgame Scott Alan Marriott ha assegnato al gioco tre stelle e mezzo su cinque, sebbene non lo avesse esaminato con sufficiente profondit\u00e0.\nI critici hanno elogiato \"Colosseum\" come il primo vero videogame di ruolo 3D della serie \"Pok\u00e9mon\". Il recensore di Gamers Hell John K. lo ha definito \"sicuramente un passo nella giusta direzione verso un buon gioco Pok\u00e9mon in 3D\", anche se ha ritenuto che il numero limitato di \"Pok\u00e9mon\" e la mancanza di un vero mondo esplorabile abbiano sminuito l'esperienza. Il cronista di \"IGN\" Craig Harris ha detto che l'adattamento della formula dei giochi di ruolo Pok\u00e9mon al 3D \"fa un lavoro abbastanza decente\" ed \u00e8 \"un po' pi\u00f9 lineare e diretto\".\nLa nuova grafica 3D ha ricevuto commenti contrastanti. Harris ha definito il gioco \"graficamente... un miscuglio\", elogiando lo stile visivo dei Pok\u00e9mon del gioco ma criticando lo stile \"scarsamente modellato e animato, spigoloso\" degli allenatori. Il revisore di GameSpot Ryan Davis ha offerto un'opinione simile, concludendo che \"lo stile visivo... \u00e8 andato fuori strada\". Star Dingo di \"GamePro\" ha descritto la grafica nel suo insieme come \"follemente carina\" ma ha criticato la mancanza di animazioni che mostrano due Pok\u00e9mon che attaccano assieme. La recensione di GameZone ha assunto una posizione pi\u00f9 favorevole, affermando che \"le animazioni sono brevi ma impressionanti; ogni mossa di attacco \u00e8 pi\u00f9 elaborata e pi\u00f9 stravagante sul \"Cubo\"\". \"Nintendo Power\" ha condiviso questa opinione, lodando il \"sorprendente livello di dettaglio\".\nGameZone ha confrontato il design generale della citt\u00e0 e gli ambienti con quelli del famoso \"Final Fantasy VII\". Dingo si \u00e8 lamentato del fatto che \"ci sono vari personaggi con cui parlare e casse da trovare, ma nessun \"mondo sotterraneo\" con mostri in libert\u00e0 da catturare\". John K. ha affermato che \"le citt\u00e0 sono fatte con abbastanza dettagli, ma risultano a volte un po' noiose\".\nHarris ha denunciato l'utilizzo da parte del gioco delle vecchi versi dei Pok\u00e9mon, una lamentela pi\u00f9 volte ricorrente nella serie. Dingo ha definito la musica nel suo insieme \"un po' troppo low-tech e sintetica\". GameZone, al contrario, ha affermato che gli effetti sonori evocano nostalgia per \"Pok\u00e9mon Rosso\" e \"Blu\", e che le tracce musicali \"hanno pi\u00f9 profondit\u00e0 di qualsiasi canzone dei precedenti giochi .\" John K. ha detto che la musica non \u00e8 n\u00e9 fastidiosa n\u00e9 divertente. Retronauts ha descritto \"Colosseum\" come \"terribile\", citando il riutilizzo della grafica di \"Pok\u00e9mon Stadium\" e \"Pok\u00e9mon Stadium 2\".\nNel 2006, \"Nintendo Power\" ha indicato \"Colosseum\" come il 121\u00b0 miglior videogioco ad apparire su una console Nintendo.\nVendite.\nTre settimane prima della sua uscita, i preordini di \"Pok\u00e9mon Colosseum\" lo hanno reso il gioco pi\u00f9 venduto su Amazon.com. Nella prima settimana di vendita del gioco nel Regno Unito, ha aumentato la quota di mercato del GameCube dal 16% al 32%. \u00c8 stato il gioco GameCube pi\u00f9 venduto del maggio 2004 e il quattordicesimo tra tutte le console. Nel 2005, \u00e8 stato certificato come parte della linea Player's Choice di Nintendo in Nord America, rappresentando almeno copie vendute. Nel 2007, ha venduto oltre 1,15 milioni di copie negli Stati Uniti e in Giappone. \u00c8 il gioco di ruolo per GameCube che ha totalizzato il maggior numero di vendite.\nEredit\u00e0.\n\"Pok\u00e9mon Colosseum\" ha dato vita a un torneo di alto livello nel Regno Unito intitolato \"Pok\u00e9mon Colosseum Battlemaster 2004\". Il primo round di sfide si \u00e8 svolto presso le location di Toys \"R\" Us, mentre le battaglie successive si sono tenute in sale cinematografiche. In tutta Europa il gioco \u00e8 stato fornito in bundle con le console GameCube poco dopo la sua uscita. Le edizioni speciali di questo set includevano anche una copia di \"\", che consente ai giocatori di organizzare e immagazzinare fino a Pok\u00e9mon trasferibili dai loro giochi, oltre a una Memory Card e un cavo di collegamento per Game Boy Advance-GameCube.\nUn adattamento manga della trama di \"Colosseum\" \u00e8 stato stampato nei numeri del 2004 della rivista giapponese \"CoroCoro Comic\" e intitolato . Il gioco ha avuto un sequel pubblicato nel 2005 intititolato \"\". Ambientato ad Auros cinque anni dopo gli eventi di \"Colosseum\", presenta un nuovo protagonista che cattura i Pok\u00e9mon Ombra dal Team Cripto. Lugia Ombra \u00e8 la mascotte del gioco e funge da antagonista."}
{"id": "794629", "revid": "77358", "url": "https://it.wikipedia.org/wiki?curid=794629", "title": "Labour party", "text": ""}
{"id": "794630", "revid": "22475", "url": "https://it.wikipedia.org/wiki?curid=794630", "title": "Pok\u00e9mon XD", "text": ""}
{"id": "794632", "revid": "287204", "url": "https://it.wikipedia.org/wiki?curid=794632", "title": "Scoppito", "text": "Scoppito (\"Scupp\u00ectu\" in dialetto sabino) \u00e8 un comune italiano di abitanti della provincia dell'Aquila in Abruzzo. Fa parte della comunit\u00e0 montana Amiternina.\nGeografia fisica.\nTerritorio.\n\u00c8 un comune dell'entroterra appenninico abruzzese il cui territorio comunale si sviluppa nella parte pi\u00f9 occidentale della conca aquilana a circa 13 Km dal capoluogo, sovrastato dal gruppo montuoso di Monte Calvo (1.898 metri s.l.m.), confinando per un terzo con il Lazio e per la restante parte con i comuni limitrofi di L'Aquila (Sassa e Preturo) e Tornimparte.\nIl territorio, che vanta una posizione strategica data la vicinanza alla citt\u00e0 dell'Aquila, \u00e8 costituito da 13 frazioni, quasi tutte di piccola dimensione dal punto di vista demografico, ad eccezione del centro abitato di Scoppito che rappresenta il nucleo principale di maggiore interesse dell'intera area. Il territorio pedemontano, abbastanza agevole (altitudine minima 670 m s.l.m.), ha permesso l'insediamento di numerose piccole e medie imprese e aziende nei pressi della statale 17, fino alla multinazionale Sanofi appartenente al polo farmaceutico della Conca Aquilana.\nTra le frazioni di Civitatomassa e Madonna della Strada, durante lo sbancamento di un piccolo rilievo argilloso, \u00e8 stato rinvenuto, il 25 marzo 1954, il celebre scheletro fossile di un Mammuthus meridionalis poi esposto nei locali del Museo Nazionale d'Abruzzo, nel bastione orientale del Castello dell'Aquila.\nClima.\nIl clima del territorio \u00e8 tipicamente continentale con forti escursioni termiche giornaliere e annuali. L'inverno \u00e8 freddo e a volte non manca la neve anche nel fondovalle. L'autunno \u00e8 la stagione pi\u00f9 piovosa seguita dalla primavera. L'estate \u00e8 normalmente calda e secca.\nStoria.\nFu fondata dai Sabini, presso l'attuale contrada Vigliano, dove sono state fatte scoperte archeologiche. Successivamente una parte del popolo si trasfer\u00ec ad Amiternum. In epoca romana il villaggio si trasfer\u00ec nella vicina \"Foruli\", oggi contrada Civitatomassa. In et\u00e0 medievale il borgo fu costruito ex novo, con mura di fortificazione. Venne eretta anche un'abbazia dedicata a San Bartolomeo (localit\u00e0 Casale). Fu scosso dai terremoti del 1461 e del 1703. Nel 1956 \u00e8 stata rinvenuta nella campagna del Comune il famoso reperto archeologico del fossile del \"mammuth\" aquilano, esposto nel Museo Nazionale d'Abruzzo.\nStemma civico.\nL'identit\u00e0 municipale rappresentata dal proprio stemma, \u00e8 il frutto della volont\u00e0 di organizzare e valorizzare gli aspetti di comunicazione al fine di offrire il simbolo ai locali cittadini. L'emblema \u00e8 costituito da uno scudo a campo blu, con due fasce verticali alternate con tre spighe di grano, di oro, cimato da una corona di torre merlata, cos\u00ec come era contenuto negli Statuti. I colori usati rappresentano il territorio del Comune, l'oro la prosperit\u00e0 del grano, il blu la limpidezza del cielo.\nIl terremoto del 2009.\nIl nuovo terremoto del 2009 ha lesionato diverse abitazioni, nonch\u00e9 diverse case pastorali abbandonate, bench\u00e9 l'area fosse sottoposta a un controllo generale, con la costruzione di alcune case nuove, con la legge di Silvio Berlusconi, presso contrada \"San Bartolomeo\". Gli sfollati sono stati accolti nei moduli abitativi provvisori (MAP), ma le opere di ricostruzione, a distanza di 8 anni, non sono ancora completate. Il centro \u00e8 uno dei pi\u00f9 grandi della zona, essendo stato praticamente costruito un nuovo borgo nuovo pi\u00f9 a valle, sotto il paese vecchio, ed \u00e8 facilmente collegato alla contrada aquilana di Preturo, dove \u00e8 presente anche l'Aeroporto dei Parchi.\nMonumenti e luoghi d'interesse.\nAree naturali.\nIl comune offre possibilit\u00e0 di escursionismo, sci escursionismo e scialpinismo sulle montagne del territorio (\"gruppo di Monte Calvo\"). \u00c8 presente anche un laghetto di pesca sportiva ed un centro sportivo polifunzionale centrale all'avanguardia.\nSociet\u00e0.\nEvoluzione demografica.\nLa vicinanza con la citt\u00e0 dell'Aquila, la conformazione del territorio pedemontano abbastanza agevole e raccolto e la presenza di alcune importanti industrie hanno favorito un andamento demografico del tutto opposto rispetto a quello della maggior parte dei comuni dell'entroterra appenninico con la popolazione che \u00e8 in costante aumento sin dagli anni settanta.\nDopo il terremoto del 6 aprile 2009, la popolazione si \u00e8 quadruplicata ed ha portato all'apertura di numerose attivit\u00e0 commerciali.\nCultura.\nFestivit\u00e0.\nOltre alle feste patronali nelle varie frazioni il comune organizza annualmente presso \"San Bartolomeo\" nella prima decade di Agosto, la \"Sagra del Tartufo\", abbastanza diffuso nel territorio.\nNella frazione di Civitatomassa si tiene annualmente ad Agosto il \"Foruli Rock Festival\", festival rock con gruppi musicali abruzzesi e non.\nInfrastrutture e trasporti.\nStrade.\n\u00c8 raggiungibile sia dall'Aquila (13\u00a0km) che da Rieti (45\u00a0km) tramite la strada statale 17; in alternativa da Roma si pu\u00f2 utilizzare l'uscita \"Tornimparte-Campo Felice\" dell'autostrada A24 e, successivamente, la viabilit\u00e0 interna tra Tornimparte e Scoppito (es. strada provinciale 1 Amiternina).\nFerrovie.\nLa parte meridionale del territorio comunale \u00e8 attraversata dalla ferrovia Terni-Sulmona, linea secondaria a binario unico e trazione diesel. In passato il capoluogo comunale era servito dalla fermata di Scoppito, esistita dal 1947 al 2005 (che distava circa 2\u00a0km dal paese), mentre oggi la stazione pi\u00f9 vicina \u00e8 quella di Sassa-Tornimparte, situata a circa 4\u00a0km di distanza, nel territorio del confinante comune dell'Aquila.\nAll'interno del territorio comunale rientrano inoltre la stazione di Sella di Corno e, fino al 2014, anche la stazione di Vigliano d'Abruzzo (oggi soppressa), a servizio delle omonime frazioni.\nAutobus.\nDa L'Aquila \u00e8 attivo nei giorni feriali un servizio di trasporto pubblico locale bidirezionale tramite corriere ARPA.\nAeroporto L'Aquila - Preturo.\nSi trova molto vicino al comune, nei pressi della contrada aquilana di Preturo.\nSport.\nLa principale realt\u00e0 sportiva della cittadina \u00e8 la \"Societ\u00e0 Polisportiva Dilettantistica Amiternina Scoppito\", sorta negli anni settanta e che nel 2012-2013 disputa per la prima volta nella sua storia il campionato di Serie D. Disputa le partite casalinghe allo stadio comunale di Scoppito, un moderno impianto rinnovato dopo il terremoto del 2009 ed oggi dotato di campo in erba sintetica, tribuna da 500 posti e club house."}
{"id": "794633", "revid": "1318658", "url": "https://it.wikipedia.org/wiki?curid=794633", "title": "\u010cesk\u00fd T\u011b\u0161\u00edn", "text": "\u010cesk\u00fd T\u011b\u0161\u00edn (in slesiano \"Czeski \u0106eszy\u0144\", in polacco: \"Czeski Cieszyn\", in tedesco \"Tschechisch Teschen\") \u00e8 una citt\u00e0 della Regione di Moravia-Slesia, nel nord-est della Repubblica Ceca, sul fiume Olza.\nStoria.\nFino al 1918, veniva chiamata \"Saska K\u0119pa\" (in dialetto di Cieszyn: \"Sasko Kympa\", in tedesco: \"Sachsenberg\") ed era un quartiere della citt\u00e0 di Cieszyn (in tedesco \"Teschen\"), nel Ducato di Teschen, nell'Austria-Ungheria. Dopo la caduta della Monarchia asburgica, i consigli locali della Polonia e della Cecoslovacchia si accordarono su una spartizione dell'area in modo da rispettare le linee etniche, anche se l'accordo non fu totalmente accettato dal governo di Praga. Nel 1919, con la Polonia che combatteva contro la Russia, la Cecoslovacchia (che combatteva in Slovacchia contro l'Armata Rossa ungherese), guidata principalmente da scopi economici e secondo gli accordi del 31 ottobre 1918, invase l'area il 23 gennaio, per poi concedere un plebiscito. L'intera area fu divisa dalla Conferenza di Spa, che lasci\u00f2 una considerevole minoranza polacca sul lato ceco. Nel 1938, a seguito della Conferenza di Monaco che permise alla Germania di annettersi i Sudeti, la Polonia costrinse la Cecoslovacchia a cedere \u010cesk\u00fd T\u011b\u0161\u00edn, inviando un ultimatum il 30 settembre, accettato dalla Cecoslovacchia il 1\u00ba ottobre. A seguito di negoziati con le autorit\u00e0 ceche, le truppe polacche entrarono nella zona il 2 ottobre 1938 e il territorio venne annesso alla Polonia. Dopo l'invasione della Polonia del 1939, l'intero territorio venne annesso alla Germania: durante la seconda guerra mondiale fece parte della Germania nazista. Nel 1945 l'area venne divisa seguendo il confine del 1920 e il governo comunista della Polonia restitu\u00ec l'area contesa alla Cecoslovacchia.\nIl 19 luglio 1970, durante una grave ondata di piena del fiume, cinque pompieri polacchi di Cieszyn morirono quando un ponte cadde nel fiume Olza.\nPopolazione.\nNel 1849, nella parte occidentale di Cieszyn viveva solo il 14,9% della popolazione totale della citt\u00e0, nel 1880 il 24% e nel 1910 il 33,4%.\nCieszyn e \u010cesk\u00fd T\u011b\u0161\u00edn erano conosciute per la diversit\u00e0 nazionale e culturale, che comprendeva comunit\u00e0 polacche, ceche, tedesche ed ebree. Nella citt\u00e0 vi \u00e8 anche una piccola comunit\u00e0 ungherese, che comprende molti degli ufficiali e del clero.\nSecondo il censimento austro-ungarico del 1910, Teschen aveva 22.489 abitanti, 21.550 dei quali avevano ivi una residenza permanente. Nel censimento veniva chiesto agli intervistati anche la loro lingua madre, e i risultati furono i seguenti: 13.254 (61,5%) madrelingua tedeschi, 6.832 (31,7%) polacchi e 1.437 (6,6%) cechi. La religione pi\u00f9 praticata in citt\u00e0 era quella cristiana cattolica con 15.138 fedeli (67,3%) seguita dal protestantesimo con 5.174 fedeli (23%) e dall'ebraismo con 2.112 seguaci (9,4%).\nNel 1938 vi era una considerevole minoranza ebrea nella citt\u00e0: circa persone a Cieszyn e a \u010cesk\u00fd T\u011b\u0161\u00edn. Quasi tutte queste persone furono uccise dai nazisti nei campi di concentramento, molte delle sinagoghe vennero distrutte; oggi ne rimane solo una, divenuta centro culturale polacco. La comunit\u00e0 tedesca residente nella citt\u00e0 la abbandon\u00f2 scappando in Germania dopo la fine della seconda guerra mondiale: oggi in citt\u00e0 non vi sono pi\u00f9 ebrei n\u00e9 tedeschi."}
{"id": "794634", "revid": "1272592", "url": "https://it.wikipedia.org/wiki?curid=794634", "title": "Sartori", "text": ""}
{"id": "794638", "revid": "287204", "url": "https://it.wikipedia.org/wiki?curid=794638", "title": "Cesky Tesin", "text": ""}
{"id": "794639", "revid": "287204", "url": "https://it.wikipedia.org/wiki?curid=794639", "title": "Festivit\u00e0 buddhiste", "text": "Il calendario buddhista \u00e8 lunare e quindi il giorno delle varie festivit\u00e0 cambia di anno in anno, rispetto al calendario gregoriano, in base ai pleniluni e ai noviluni. Va inoltre tenuto presente che le festivit\u00e0 buddhiste si differenziano tra le varie tradizioni e a volte anche tra le varie scuole.\nPer la tradizione Therav\u0101da il Capodanno \u00e8 ad aprile e la festa pi\u00f9 importante \u00e8 certamente il \"Visakha P\u016bj\u0101\" (\"Vesak\"), giorno in cui si ricorda la nascita, l'illuminazione e il parinirv\u0101\u1e47a del Buddha Shakyamuni e si festeggia di solito nel plenilunio di maggio. Altra ricorrenza importante \u00e8 la festa di \"Asalha Puja\", o festa del \"Dhamma\", in cui si commemora il primo insegnamento del Buddha a Sarnath e si festeggia di solito nel plenilunio di giugno. La terza festa per rilevanza \u00e8 quella del \"Magha Puja\", o la festa del \"Sangha\" (monaci), che di solito si tiene nel giorno di luna piena del mese lunare di febbraio-marzo.\nSecondo la tradizione Mah\u0101y\u0101na invece il Capodanno si celebra il novilunio che cade tra gennaio e febbraio. Le maggiori festivit\u00e0 sono: la festa dell'Illuminazione o Giorno del Risveglio (8 dicembre); la festa della nascita di Buddha (maggio, una settimana prima del plenilunio) e \"Ullambana\", festa che cade il plenilunio di agosto e celebra il \"Sangha\" e i defunti.\nIn Italia l'unica festivit\u00e0 riconosciuta dallo Stato italiano secondo il testo dell'Intesa \u00e8 il \"Vesak\", in cui si ricordano i tre momenti fondamentali della vita del Buddha: la nascita, l'illuminazione e la morte. Si festeggia convenzionalmente l'ultimo fine settimana di maggio. Infatti, secondo la tradizione, Il principe Gautama Siddhartha nacque nel plenilunio di questo mese, sempre nello stesso plenilunio, trentacinque anni dopo, raggiunse l'illuminazione e all'et\u00e0 di ottant'anni mor\u00ec negli stessi giorni di luna piena."}
{"id": "794641", "revid": "179578", "url": "https://it.wikipedia.org/wiki?curid=794641", "title": "Il giardino dei sentieri che si biforcano", "text": "Il giardino dei sentieri che si biforcano \u00e8 un racconto del 1941 dello scrittore e poeta argentino Jorge Luis Borges, successivamente raccolto in \"Finzioni\".\nTrama.\nLa storia viene narrata sotto forma di un documento scritto dal professore cinese Yu Tsun, che vive in Inghilterra durante la Prima guerra mondiale ed \u00e8 una spia al servizio dell'Impero tedesco. Braccato dal capitano Richard Madden, Tsun, la cui identit\u00e0 \u00e8 stata scoperta, non ha modo di contattare direttamente i suoi superiori per riferire il luogo dove sono localizzate le artiglierie del XI Parco britannico. Tsun trova sulla guida telefonica il nome della sola persona che possa permettergli di trasmettere l'informazione, e fugge in treno per raggiungerlo; Madden giunge alla stazione troppo tardi. Nel frattempo Tsun riflette sul suo passato, sulla sua giovinezza in Cina e in particolare sul suo antenato Ts'ui Pen, noto per due opere: un romanzo, apparentemente insensato, e la costruzione di un labirinto, che nessuno \u00e8 mai riuscito a ritrovare. \nTsun raggiunge la persona da lui cercata, Stephen Albert, uno studioso di lingua e letteratura cinese. Con sorpresa di entrambi, si scopre che Albert ha studiato proprio l'opera di Ts'ui Pen, antenato di Tsun, e ne ha decifrato l'enigma. Il libro e il labirinto sono in realt\u00e0 la stessa opera: il \"giardino dei sentieri che si biforcano\" menzionato da Ts'ui Pen \u00e8 il suo romanzo, un'opera letteraria che cerca di descrivere tutti i possibili risultati di un evento, ognuno dei quali conduce a un'ulteriore moltiplicazione di conseguenze, in una continua \"ramificazione\" dei possibili futuri (il che ricorda l'interpretazione a molti mondi della meccanica quantistica). Non si tratta quindi di un labirinto \"fisico\", ma di un labirinto temporale, un labirinto di simboli.\nTsun \u00e8 commosso e ammirato dall'intuizione di Albert, che ha svelato il segreto del suo antenato. In questa concezione dell'universo, spiega Albert a Yu Tsun, esistono linee temporali in cui Albert e Tsun non esistono, altre dove solo uno dei due esiste; fortunatamente, commenta Albert, nella \"loro\" particolare linea temporale, i due si sono incontrati e hanno potuto discorrere di Ts'ui Pen e del suo \"giardino\". Ma Tsun, anche se con estrema riluttanza, spara ad Albert e lo uccide. Troppo tardi sopraggiunge Madden, che arresta Tsun. Solo alla fine il lettore viene a conoscenza del motivo dell'omicidio: la notizia dell'uccisione di Albert da parte di Yu Tsun viene pubblicata sui giornali britannici, e il capo di Yu Tsun decifra il \"messaggio\": la localit\u00e0 dove \u00e8 posizionata l'artiglieria britannica \u00e8 proprio la citt\u00e0 chiamata Albert. Tsun ha comunicato il messaggio, sconfiggendo Madden e ritardando l'offensiva britannica. Ma la sua vittoria, ottenuta a prezzo della vita di Albert, lo riempie di amarezza, di rimorso e di stanchezza.\nTematiche.\n\"Il giardino dei sentieri che si biforcano\" affronta alcuni dei temi tipici dell'opera di Borges, quali il labirinto, il tempo e i libri. La ramificazione dei vari tempi \u00e8 affrontata anche, ad esempio, nel racconto di Borges \"Esame dell'opera di Herbert Quain\", dove una delle opere prevede la ramificazione di diverse possibili linee temporali, in questo caso per\u00f2 di molteplici possibili passati convergenti in un unico futuro."}
{"id": "794642", "revid": "1705737", "url": "https://it.wikipedia.org/wiki?curid=794642", "title": "Parco nazionale di Acadia", "text": "Il parco nazionale di Acadia (\"Acadia national Park\") \u00e8 un parco nazionale statunitense situato al largo della costa Atlantica del Maine. Preserva una grande parte della Mount Desert Island, e le isole associate. La zona include montagne, coste e laghi.\nIl parco offre 192 km di piste, 80 km di strade sterrate ed una grande abbondanza di flora e fauna."}
{"id": "794643", "revid": "1950485", "url": "https://it.wikipedia.org/wiki?curid=794643", "title": "Sophie Muller", "text": "Biografia.\nAttiva dal 1982, \u00e8 famosa per aver diretto i video di artisti come No Doubt, Shakira, Gwen Stefani, Eurythmics, Beyonc\u00e9, Sophie Ellis-Bextor, Garbage, The Killers, Annie Lennox, Blur, Sade e altri.\nNata a Londra, si \u00e8 formata al Royal College of Art. Nel 1984 \u00e8 stata assistente regista del film \"In compagnia dei lupi\".\nVideografia.\nAnni 80.\n1982\n1987\n1988\n1989\nAnni 90 s.\n1990\n1991\n1992\n1993\n1994\n1995\n1996\n1997\n1998\n1999\nAnni 2000s.\n2000\n2001\n2002\n2003\n2004\n2005\n2006\n2007\n2008\n2009\n2010s.\n2010\n2011\n2012\n2013\n2014\n2015\n2016\n2017\n2018\n2019\n2020s.\n2020\n2021"}
{"id": "794644", "revid": "400694", "url": "https://it.wikipedia.org/wiki?curid=794644", "title": "Guero", "text": "Guero \u00e8 il nono album discografico del cantautore statunitense Beck, pubblicato il 29 marzo 2005.\nDescrizione.\nL'album \u00e8 stato pubblicato dalla Interscope sia in versione regolare su CD che in versione CD/DVD, con un DVD contenente 7 bonus tracks, video per le 13 canzoni e altri contenuti addizionali.\nIl titolo deriva dal termine G\u00fcero, che nello slang della lingua spagnola diffuso in Messico indica una persona bionda e di carnagione chiara, proprio come Beck. La copertina \u00e8 un'opera dell'artista canadese Marcel Dzama.\nLa canzone \"Black Tambourine\" \u00e8 stata inserita da David Lynch nella colonna sonora del film \"Inland Empire - L'impero della mente\". Il brano \"Broken Drum\" \u00e8 dedicato a Elliot Smith, musicista ed amico di Beck scomparso nel 2003. \nDiversi sono i sample utilizzati: tra questi vi sono \"So What'cha Want\" dei Beastie Boys (in \"E-Pro\") e \"What It Is\" dei The Temptations (in \"Eartquake Weather\")."}
{"id": "794645", "revid": "21981", "url": "https://it.wikipedia.org/wiki?curid=794645", "title": "Boxeur", "text": ""}
{"id": "794646", "revid": "130040", "url": "https://it.wikipedia.org/wiki?curid=794646", "title": "Sanzio I Garc\u00e9s di Navarra", "text": ""}
{"id": "794648", "revid": "1318658", "url": "https://it.wikipedia.org/wiki?curid=794648", "title": "Ochotsk (citt\u00e0)", "text": "Ochotsk (, anche traslitterata come \"Ohotsk\" o \"Okhotsk\") \u00e8 una cittadina della Russia siberiana orientale, nel Territorio di Chabarovsk; sorge alla foce del fiume Ochota, che gli d\u00e0 il nome ed \u00e8 capoluogo dell'Ochotskij rajon.\nLa sua fondazione risale al 1647, quando i colonizzatori russi in marcia verso est raggiunsero finalmente il mare sull\"'altra sponda\"; dal momento che Ochotsk fu il primo centro abitato russo sul Pacifico, il vasto bacino su cui si affacciava prese il nome da esso.\nOchotsk ha sempre basato la sua economia sulla pesca e sul commercio delle pellicce; \u00e8 diventata famosa anche per essere stata la base operativa dell'esploratore Vitus Bering, che da qui part\u00ec per due importanti missioni nel corso delle quali scopr\u00ec l'Alaska e lo stretto di Bering."}
{"id": "794652", "revid": "78273", "url": "https://it.wikipedia.org/wiki?curid=794652", "title": "Ohotsk", "text": ""}
{"id": "794659", "revid": "1632387", "url": "https://it.wikipedia.org/wiki?curid=794659", "title": "Kadri Roshi", "text": ", \u00e8 stato attivo nel cinema e nel teatro per oltre 40 anni. Ha interpretato pi\u00f9 di 170 personaggi diversi nella sua carriera di cinema e teatro. Kadri \u00e8 morto a Berat il 11 luglio 1992 per cause naturali."}
{"id": "794663", "revid": "53433", "url": "https://it.wikipedia.org/wiki?curid=794663", "title": "Parco Nazionale di Acadia", "text": ""}
{"id": "794664", "revid": "709565", "url": "https://it.wikipedia.org/wiki?curid=794664", "title": "Philip Wylie", "text": "Le sue opere spaziano dai pulp di fantascienza ai gialli, alla satira, dalle opere a sfondo ecologista alla minaccia di una apocalisse nucleare.\nBiografia.\nPhilip era figlio di Edmund Melville Wylie, un ministro presbiteriano, e di Edna Edwards, una scrittrice, che mor\u00ec quando lui aveva cinque anni.\nTrasferitosi con la famiglia a Montclair nel New Jersey, dal 1920 al 1923 frequent\u00f2 la Princeton University, per poi esordire nella scrittura di racconti verso la fine del decennio. Il suo primo romanzo fu \"Babes and Sucklings\" (1929).\nIn seguito il suo esercizio si immise anche nella non-fiction, con la stesura di articoli giornalistici e lavori di critica sociale, e in numerose altre attivit\u00e0: sceneggiatore per Hollywood; editor per Farrar &amp; Rinehart; socio del Dade County Defense Council; direttore del Lerner Marine Laboratory; consulente speciale della presidenza del Joint Committee for Atomic Energy.\nMolti dei suoi scritti maggiori contengono valutazioni critiche oppure filosofiche sull'uomo e la societ\u00e0, quale risultato di studi ed interessi sui vari fronti della psicologia, della biologia, dell'etnologia e della fisica, sebbene con un'attenzione, nella narrativa, pure al versante avventuroso della vicenda. In alcuni casi l'autore si firm\u00f2 utilizzando uno pseudonimo, \"Leatrice Homesley\".\nIl romanzo \"Gladiator\" (1930) ispir\u00f2 nel 1938 il personaggio di Superman; \"The Savage Gentleman\" (1932) presenta invece delle analogie con Doc Savage, creato appena un anno dopo.\nTra le opere pi\u00f9 fortunate di Wylie, spesso di fantascienza o di genere techno-thriller, ma non sempre fantastiche, vi \u00e8 la serie di \"Quando i mondi si scontrano\" (\"When Worlds Collide\", 1933) e \"After Worlds Collide\" (1934), elaborata con Edwin Balmer. Ancora una volta, l'autore sembra aver anticipato creazioni fantastiche di l\u00e0 da venire: nel dittico, difatti, sono state ravvisate delle analogie col fumetto \"Flash Gordon\". Dal primo libro, inoltre, fu tratto un omonimo film, diretto da Rudolph Mat\u00e9 nel 1951.\nNel romanzo \"La prodigiosa scomparsa\" (\"The Disappearance\", 1951), anch'esso scritto con Edwin Balmer, vengono affrontate, dietro la vena immaginifica, le complessit\u00e0 delle relazioni fra uomo e donna. A \"Night Unto Night\" (1944) si rif\u00e0 un film di Don Siegel uscito nel 1949.\nCon \"The Paradise Crater\" (1945), la descrizione di una forza nazista votata, attraverso il possesso di armi nucleari, alla conquista del mondo, procur\u00f2 a Wylie un periodo di arresti domiciliari; la realt\u00e0 del pericolo atomico, tuttavia, riaffiora in libri successivi come \"Tomorrow!\" (1954) e \"Triumph\" (1963).\nDi un certo interesse sono anche \"Opera 21\" (\"Opus 21\", 1949), \"Sommergibili nell'acquario\" (\"Your Friendly Neighbourhood Death Pedlar\", 1965), \"The Spy Who Spoke Porpoise\" (1969) e \"Attacco alla Terra\" (\"The End of the Dream\", 1972), l'ultimo romanzo, in cui la fine del mondo, causata da un'immane catastrofe ecologica, preannuncia tuttavia un nuovo inizio.\nPer il \u00abSaturday Evening Post\u00bb Wylie invent\u00f2 inoltre la figura di Crunch Adams, capitano della nave \"Poseidon\", scelto come protagonista di oltre un centinaio di racconti.\nDelle opere saggistiche va citato innanzitutto il volume \"Generazione di vipere\" (\"A Generation of Vipers\", 1942), che ebbe vasto seguito negli anni quaranta e ispir\u00f2 il termine \"momismo\". A causa di questo libro, l'autore fu da alcuni accusato di misoginia, e a difenderlo ci avrebbero pensato l'unica figlia, Karen Wylie Prior (autrice, tra l'altro, del piuttosto fortunato manuale \"Nursing Your Baby\"), nonch\u00e9 le sue stesse opere successive, che dimostrano come il pensiero di Wylie al riguardo sia ben pi\u00f9 articolato.\nAl filone saggistico si iscrivono anche \"An Essay on Morals\" (1947) e \"The Magic Animal\" (1968)."}
{"id": "794665", "revid": "67712", "url": "https://it.wikipedia.org/wiki?curid=794665", "title": "Consonanti nasali", "text": ""}
{"id": "794673", "revid": "287204", "url": "https://it.wikipedia.org/wiki?curid=794673", "title": "Nuove strade ANAS (1-99)", "text": ""}
{"id": "794674", "revid": "287204", "url": "https://it.wikipedia.org/wiki?curid=794674", "title": "Lingua Maori", "text": ""}
{"id": "794676", "revid": "1318658", "url": "https://it.wikipedia.org/wiki?curid=794676", "title": "Mtskheta", "text": "Mtskheta (in georgiano: \u10db\u10ea\u10ee\u10d4\u10d7\u10d0) \u00e8 una delle pi\u00f9 antiche citt\u00e0 della Georgia nella regione di Mtskheta-Mtianeti; si trova nella provincia storica di Kartli, vicino a Tbilisi. La citt\u00e0 fu la capitale del regno di Georgia fra il III secolo a.C. e il V secolo d.C. Qui i georgiani si convertirono al Cristianesimo nel 317 e Mtskheta rimane la citt\u00e0 in cui ha sede la Chiesa ortodossa e apostolica georgiana.\nA Mtskheta si trovano numerosissimi edifici molto antichi, entrati a far parte nel 1994 dell'elenco dei Patrimoni dell'umanit\u00e0 dell'UNESCO. Fra questi edifici vale la pena ricordare: la Cattedrale di Svetitskhoveli (dell'XI secolo), il Monastero di Jvari (VI secolo), la Fortezza di Armaztsikhe (III secolo a.C.), l'acropoli (con costruzioni del I millennio a.C.), oltre ad altri edifici di culto di quasi 2.000 anni fa.\nStoria.\nLe rovine della citt\u00e0 sono state datate a prima dell'anno 1000 a.C., e Mtskheta fu capitale del primo regno Georgiano dell'Iberia caucasica durante il III secolo a.C. - V secolo d.C. Fu il sito delle prime attivit\u00e0 cristiane, ed il luogo dove la cristianit\u00e0 venne proclamata religione di Stato della Georgia nel 317. Mtskheta \u00e8 tuttora la sede della Chiesa apostolica autocefala ortodossa georgiana.\nRe Dachi I Ujarmeli (all'inizio del VI secolo d.C.), successore di Vakhtang I Gorgasali, spost\u00f2 la capitale da Mtskheta alla pi\u00f9 difendibile Tbilisi secondo le ultime volont\u00e0 del padre. Mtskheta continu\u00f2 ad essere usata come luogo di incoronazione e sepoltura dei re georgiani fino alla fine del regno, avvenuta nel XIX secolo.\nMonumenti.\nLa cattedrale di Svetitskhoveli (XI secolo) ed il monastero di Jvari (VI secolo) di Mtskheta sono tra i monumenti pi\u00f9 significativi dell'architettura cristiana georgiana, e sono stati fondamentali per lo sviluppo dell'architettura medievale del Caucaso. Di particolare importanza sono le prime iscrizioni, interessanti per lo studio delle origini del primo alfabeto georgiano.\nNei sobborghi di Mtskheta si trovano le rovine della fortezza di Armaztsikhe (III secolo a.C.), l'acropoli di Armaztsikhe (databile alla fine del I millennio a.C.), resti del \"ponte di Pompeo\" (secondo la leggenda costruito dai legionari romani di Pompeo nel I secolo a.C.), le rovine di un palazzo reale (I-III secolo), una tomba del I secolo, una piccola chiesa del IV secolo, il monastero di Samtavro (XI secolo) e la fortezza di Bebris Tsikhe (XIV secolo). Anche l'Istituto di Archeologia ed il giardino di Mikheil Mamulashvili sono degni di nota.\nPatrimonio dell'umanit\u00e0.\nNel 1994 viene inserita tra i Patrimoni dell'umanit\u00e0 dell'UNESCO a causa delle sue storiche chiese medievali. Nel 2009 la citt\u00e0 \u00e8 stata inserita tra i patrimoni in pericolo a causa del grave stato di conservazione, e dei recenti lavori effettuati che hanno parzialmente eliminato le caratteristiche storiche dei monumenti. Il comitato dell'UNESCO ha chiesto formalmente alla Georgia di iniziare un serio lavoro di recupero e manutenzione."}
{"id": "794689", "revid": "31789", "url": "https://it.wikipedia.org/wiki?curid=794689", "title": "Orenburg", "text": "Orenburg (in russo: \u041e\u0440\u0435\u043d\u0431\u0443\u0301\u0440\u0433, \"Orenb\u00farg\"; in passato \u0427\u043a\u0430\u0301\u043b\u043e\u0432, \u010ck\u00e1lov) \u00e8 una citt\u00e0 della Russia, situata al limite sud-orientale della parte europea sul fiume Ural, capoluogo della omonima oblast'.\nPosizione.\nLa citt\u00e0 sorge sulle due sponde del fiume Ural, che secondo varie convenzioni geografiche funge da confine tra l'Europa e l'Asia. Il fiume \u00e8 attraversato da un ponte pedonale, dove c'\u00e8 un segno storico simbolico del confine tra i due continenti.\nStoria.\nLa citt\u00e0 \u00e8 stata fondata come avamposto durante l'avanzata della colonizzazione russa della Siberia. Nel 1735 i coloni fondarono una fortezza alla confluenza dei fiumi Ural e Or', che quattro anni pi\u00f9 tardi prese il nome di Orsk. Un secondo e un terzo avamposto di nome \"Orenburg\" furono poi successivamente fondati da altri colonizzatori. Il terzo di questi ebbe successo e divent\u00f2 l'attuale citt\u00e0 di Orenburg, la cui attuale posizione geografica non rispecchia quindi il nome, che significa \"fortezza\" (in tedesco \"Burg\") \"sull'Or\".\nPer cinque anni, dal 1920 al 1925, Orenburg fu incorporata nella \"Repubblica Socialista Sovietica Kazaka\", come si chiamava allora il Kazakistan e ne divenne la capitale; quando la repubblica cambi\u00f2 il nome nell'attuale Kazakistan, Orenburg si riun\u00ec alla Russia, nella quale rimase. Dal 1938 al 1957 si chiamava \"\u010ckalov\", in onore del pilota Valerij \u010ckalov.\nEconomia.\nLa citt\u00e0 \u00e8 un centro industriale e di estrazione del gas naturale.\nInfrastrutture e trasporti.\nAeroporti.\nAll'Aeroporto di Orenburg si basa la compagnia aerea russa Orenair che effettua i voli di linea e charter nazionali ed internazionali dai diversi hub in \nRussia per Austria, Bulgaria, Cina, Croazia, India, Francia, Germania, Egitto, Italia, Tunisia, Turchia e Thailandia.Nel 2008 l'Orenair era la seconda pi\u00f9 grande compagnia aerea russa sul mercato dei voli charter, che, con la sua flotta composta dagli aerei statunitensi Boeing 737, permette di effettuare il trasporto di 1,85 milioni di persone all'anno."}
{"id": "794692", "revid": "1005847", "url": "https://it.wikipedia.org/wiki?curid=794692", "title": "Istanza d'arengo", "text": "L'Istanza d'arengo \u00e8 uno dei tre istituti di democrazia diretta della Repubblica di San Marino, esso consente ai cittadini di presentare richieste di pubblico interesse la prima domenica dopo il 1\u00ba ottobre e la prima domenica dopo il 1\u00ba aprile, in coincidenza con l'elezione dei nuovi Capitani Reggenti.\nEntro un mese la Reggenza deve decidere l'ammissibilit\u00e0 delle richieste alla discussione in Consiglio Grande e Generale entro un semestre dalla presentazione.\nL'istituto, erede dello strumento di democrazia diretta dell'arengo, \u00e8 molto utilizzato dai sammarinesi, e permette spesso di stimolare l'interessamento a problemi particolarmente sentiti dalla cittadinanza."}
{"id": "794693", "revid": "767487", "url": "https://it.wikipedia.org/wiki?curid=794693", "title": "ESP (Eric Singer Project)", "text": "Gli ESP (Eric Singer Project), sono un supergruppo heavy metal fondata da Eric Singer (attuale membro dei KISS), Bruce Kulick, (ex membro dei Kiss), Karl Cochran e John Corabi (ex membro dei M\u00f6tley Cr\u00fce).\nIl gruppo pubblic\u00f2 un unico album composto da cover, Lost and Spaced nel 1998, che fu poi ristampato l'anno successivo, con la tracklist aggiornata."}
{"id": "794699", "revid": "126257", "url": "https://it.wikipedia.org/wiki?curid=794699", "title": "Final Destination 2", "text": "Final Destination 2 \u00e8 un film horror del 2003 diretto da David R. Ellis.\n\u00c8 il seguito di \"Final Destination\", e avr\u00e0 a sua volta tre seguiti: \"Final Destination 3\", \"The Final Destination 3D\" e \"Final Destination 5\".\nTrama.\n\u00c8 passato un anno dai tragici avvenimenti del volo 180. Kimberly Corman si appresta a partire alla volta di Daytona Beach insieme a tre amici per lo spring break; in autostrada rimangono coinvolti e muoiono in un mega incidente, causato da un camion trasportatore di tronchi.\nKimberly si risveglia: ha solamente sognato tutto questo, ma lo shock \u00e8 tale da farle decidere di non volere andare avanti nel tragitto, bloccando una parte del traffico una volta messa di traverso la sua macchina sulla rampa di accesso all'autostrada; il sergente Thomas Burke intima alla ragazza, sconvolta e in lacrime, di scendere dall'auto e calmarsi, ma mentre parla avviene realmente l'incidente presagito ed i suoi amici in auto sono i primi a perdere la vita.\nIn seguito, tutti i predestinati all'incidente perdono la vita l'uno dopo l'altro per cause apparentemente accidentali; tra i coinvolti vi sono il poliziotto Thomas, la donna in gravidanza Isabella Hudson, il cocainomane Rory Peters, la spocchiosa manager Kat Jennings, il centauro Eugene Dix, il giovane Evan Lewis e infine una madre e un figlio, Nora e Tim Carpenter. Kimberly, convinta che la sua \u00e8 stata una premonizione e che la Morte torner\u00e0 per prendere i sopravvissuti, cerca di avvertirli ma nessuno le d\u00e0 credito; tuttavia a pochissima distanza dalla tragedia Evan, che nel frattempo era diventato ricco grazie ad una vincita alla lotteria, muore in circostanze misteriose, seguito a ruota da Tim e da sua madre. Gli altri, aiutati dai personaggi del primo capitolo come Claire Rivers, unica sopravvissuta al volo 180 e l'enigmatico becchino William Bludworth, iniziano a studiare un piano; ma sconfiggere un'entit\u00e0 tanto superiore quanto sinistra si riveler\u00e0 molto arduo.\nIncidente.\nNell'autostrada, Thomas sta guidando la sua macchina, quando all'improvviso prendendo una buca sulla strada, il suo caff\u00e8 gli cade sui pantaloni, facendolo distrarre: in questo momento, davanti a lui c'\u00e8 un camion che trasporta i tronchi; i lacci che legano i ceppi si sfilacciano, e i tronchi cominciano a rotolare per la strada: uno di questi trapassa il parabrezza di Thomas, decapitandolo. Eugene, cercando di evitare i tronchi, perde il controllo della sua moto e viene schiacciato dalla stessa. Rory si schianta contro un tronco con la sua auto, che si ribalta pi\u00f9 volte fino a fermarsi: sembra essersi comunque salvato, ma all'improvviso sbuca un grosso camion che travolge la sua auto, uccidendolo all'istante. Pi\u00f9 indietro c'\u00e8 Kat, la cui macchina colpisce un tronco e si ribalta, atterrando capovolta sul tetto e uccidendo la donna, che viene schiacciata. Nora cerca di frenare, ma una bottiglia in mano a Tim, suo figlio, gli cade di mano e finisce sotto il pedale del freno: i due finiscono con un frontale contro un tronco e la macchina salta in aria all'istante. Evan cerca di frenare, ma non fa in tempo, e va a sbattere contro il serbatoio della benzina del camion dei tronchi, facendo esplodere la sua macchina. Dopo i ribaltamenti della loro auto, Shaina, Frankie e Dano hanno perso la vita, mentre Kimberly, unica superstite, vede dall'interno della vettura i risultati della terribile tragedia, compreso Evan che, ancora vivo, chiede aiuto gridando disperato dall'interno della sua auto in fiamme. Proprio in questo momento compare un grosso camion cisterna che travolge l'auto di Evan e si dirige a tutta velocit\u00e0 contro la macchina di Kimberly. La premonizione si interrompe con l'urlo terrorizzato della ragazza.\nColonna sonora.\nNell'automobile con i tre amici, prima dell'incidente in autostrada, Kimberly sente in radio il brano \"Highway to Hell\" (\"autostrada per l'inferno\") dell'album omonimo degli AC/DC. Nella morte del ragazzo che aveva appena vinto alla lotteria il brano in sottofondo \u00e8 Vitamin dall'album S.C.I.E.N.C.E degli Incubus"}
{"id": "794700", "revid": "729019", "url": "https://it.wikipedia.org/wiki?curid=794700", "title": "Strada statale 703 Tangenziale Est di Novara", "text": "La strada statale 703 Tangenziale Est di Novara (SS 703), gi\u00e0 \"nuova strada ANAS 88 Tangenziale Est di Novara (NSA 88)\", \u00e8 una strada statale italiana che permette di aggirare il centro abitato di Novara.\nPercorso.\nLa strada ha inizio dalla strada statale 32 Ticinese a nord di Novara, in localit\u00e0 Argine, e termina in corso Vercelli raccordandosi all'ex strada statale 11 Padana Superiore, a sud-ovest della citt\u00e0.\nLa tangenziale permette di evitare l'attraversamento della citt\u00e0 collegandosi direttamente con lo svincolo di Novara Est dell'autostrada A4, la ex strada statale 11 Padana Superiore in direzione Milano e Vercelli, la ex strada statale 211 della Lomellina e la Strada statale 341 Gallaratese.\nLa tangenziale ha la struttura di una strada extraurbana principale con due corsie per senso di marcia e limite orario di 90\u00a0km/h. Inizialmente, nell'ultimo tratto completato (dall'intersezione con la ex strada statale 11 Padana Superiore fino al ponte sopra la ferrovia Novara-Alessandria) il limite era stato fissato a 110\u00a0km/h , dopo breve tempo ridotto a 90\u00a0km/h.\nLa progressiva chilometrica parte dal km 2,450 in localit\u00e0 Argine: questo a causa del progetto che prevede il prolungamento dell'arteria fino all'innesto con la ex strada statale 229 del Lago d'Orta.\nStoria.\nLa strada nacque con la necessit\u00e0 di un'infrastruttura che dirottasse parte del traffico (quello non diretto verso il centro della citt\u00e0) all'esterno del centro abitato di Novara.\nFu cos\u00ec negli anni ottanta ebbe inizio la costruzione dell'arteria, che avvenne per fasi. Il primo tratto, tra la strada statale 32 Ticinese e la SP 2 per Cameri venne inaugurato il 14 giugno 1983, seguito dal secondo tratto (tra la SP 2 e la ex strada statale 11 Padana Superiore ad est della citt\u00e0) aperto al traffico il 27 aprile 1985.\nNel corso degli anni novanta si decise il prolungamento della stessa, con la costruzione di un terzo lotto, compreso tra la ex SS 11 e la ex strada statale 211 della Lomellina che divent\u00f2 operativo il 19 dicembre 1992.\nL'ultimo tratto, che consente il raggiungimento della ex strada statale 11 Padana Superiore in direzione ovest, \u00e8 stato invece aperto al traffico il 5 giugno 2004.\nNel 2005 fu adotta la provvisoria classificazione di \"nuova strada ANAS 88 Tangenziale Est di Novara (NSA 88)\", fino alla definitiva classificazione avvenuta nel 2011 col seguente itinerario: \"Innesto con la S.S. n. 32 presso Argine - Innesto con la ex S.S. n. 11 presso Novara\"."}
{"id": "794704", "revid": "124906142", "url": "https://it.wikipedia.org/wiki?curid=794704", "title": "Bla\u017eej Va\u0161\u010d\u00e1k", "text": "Carriera.\nClub.\nInizi\u00f2 la carriera con il Ko\u0161ice nel 2001. Nel 2003 si trasfer\u00ec al Tren\u010d\u00edn e nel 2004 all'Artmedia Bratislava, con cui esord\u00ec in UEFA Champions League nella stagione 2005-2006.\nNel 2006 fu acquistato dal e nel gennaio 2007 in compropriet\u00e0 al Lecce, che ne riscatt\u00f2 la propriet\u00e0 del cartellino nell'estate seguente. Ad agosto 2007 il Lecce lo cedette al in prestito con diritto di riscatto della met\u00e0 del cartellino. Dopo una stagione, rientr\u00f2 nel Salento. Fece quindi ritorno in patria, venendo ceduto nuovamente in prestito, al Teplice. Il 9 luglio 2009 rescisse il contratto col Lecce.\nNel settembre 2009 fu messo sotto contratto dal . Nell'estate del 2011 si spost\u00f2 in Polonia, al , e nel marzo 2012 al , con cui esord\u00ec segnando una doppietta nella vittoria per 5-0 in casa contro il Sokol Doln\u00e1 \u017dda\u0148a. Ceduto in prestito allo , fu acquisito interamente dal club nell'estate del 2013. Nel 2016 and\u00f2 a giocare nel , con cui ottenne una sola presenza in campionato, per poi passare allo e, poco dopo, al . Nel 2018 fu ceduto allo ; nel 2019 ha firmato per il .\nNazionale.\nHa giocato 4 partite con la nazionale maggiore slovacca tra il 2007 e il 2008."}
{"id": "794706", "revid": "287204", "url": "https://it.wikipedia.org/wiki?curid=794706", "title": "Blazej Vascak", "text": ""}
{"id": "794710", "revid": "287204", "url": "https://it.wikipedia.org/wiki?curid=794710", "title": "Marcello Cottafava", "text": "\u00c8 figlio di Edano Cottafava, rugbista degli anni settanta del CUS Genova e della Nazionale.\nCarriera.\nGiocatore.\nInizi\u00f2 la carriera nella Sampdoria, arrivando in prima squadra nel 1996, ma non riuscendo a collezionare presenze in Serie A. Dal 1997 al 2004 gioc\u00f2 in Serie C1 con , , Lecco, e .\nTreviso.\nTornato al Treviso nel 2004, gioc\u00f2 in Serie B e l'anno successivo in Serie A, dove esord\u00ec l'11 settembre 2005 in Treviso- 0-1.\nLecce.\nCominciata l'annata 2006-2007 con il Treviso, in serie cadetta, \u00e8 passato al Lecce, sempre in B, a gennaio. Ha giocato da titolare per la restante parte del campionato, finch\u00e9 non \u00e8 stato fermato in via cautelare per un presunto caso di doping. Il 21 giugno \u00e8 prosciolto per non aver commesso il fatto: aveva infatti usato uno spray nasale, il quale aveva provocato un presunto effetto dopante.\nNella stagione 2007-2008 mette a segno una pregevole marcatura tirando da circa trenta metri contro il , per il momentaneo 1-0. La partita si conclude poi sul risultato di 1-1.\nTriestina.\nIl 1\u00ba settembre 2008 si trasferisce alla , con la quale realizza 3 reti in 77 presenze in due stagioni.\nNel precampionato della stagione 2010-2011 viene messo fuori rosa dalla per poi essere reintegrato nel gennaio successivo. A luglio rescinde il contratto che lo legava alla societ\u00e0 alabardata.\nGubbio.\nIl 22 settembre 2011 viene ingaggiato a parametro zero dal Gubbio. Il 5 ottobre 2011 trova il primo gol con la maglia degli eugubini nella partita terminata 2-2 sul campo del Brescia. Il 5 novembre rimedia la sua prima espulsione nella sconfitta per 3-1 contro il al minuto 58 con il risultato ancora sull'1-1. Conclude la stagione retrocedendo con 34 presenze e 2 gol.\nLatina.\nIl 29 agosto 2012 approda al Latina firmando un contratto annuale.\nIl 30 settembre 2012 in Viareggio-Latina mette a segno una pregevole marcatura calciando una punizione da circa 40 metri che sorprende il portiere avversario firmando il momentaneo vantaggio della squadra pontina. La partita finir\u00e0 poi con il risultato di 1-1. \u00c8 tra i protagonisti della squadra pontina che il 16 giugno 2013, battendo per 3-1 il Pisa nella finale Playoff della Lega Pro Prima Divisione, conquista la prima storica promozione in Serie B.\nIl 10 luglio 2013 rinnova per un anno partecipando cos\u00ec al primo campionato di serie B nella storia del Latina.\nIl 14 dicembre 2013 nella partita contro il trova il suo primo gol stagionale con un tiro in diagonale sugli sviluppi di un corner.\nDiventa capitano della squadra che arriva 3\u00ba in classifica dietro a Empoli e Palermo. Partecipa ai playoff per andare in serie A. Vince la semi-finale con in Bari perdendo solo la finale contro il Cesena non potendo cosi coronare il sogno della doppia promozione.\nSPAL.\nIl 14 gennaio 2015 passa alla SPAL, formazione militante in Lega Pro. Il 23 aprile 2016, nella partita che vedeva gli estensi giocare contro l'Arezzo, terminata 1 a 1 vince il campionato di Lega Pro e in una conferenza stampa il 14 maggio 2016 annuncia il suo ritiro dal calcio giocato.\nAllenatore.\nNel 2016-2017 allena l'Under 17 della SPAL nell'anno della promozione in Serie A.\nPromosso in Primavera, il 7 settembre 2017 supera con esito positivo l'esame da allenatore di seconda categoria UEFA A che gli consente di allenare tutte le giovanili e di fare il vice in A e B.\nNel Campionato Primavera 2 2017-2018 si piazza quinto a un punto dai play-off mentre l\u2019anno seguente arriva secondo nel girone A perdendo infine la finale play-off contro la Lazio.\nIl 1\u00ba luglio 2019 diventa allenatore della formazione Primavera della Sampdoria, firmando un contratto fino al 30 giugno 2020. Con la sospensione del campionato a causa dell'emergenza COVID-19 la squadra blucerchiata si ferma al 7\u00ba posto in classifica in zona play-off. Nell'estate del 2020 Cottafava passa ad allenare i pari et\u00e0 del . Il 23 marzo 2021 viene esonerato e sostituito alla guida della under 19 granata da Federico Coppitelli."}
{"id": "794713", "revid": "922800", "url": "https://it.wikipedia.org/wiki?curid=794713", "title": "Battling", "text": ""}
{"id": "794715", "revid": "6066", "url": "https://it.wikipedia.org/wiki?curid=794715", "title": "Teatri", "text": ""}
{"id": "794716", "revid": "767487", "url": "https://it.wikipedia.org/wiki?curid=794716", "title": "Il bacio della morte (film 1947)", "text": "Il bacio della morte (\"Kiss of Death\") \u00e8 un film del 1947 diretto da Henry Hathaway.\nIl film, tratto dal romanzo \"Stoolpigeon\" di Eleazar Lipsky, ha per protagonisti Victor Mature, Brian Donlevy e Coleen Gray, insieme ad un esordiente Richard Widmark, che ottenne una candidatura all'Oscar per il miglior attore non protagonista e il Golden Globe per il miglior attore debuttante per il suo ritratto del gangster psicopatico Tommy Udo.\nTrama.\nNew York, vigilia di Natale. Il gangster Nick Bianco rimane coinvolto in uno scontro a fuoco durante la rapina ad una gioielleria e viene arrestato. Il viceprocuratore D'Angelo gli propone di fare i nomi dei complici in cambio di una riduzione della pena, ma Nick si rifiuta di collaborare come gi\u00e0 successo in passato. Durante la detenzione nel carcere di Sing Sing apprende che la moglie si \u00e8 tolta la vita e che le figlie sono finite in orfanotrofio, per cui decide di seguire il consiglio di D'Angelo. Dopo aver parlato con la giovane Nettie Cavallo, che lo informa dell'istituto in cui si trovano le figlie a cui in passato aveva fatto da baby sitter, Nick rivela il nome dei suoi complici e ottiene di poterle rivedere. D'accordo con D'Angelo cerca poi di far incastrare Pete Rizzo, uno dei suoi complici, e informa il suo avvocato Earl Howser che sospetta che Rizzo abbia parlato con la polizia per metterlo ancora pi\u00f9 nei guai. Howser, che fa anche da ricettatore per la merce derubata dai suoi clienti, avverte della \"soffiata\" il killer Tommy Udo. Quando quest'ultimo arriva all'appartamento di Rizzo vi trova solo la madre e capisce che probabilmente l'uomo ha gi\u00e0 lasciato la citt\u00e0. In un accesso d'ira Udo uccide la donna facendola precipitare dalle scale con la sua sedia a rotelle. Uscito dal carcere grazie ad un condono, Nick promette il suo amore a Nettie ma per poter rimanere in libert\u00e0 deve continuare a collaborare con D'Angelo. Fa in modo di incontrarsi casualmente con Udo, che aveva conosciuto a Sing Sing, che durante la serata gli rivela alcune informazioni su un omicidio. Nick riferisce tutto a D'Angelo, che lo lascia libero di ricominciare una nuova vita con Nettie e le sue figlie. Quando Udo viene portato in tribunale, Nick \u00e8 riluttante a testimoniare contro di lui, ma sa che dovr\u00e0 farlo per poter mantenere la libert\u00e0. Malgrado ci\u00f2, Udo viene prosciolto per un problema tecnico che riguarda la prova principale. Certo della sua sete di vendetta, Nick manda Nettie e le bambine in campagna e si prepara ad affrontarlo. Pronto a sacrificarsi pur di ritrovare la serenit\u00e0, riesce a farlo cadere in un tranello dopo averlo individuato in un ristorante. Udo spara a Nick, che rimane ferito, ma viene subito circondato dalla polizia.\nProduzione.\nSecondo i documenti della 20th Century Fox conservati nella Special Collections Library dell'Universit\u00e0 della California a Los Angeles, il capo della produzione dello studio Darryl F. Zanuck cambi\u00f2 il titolo originale del romanzo di Eleazar Lipsky, \"Stoolpigeon\", dapprima in \"Blind Date\" e poi in \"Kiss of Death\", dopo aver letto un articolo di giornale in cui la giornalista Hedda Hopper si riferiva ad un evento nella vita di un politico come al \"bacio della morte\".\nLa Production Code Administration rifiut\u00f2 le bozze iniziali della sceneggiatura. In una lettera inviata il 30 gennaio 1947 a Jason S. Joy, capo delle pubbliche relazioni della 20th Century Fox, il direttore della PCA Joseph Breen afferm\u00f2 che la storia sembrava violare \u00able disposizioni del Production Code, volendo presentare i processi di legge e ordine e l'amministrazione della giustizia in una luce tale da gettare discredito sull'efficacia del sistema giudiziario\u00bb e che la sceneggiatura descriveva le forze dell'ordine come \u00abdel tutto inutili nei loro sforzi per assicurare i criminali alla giustizia senza l'aiuto di informatori\u00bb. Il 12 febbraio 1947, tuttavia, Breen comunic\u00f2 a Joy che date le \u00abrassicurazioni che questo film sar\u00e0 realizzato con la piena collaborazione delle autorit\u00e0 di polizia di New York, la nostra preoccupazione originaria... \u00e8 del tutto alleviata\u00bb.\nCast.\nNel gennaio 1947 il \"Los Angeles Times\" annunci\u00f2 che James Cagney era stato preso in considerazione per interpretare Nick Bianco. La parte fu poi assegnata a Victor Mature, che Zanuck giudic\u00f2 ideale in una lettera inviata al team di produzione: \u00abL'idea di Victor Mature per il ruolo principale di Nick Bianco \u00e8 sensazionale... Ha ottenuto un grande successo personale per la sua interpretazione in \"Sfida infernale\"... Questa sar\u00e0 una grande cosa per Mature, e per una volta si adatta perfettamente alla parte\u00bb. L'attore stesso la defin\u00ec una delle sue interpretazioni migliori: \u00abRuoli come questo mi hanno fatto uscire dal dipartimento degli \"idioti\" e d'ora in poi ne rimarr\u00f2 fuori\u00bb. L'attrice Coleen Gray, alla sua prima apparizione accreditata nel ruolo di Nettie Cavallo, raccont\u00f2 anni dopo di come si fosse divertita a lavorare con Mature e di come l'attore stesso sottovalutasse le proprie potenzialit\u00e0: \u00abDeprecava il suo talento, ma ero contenta che nella sua carriera avesse avuto \"Il bacio della morte\" su cui puntare\u00bb.\n\"Il bacio della morte\" segn\u00f2 il debutto sul grande schermo di Richard Widmark, sino ad allora apparso solo in alcune produzioni di Broadway, che ottenne la parte di Tommy Udo dopo un provino al quale si present\u00f2 con un look \"alla George Raft\", con camicia nera, cravatta bianca e cappello a tesa larga. Il successo della sua interpretazione fu tale che, oltre ad ottenere un Golden Globe come miglior esordiente, Widmark firm\u00f2 un contratto di sette anni con la 20th Century Fox per un compenso di 1000 dollari a settimana e quando il film fu riproposto un paio di anni dopo i \"press book\" esaltarono la sua presenza piuttosto che quella di Victor Mature.\nTra gli attori non accreditati figurano Mildred Dunnock (la madre di Rizzo, doppiata da Wanda Tettoni), Millard Mitchell (il detective Shelby, doppiato da Bruno Persa), Susan Cabot (la padrona del ristorante) e Bill Zuckert (una delle guardie di Sing Sing), gli ultimi due alla loro prima apparizione.\nRiprese.\nLe riprese furono effettuate dal 10 marzo a met\u00e0 maggio del 1947, con alcune sequenze aggiuntive girate dal 23 al 28 giugno. Il film venne girato a New York, tranne le scene dell'orfanotrofio che furono filmate nella Academy of the Holy Angels di Fort Lee in New Jersey. Tra le varie location furono usate il Chrysler Building (per la rapina nella gioielleria all'inizio del film), la St. Nicholas Arena (per l'incontro di boxe), il Manhattan Detention Complex, il carcere maschile del Bronx e il carcere di Sing Sing. Secondo un articolo comparso all'epoca sulla rivista \"Life\", durante le riprese all'interno di Sing Sing tutte le celle dovettero essere sgombrate a causa di una legge che vietava di riprendere i veri detenuti.\nDiverse scene vennero cancellate dal film finale, compresa quella in cui la moglie di Nick Bianco, Maria, si toglieva la vita dopo essere stata violentata da un gangster incaricato di proteggerla. La sequenza, interpretata dall'attrice Patricia Morison, venne eliminata perch\u00e9 lo studio ritenne che il pubblico non fosse pronto per una scena che raffigurava il suicidio.\nDistribuzione.\nIl film fu proiettato in anteprima il 13 agosto 1947 a Los Angeles e il 27 agosto a New York e venne distribuito nelle sale dal mese di settembre.\nEdizioni home video.\n\"Il bacio della morte\" \u00e8 stato distribuito in DVD dalla 20th Century Studios il 6 dicembre 2005, con alcuni extra tra cui il commento degli storici del cinema James Ursini e Alain Silver.\nAccoglienza.\nIncassi.\nIl film si rivel\u00f2 un insuccesso al \"box office\" negli Stati Uniti, dove incass\u00f2 1,6 milioni di dollari a fronte di un costo di produzione complessivo di 2,5 milioni, mentre riusc\u00ec a sfondare nel mercato mondiale.\nCritica.\nIl sito \"Rotten Tomatoes\" riporta l'88% di recensioni professionali con giudizio positivo.\nLa critica accolse positivamente l'esordio sul grande schermo di Richard Widmark. La rivista \"Variety\" lo proclam\u00f2 \u00abla minaccia pi\u00f9 rabbrividente dell'anno\u00bb, mentre Bosley Crowther scrisse sul \"New York Times\": \u00abMr. Widmark si impossessa di tutti gli onori di recitazione\u00bb.\nAnche la performance di Victor Mature venne elogiata dalla stampa. Sia il \"New York Times\" che \"Variety\" giudicarono il personaggio di Nick Bianco il suo ruolo migliore fino a quel momento. Il \"Time\" scrisse che l'attore \u00aba quanto pare per tutto questo tempo aveva solo bisogno del giusto tipo di ruolo, che per una volta ha avuto\u00bb, mentre il \"New York Herald Tribune\" lo ritenne \u00abcresciuto nella statura di attore cos\u00ec immensamente che non \u00e8 una sorpresa trovarlo a recitare... con persuasione e finezza\u00bb.\nIn Italia, dove \"Il bacio della morte\" usc\u00ec circa un anno pi\u00f9 tardi, il quotidiano \"La Stampa\" scrisse che il film \u00ab\u00e8 quasi tutto sospeso nel silenzio, un silenzio punteggiato dal batticuore del protagonista... Spiccano sequenze perfette, quella iniziale della rapina nei grandi magazzini, l'uccisione della paralitica e tutta la chiusa, portata a un punto estremo di tensione... Ma l'intera opera ha un'alta carica emotiva e una intonazione ispirata. Victor Mature ne \u00e8 l'impeccabile interprete\u00bb.\nAltri media.\nNel 1948 Richard Widmark e Victor Mature ripresero i rispettivi ruoli in due serie antologiche radiofoniche trasmesse dalla CBS, \"Lux Radio Theatre\" (12 gennaio) e \"The Screen Guild Theatre\" (28 ottobre).\nRemake.\nNel 1958 \u00e8 stato realizzato un remake in chiave western intitolato \"Duello a Forte Smith\", diretto da Gordon Douglas e interpretato da Hugh O'Brian, Robert Evans e Dolores Michaels. Un secondo remake diretto da Barbet Schroeder \u00e8 uscito nel 1995, con David Caruso, Nicolas Cage e Helen Hunt come protagonisti."}
{"id": "794719", "revid": "775372", "url": "https://it.wikipedia.org/wiki?curid=794719", "title": "Segreteria di Stato per gli affari interni", "text": "La Segreteria di Stato per gli Affari Interni, il cui nome completo \u00e8 ufficialmente Segreteria di Stato per gli Affari Interni, la Funzione Pubblica, gli Affari Istituzionali e i Rapporti con le Giunte di Castello, \u00e8 l'organo di attuazione della politica interna del Congresso di Stato, ossia il governo della Repubblica di San Marino.\nL'attuale Segretario, in carica nella XXX Legislatura (elezioni politiche dell'8 dicembre 2019) \u00e8 Elena Tonnini.\nAlla Segreteria di Stato per gli Affari Interni afferiscono: il Dipartimento per gli Affari Istituzionali e Giustizia, il Dipartimento della Funzione Pubblica, che costituiscono i punti di riferimento per uffici della pubblica amministrazione coerenti per funzioni e attivit\u00e0."}
{"id": "794722", "revid": "1926649", "url": "https://it.wikipedia.org/wiki?curid=794722", "title": "Alberto Giuliatto", "text": "Biografia.\nIn virt\u00f9 delle origini della madre possiede anche il passaporto canadese.\nCarriera.\nCalciatore.\nClub.\nL'esordio a Belluno.\nOriginario di Porcellengo, cresce nel settore giovanile di Montebelluna e Treviso, che nell'estate del 2001 lo cede in prestito al Belluno. La stagione si conclude per la squadra con un secondo posto nel girone C della Serie D, grazie anche a 3 reti di Giuliatto in 33 presenze. Ben presto \u00e8 convocato nella Nazionale italiana Under-18 di Serie D, con la quale a giugno vince il campionato europeo di categoria. In un primo momento il Treviso lo riprende, per poi cederlo nuovamente al Belluno, questa volta in compropriet\u00e0. Il campionato 2002-2003 si chiude con la promozione del Belluno in Serie C2 con Giuliatto tra i protagonisti dell'ottima annata, grazie anche a 5 reti in 30 presenze. L'esperienza tra i professionisti non inizia bene per la compagine veneta, tuttavia Giuliatto riesce a mettersi in luce con 23 presenze e 4 reti, diventando un obiettivo di calciomercato per pi\u00f9 di una societ\u00e0 di categoria superiore. Un grave infortunio ne blocca momentaneamente l'ascesa, mentre la squadra, grazie a un girone di ritorno da alta classifica, conquista la salvezza. Rientra nel campionato successivo, segnando subito un gol (saranno 3 in 23 presenze), ma ci\u00f2 non basta ad evitare il ritorno della squadra tra i dilettanti.\nIl ritorno al Treviso.\nFinita l'esperienza al Belluno, nell'estate 2005 torna al Treviso su richiesta del tecnico Ezio Rossi, che nelle amichevoli e in Coppa Italia gli d\u00e0 fiducia schierandolo da titolare. Con la squadra trevigiana promossa nella Serie A 2005-2006, Giuliatto esordisce in massima serie il 18 settembre 2005 (terza giornata), al 70\u00ba minuto di Lazio-Treviso 3-1, all'Olimpico di Roma. Diventa il primo calciatore trevigiano a indossare i colori della squadra cittadina in Serie A. A fine campionato, sono 18 i gettoni di presenza, alcuni dal primo minuto di gioco. Resta a Treviso nonostante la retrocessione della formazione veneta e in Serie B 2006-2007, divenuto ormai un punto fermo della compagine trevigiana, colleziona 20 presenze e la prima rete in cadetteria, realizzata su calcio di rigore in Treviso-Lecce 1-0, valida per la quarta giornata.\nLecce.\nA gennaio \u00e8 proprio il Lecce ad acquistare Giuliatto, concludendo un'operazione di calciomercato che coinvolge anche Bla\u017eej Va\u0161\u010d\u00e1k e Marcello Cottafava, giunti nel Salento, e Alfonso Camorani e Martin Petr\u00e1\u0161, approdati nella Marca Trevigiana. Nella sua prima parte di stagione con il Lecce gioca 19 gare, contribuendo alla salvezza. Nel 2007-2008, pur soffrendo diversi malanni fisici, partecipa al ritorno dei giallorossi in Serie A. Resta nel Salento anche nel 2008-2009 anche se il nuovo tecnico Mario Beretta gli preferisce spesso Vitorino Antunes o Andrea Esposito. Con l'arrivo dell'allenatore Luigi De Canio trova maggiore spazio in squadra. Il 4 dicembre 2009, nella partita contro l', segna il suo primo goal in giallorosso.\nNella sua ultima stagione in maglia giallorossa (2010-2011) parte quasi sempre titolare. A gennaio sar\u00e0 costretto a sottoporsi ad un intervento chirurgico alla caviglia. Viene operato a Bologna dal Prof. Giannini per ridurre una frattura all`astragalo. Ritorna in campo l`8 maggio 2011 nella partita Lecce-Napoli vinta dai giallorossi per 2-1. A fine stagione rimane svincolato.\nNocerina.\nDopo aver rifiutato alcune richieste (Grosseto, Juve Stabia) il 30 novembre 2011 firma un contratto annuale con la . Fa il suo esordio con la maglia dei \"molossi\" il 7 gennaio 2012 nella partita persa per 4-2 col Pescara, raccogliendo ulteriori 9 presenze durante la stagione di Serie B. Dopo aver sostenuto senza esito un provino con il Toronto, il 7 novembre 2012 si accorda nuovamente con la Nocerina, nel frattempo retrocessa in Lega Pro ed il 3 febbraio 2013, nella sfida col , segna il suo primo gol con i rossoneri.\nLe ultime stagioni.\nIl 28 luglio 2013 il ufficializza il suo ingaggio prelevandolo in prestito dal ; con la squadra ligure allenata da Ninni Corda disputa 23 partite e conquista i playoff per la Serie B dove verr\u00e0 eliminato in semifinale dalla Pro Vercelli poi vincitrice e promossa in B.\nPer \u00f2a stagione seguente ritorna in Veneto, accordandosi con il . A marzo \u00e8 di nuovo costretto a operarsi alla caviglia sinistra a causa di alcune complicanze. Nel gennaio 2016 annuncia il ritiro dall'attivit\u00e0 agonistica.\nAllenatore.\nDopo aver ottenuto l'abilitazione da tecnico UEFA C e UEFA B nel 2017-2018, lavora per il settore giovanile del Lecce in qualit\u00e0 di allenatore della squadra Under-16, che partecipa al campionato nazionale sperimentale di Serie C.\nIl 22 novembre 2019 viene nominato allenatore della Deghi Calcio, squadra che milita nel campionato di Eccellenza Puglia."}
{"id": "794723", "revid": "583847", "url": "https://it.wikipedia.org/wiki?curid=794723", "title": "All That Remains", "text": "Gli All That Remains sono un gruppo metalcore statunitense formatosi a Springfield, nel Massachusetts.\nStoria.\nFondazione, album di debutto e \"This Darkened Heart\" (2000-2005).\nPhilip Labonte era il cantante degli Shadows Fall, con cui aveva registrato l'album \"Somber Eyes to the Sky\". Dopo essere stato cacciato dalla band a causa di \"differenze musicali\", si concentr\u00f2 totalmente sugli All That Remains, un side-project a cui stava lavorando gi\u00e0 da tempo. Il gruppo pubblic\u00f2 l'album di debutto, \"Behind Silence and Solitude\" il 26 marzo 2002 con la Prosthetic Records. \u00c8 l'unico album della band che vede partecipi i membri fondatori Chris Bartlett e Dan Egan.\nIl loro secondo album, \"This Darkened Heart\" venne pubblicato il 23 marzo 2004. Prodotto dal chitarrista dei Killswitch Engage, Adam Dutkiewicz, l'album contiene pezzi pi\u00f9 studiati rispetto alle tracce contenute nel primo album. I tre singoli pubblicato sono \"This Darkened Heart\", \"Tattered on My Sleeve\" e \"The Deepest Gray\".\n\"The Fall of Ideals\" e successo (2006-2008).\nIl terzo album, \"The Fall of Ideals\" venne pubblicato l'11 luglio 2006, prodotto nuovamente da Adam Dutkiewicz. L'album \u00e8, inoltre, considerato il grande passo in avanti della band, debuttando alla posizione 75 della Billboard 200, vendendo quasi 13,000 copie nella prima settimana. \"This Calling\" fu il primo singolo estratto dall'album. Vennero girati due video per la canzone, di cui uno con video estratti dal film \"Saw III - L'enigma senza fine\" (poich\u00e9 la canzone \u00e8 inserita nella colonna sonora del film). Il secondo singolo estratto fu \"The Air That I Breathe\". La band prese parte all'Ozzfest 2006. La canzone \"Six\" \u00e8 inclusa nel gioco Guitar Hero II. Il 20 giugno 2007, venne annunciato che l'album aveva sorpassato le 100,000 copie vendute negli Stati Uniti. Il 10 settembre 2007 venne pubblicato il video musicale per il terzo singolo estratto dall'album: \"Not Alone\". Sempre nel 2007, presero parte al Wacken Open Air in Wacken ricevendo un enorme successo. Il 30 novembre 2007, la band pubblic\u00f2 un CD/DVD intitolato \"All That Remains Live\".\nAll'inizio del 2008, partirono per un tour, accompagnati da Chimaira, Black Tide, Divine Heresy e Light This City. I Five Finger Death Punch lasciarono il loro posto poco prima che il tour cominciasse a causa di problemi del cantante.\n\"Overcome\" (2008-2009).\nLa band visit\u00f2 gli Audiohammer Studios nel maggio 2008 per registrare il quarto album, intitolato \"Overcome\", con il produttore Jason Suecof. L'album venne pubblicato il 16 settembre 2008, ricevendo critiche miste, a causa del sound pi\u00f9 rivolto ad avere una melodia orecchiabile, piuttosto che incentrarsi su riff tecnici. Il brano \"Chiron\" venne pubblicato come primo singolo. Due singoli (\"Chiron\" and \"Two Weeks\") vennero inclusi come contenuti scaricabili nel videogioco \"Rock Band\". \"Two Weeks\" venne anche inserita nel gioco per iPhone OS, \"Tap Tap Revenge 2\". Il 10 giugno, la band prese parte al Mayhem Festival, suonando sul J\u00e4germeister stage insieme a God Forbid e Trivium.\nIl 12 aprile 2009, Philip Labonte scrisse sul proprio profilo twitter che stava registrando qualcosa. Si scopr\u00ec, poi, che era una versione acustica del brano \"Forever in Your Hands\".\nIl 29 giugno 2009, il batterista Jason Costa si ruppe una mano e la band ingaggi\u00f2, temporaneamente, Tony Laureano (Dimmu Borgir, Nile) per onorare il sodalizio durante il Rockstar Energy Mayhem Festival.\nIl 7 ottobre 2009, venne pubblicato un video musicale per il brano \"Forever in Your Hands\". Venne, inoltre, resa disponibile per il download gratuito \"Frozen\", la bonus track per il Giappone.\n\"For We Are Many\" (2010-2011).\nAll That Remains annunciarono che la registrazione di un nuovo album sarebbe cominciata nell'aprile 2010. La band conferm\u00f2 di aver scelto come produttore Adam Dutkiewicz. L'album venne pubblicato il 12 ottobre 2010.\nLa canzone \"For We Are Many\" venne resa disponibile per il download gratuito il 18 agosto, dopo essersi iscritti al sito ufficiale della band. Il 6 ottobre 2010 venne pubblicato il video musicale per il singolo \"Hold On\".\n\"For We Are Many\" debutt\u00f2 alla posizione numero 10 della Billboard 200, vendendo poco pi\u00f9 di copie durante la prima settimana.\n\"A War You Cannot Win\" (2012-2013).\nIl 21 giugno 2012 la band annunci\u00f2 la lavorazione di un sesto album in studio e ne svelarono il titolo: \"A War You Cannot Win\". Il 13 agosto, venne pubblicato su YouTube il brano \"Down Through the Ages\".\nIl 23 agosto venne rivelata la copertina ufficiale dell'album. Il 27 agosto venne pubblicato il primo singolo \"Stand Up\", seguito il 29 agosto da un lyric video.\nIl 6 novembre 2012 venne pubblicato \"A War You Cannot Win\".\n\"The Order of Things\" (2014-2015).\nIl 12 luglio 2014, il gruppo inizia a registrare il settimo album in studio, prodotto da Josh Wilbur. L'11 dicembre 2014 il gruppo annuncia che il nuovo album, \"The Order of Things\", sarebbe stato pubblicato il 23 febbraio 2014.\nIl 13 gennaio 2015 il gruppo pubblica \"This Probably Won't End Well\", primo singolo estratto da \"The Order of Things\", il cui videoclip venne pubblicato il 2 febbraio 2015.\nIl 24 settembre 2015 Jeanne Sagan decide di lasciare il gruppo; al suo posto subentra il bassista Aaron Patrick che rimarr\u00e0 in formazione sino al 2021 per essere a sua volta sostituito da Mattew Deis, gi\u00e0 bassista del gruppo dal 2003 al 2005.\n\"Madness\" (2016).\nIl 1\u00ba agosto 2016 il gruppo ha confermato l'inizio delle registrazione per l'ottavo album in studio, prodotto da Howard Benson. Il 27 febbraio 2017 il gruppo ha pubblicato due lyric video per i brani \"Madness\" e \"Safe House\" per la promozione dell'album \"Madness\", la cui pubblicazione \u00e8 prevista per il 28 aprile 2017 con etichetta Razor &amp; Tie. Il 24 marzo \u00e8 stato pubblicato il lyric video per il brano \"Halo\".\n\"Victim of the New Disease\" (2018 - Presente).\nNel settembre 2018, il gruppo annuncia sul suo profilo instagram di star lavorando ad un nuovo album, pubblicando i primi 30 secondi delle prime 7 tracce.\nAd anticipare il disco \u00e8 stato pubblicato il primo singolo, \"Fuck Love\", uscito su iTunes il 28 settembre 2018 e, lo stesso giorno, la band rende disponibile il pre-ordine sulla piattaforma dell'album stesso, annunciandone anche la data di rilascio, l'8 novembre 2018.\nIl 17 novembre 2018 la band annuncia tramite Instagram e Facebook la morte del loro chitarrista e fondatore Oli Herbert, all'et\u00e0 di 44 anni."}
{"id": "794727", "revid": "124670851", "url": "https://it.wikipedia.org/wiki?curid=794727", "title": "Cheech Marin", "text": "Biografia.\nMarin nasce a Los Angeles, in California, il 13 luglio del 1946, figlio di Oscar Marin, un poliziotto della LAPD, e di Elsa Meza, una segretaria, ambedue di origini messicane. Il soprannome, e di conseguenza nome d'arte, \"Cheech\" deriva da un'abbreviazione di \"chicharr\u00f3n\" (un tipico piatto spagnolo e latinoamericano a base di cotenna fritta), e gli venne affibbiato da un suo zio durante l'infanzia. Va fierissimo delle sue radici messicane e s'identifica inoltre come \"chicano\", tendendo spesso ad imprimere un accento ispanico ai personaggi comici da lui interpretati, bench\u00e9 non sia per sua stessa ammissione del tutto fluente in spagnolo.\nDopo essersi diplomato presso la \"Bishop Alemany High School\", frequent\u00f2 l'universit\u00e0 presso la \"California State University\", dove s'affili\u00f2 alla \"Phi Sigma Kappa\", una confraternita che tende a migliorare una persona sotto il punto di vista della fratellanza, del carattere e del profitto, laureandovisi nel 1968. In quello stesso anno, per eludere il servizio di leva per la guerra del Vietnam, si trasfer\u00ec in Canada, dapprima a Vancouver ed in seguito a Calgary, dove vi conobbe Tommy Chong. I due divennero da subito buoni amici e, in seguito, formarono un duo comico noto come \"Cheech &amp; Chong\", che godette di una certa popolarit\u00e0 durante gli anni della controcultura, in particolar modo grazie al loro umorismo legato al tema del consumo di cannabis. Verso la fine degli anni ottanta, a seguito dello scioglimento del gruppo, tent\u00f2 una carriera da attore \"solista\" in diversi film. Tra i pi\u00f9 noti, \"Born in East L.A.\".\nIn seguito pass\u00f2 alla televisione, dove prese parte alla serie poliziesca \"Nash Bridges\", nella quale ricopr\u00ec il ruolo di Joe Dominguez, collega di Nash (Don Johnson). In tempi pi\u00f9 recenti ha partecipato a diversi film, (tra cui \"Machete\", accanto a Johnson) con ruoli da non protagonista e ha fatto da narratore in diversi cartoni animati. Il suo lavoro per la televisione include un ruolo di supporto in \"Giudice Amy\", dove interpreta un architetto indipendente. \u00c8 considerato uno degli attori-feticcio di Robert Rodriguez, con il quale ha lavorato per sei occasioni diverse: la Trilogia del Mariachi, la trilogia di \"Spy Kids\" e \"Dal tramonto all'alba\" (nel quale interpreta tre ruoli diversi). Inoltre ha doppiato diversi cartoni animati della Disney, tra cui \"Il re leone\" e \"Cars - Motori ruggenti\". Ebbe un cameo anche in \"Ghostbusters II\".\nMarin \u00e8 uno dei pi\u00f9 grandi collezionisti d'arte d'ispirazione chicana negli Stati Uniti e la sua collezione privata \u00e8 probabilmente la pi\u00f9 grande del mondo. Due esibizioni nazionali hanno incluso lavori della sua collezione. Inoltre \u00e8 un grande giocatore di golf, nonostante inizialmente odiasse questo sport sino a quando non partecip\u00f2 al film \"Tin Cup\", con Kevin Costner e ancora Don Johnson.\nMarin \u00e8 nato con un labbro leporino, che \u00e8 stato solo in seguito curato.\nDopo aver girato \"Nash Bridges\" a San Francisco, si \u00e8 trasferito nella citt\u00e0 per motivi di lavoro, e ora \u00e8 un residente del quartiere di Sea Cliff.\nMarin partecipa alla traccia nascosta \"Earache My Eye\" nell'album dei Korn Follow the Leader.\nMarin ha ripreso il suo ruolo della iena Banzai del \"Re Leone\" per il videogioco \"Kingdom Hearts II\". Nel 2006 ha doppiato \"Ramone\", una lowrider nel film \"Cars - Motori ruggenti\".\nNel 2006 ha partecipato allo show \"Celebrity Duets\" di Simon Cowell, cantando con Peter Frampton, Randy Travis, Clint Black, Aaron Neville e Al Jarreau. \u00c8 stato l'ultimo a essere eliminato.\nNella terza stagione di \"Lost\", interpreta il padre di Hugo \"Hurley\" Reyes.\nVita privata.\nSi \u00e8 sposato tre volte: prima con l'attrice Darlene Morley dal 1975 al 1984 da cui ha avuto un figlio; poi dal 1986 al 2009 con l'artista Patti Heid da cui ha avuto due figli; dal 2009 \u00e8 sposato con la fotografa Natasha Rubin, sua fidanzata di lunga data.\nDoppiatori italiani.\nDa doppiatore \u00e8 sostituito da:"}
{"id": "794738", "revid": "253269", "url": "https://it.wikipedia.org/wiki?curid=794738", "title": "Danny Trejo", "text": "Biografia.\nInfanzia.\nTrejo \u00e8 di origini messicane ed \u00e8 nato a Echo Park, nei pressi di Los Angeles. La sua vita da bambino non fu facile: nelle strade vicino a casa sua commise vari crimini e divent\u00f2 presto dipendente dall'eroina. Entrava e usciva dal carcere in maniera costante.\nNel tempo trascorso in strada, Trejo svilupp\u00f2 un talento da pugile e consider\u00f2 l'idea di intraprendere la professione. Quest'ambizione venne offuscata da un'altra condanna alla reclusione. Mentre era rinchiuso nella prigione di Stato di San Quintino a San Francisco, divenne il campione statale dei pesi leggeri e welter carcerario della California. Durante questo periodo, Trejo complet\u00f2 anche con successo un programma di riabilitazione che lo aiut\u00f2 a lasciarsi alle spalle lo stile di vita del criminale. In un'intervista ha dichiarato che si diverte quando, camminando per le strade dove in passato commetteva crimini, i bambini gli chiedono un autografo e ha inoltre rivelato che decide spesso di interpretare il ruolo del cattivo per insegnare ai bambini che il cattivo muore sempre.\nCarriera.\nMentre parlava a un raduno nel 1985, Trejo incontr\u00f2 un ragazzo in affari nel mondo del cinema. Il suo nuovo amico lo invit\u00f2 sul set del film \"A 30 secondi dalla fine\", dove gli venne offerto un lavoro da comparsa. Edward Bunker, lui stesso ex galeotto e autore ben rispettato di \"crime novels\" che stava scrivendo la sceneggiatura del film, inizi\u00f2 a discutere con Trejo, con il quale aveva trascorso del tempo a San Quintino. Ricordando le abilit\u00e0 da pugile di Trejo, gli offr\u00ec 350 dollari al giorno per allenare Eric Roberts, uno degli attori del film, per una scena di pugilato. Al regista Andrej Kon\u010dalovskij piacque il lavoro di Trejo e decise di offrirgli un ruolo non poco importante nella pellicola.\nDa quel momento, Trejo ha totalmente abbandonato il suo passato violento ed \u00e8 diventato un attore, recitando talora a fianco di alcuni dei pi\u00f9 famosi attori di Hollywood, tra cui Johnny Depp, Nicolas Cage, Charles Bronson, George Clooney, Edward Furlong, John Malkovich, Adrien Brody, Robert De Niro e Antonio Banderas.\nHa partecipato all'episodio \"La famiglia Lopez\", della serie \"Walker Texas Ranger\", nel ruolo di Joe Lopez.\nNel 2000 appare nell'episodio \"Viceversa\" della serie tv \"X-Files\", e interpreta Emilio Vargas nell'episodio 2x20 \"Conto alla rovescia\" della serie \"Alias\".\nTrejo \u00e8 conosciuto per il suo stile molto distinto. A parte il suo volto sfregiato, di solito accompagnato da un lungo paio di baffi, ha mostrato i suoi tatuaggi, tra cui uno sul petto rappresentante una donna con un sombrero, in molti ruoli. Interpreta spesso piccoli mafiosi o personaggi malavitosi, nonostante abbia interpretato il \"bravo ragazzo\" nella trilogia di \"Spy Kids\" di Robert Rodriguez, in \"Bubble Boy\". Inoltre interpreta Enrique e Octavio in \"King of the Hill\".\nNel 2005 \u00e8 stato diffuso il film \"Champion\", che parla della vita di Trejo con apparizioni degli amici e degli associati dell'industria cinematografica.\nTrejo appare nel videogioco ' nel ruolo di un personaggio, il quale ha la stessa voce dell'attore e le stesse sembianze. Ha prestato la sua voce nei videogiochi ' e \"\" al personaggio di Umberto Robina, il quale ripesca qualche aspetto di Trejo. Nel 2010 ha anche doppiato Raul Tejada nel videogioco .\nNel 2006 ha recitato in \"Jack's Law\" scritto da Jeff Hawker e diretto da Gil Medina. Trejo interpreta il protagonista, Jack Santos, la cui vita viene cambiata dall'omicidio della moglie e della figlia. Per il successo, \u00e8 gi\u00e0 stato pianificato un sequel.\nTrejo ha doppiato il personaggio di Rico nel prossimo cartone animato di Rob Zombie ed \u00e8 stato protagonista nei film \"Machete e Machete Kills\" di Robert Rodriguez. Con Zombie ha inoltre lavorato sul set di \"Halloween - The Beginning\", dove ha interpretato Ismael Cruz, un amico di Michael Myers e nella \"Casa del Diavolo\" dove interpretava un cacciatore di taglie.\nDanny Trejo non \u00e8 cugino n\u00e9 ha alcun grado di parentela con Robert Rodriguez. L'espressione \"cugino\" non \u00e8 da riferirsi al grado di parentela ma a uno stretto rapporto di amicizia; equivale all'italiano \"zio\", riferito a persone amiche di famiglia. In molti dei personaggi interpretati da Trejo nei film di Rodr\u00edguez si chiamano come coltelli o utensili da lavoro: Machete in \"Spy Kids\", il barista Eddie e Charlie (in originale \"Razor\", cio\u00e8 rasoio) nella saga di \"Dal tramonto all'alba\" e \"Navajas\" (che in spagnolo vuol dire \"coltelli\") in \"Desperado\". Interpreta un personaggio chiamato Machete in un fake trailer in \"Grindhouse\" di Robert Rodriguez e Quentin Tarantino. Da questo falso trailer \u00e8 stato tratto il film \"Machete\" che lo vede come protagonista. Nel film \"Predators\" il personaggio da lui interpretato si chiama Cuchillo (in spagnolo \"coltello\").\nHa recitato in Breaking Bad nel ruolo di Tortuga, un informatore della DEA che ha vita breve, appare di fatto in soli due episodi.\nNel 2011 partecipa a cinque episodi della serie televisiva \"Sons of Anarchy\", ritorna nelle sale cinematografiche nel 2012 con il film \"Bad Ass\" nel quale lo si vede protagonista come reduce del Vietnam in una Los Angeles corrotta e piena di crimini, si trover\u00e0 a inseguire gli assassini del suo migliore amico dopo essere diventato un eroe locale.\nTrejo \u00e8 spesso apparso in cinque o pi\u00f9 film di vario genere ogni anno. Tra i pi\u00f9 importanti in cui ha recitato ci sono \"Anaconda\", \"xXx\", \"Desperado\", \"C'era una volta in Messico\", \"Heat - La sfida\", \"Dal tramonto all'alba\", \"Con Air\", \"Sei giorni sette notti\", \"Spy Kids\" e \"Machete\". Inoltre ha doppiato il ghoul Raul Tejada nel videogioco Bethesda Softworks \"\".\nNel 2021, appare come sopravvissuto speciale, avente la propria miniatura, all'interno del gioco da tavolo Zombicide 2nd edition.\nDoppiatori italiani.\nNelle versioni in italiano dei suoi film, Danny Trejo \u00e8 stato doppiato da:\nDa doppiatore \u00e8 sostituito da:"}
{"id": "794739", "revid": "1789073", "url": "https://it.wikipedia.org/wiki?curid=794739", "title": "Analisi del contenuto", "text": "L'analisi del contenuto \u00e8 un insieme ampio ed eterogeneo di tecniche manuali o assistite da computer di interpretazione contestualizzata di documenti provenienti da processi di comunicazione in senso proprio (testi) o di significazione (tracce e manufatti), aventi come obiettivo finale la produzione di inferenze valide e attendibili\". \nLa locuzione \u00abanalisi del contenuto\u00bb \u00e8 storicamente controversa e ancora oggi viene associata a un insieme piuttosto ampio ed eterogeneo di definizioni, metodi, pratiche e strumenti\". Ad un elevato livello di generalizzazione, l'analisi del contenuto (dall'inglese \"content analysis\") \u00e8 una famiglia di tecniche appartenenti al dominio delle scienze sociali orientate allo studio del contenuto di quei tipi di documentazione empirica che, con Hodder, possiamo definire \"documenti silenziosi\" (\"mute evidence\"), ossia testi e artefatti. Pi\u00f9 nello specifico, tenuto conto degli sviluppi pi\u00f9 recenti della letteratura di riferimento, la documentazione empirica tipicamente sottoposta a scrutinio con l'analisi del contenuto proviene o da processi di comunicazione \"strictiore sensu\" (ovvero processi in cui esiste un'emittente che attiva il processo comunicativo e un codice sufficientemente condiviso tra emittente e destinatario) o da processi che, in semiotica, sono di solito chiamati di significazione (assenza dell'emittente e di un codice condiviso, la semiosi si sviluppa per abduzione). In accordo a quanto detto, possono essere propriamente definiti testi (scritti, audiovisivi, iconici, multimediali, ecc.) i documenti che provengono da processi di comunicazione in senso stretto; quelli che derivano da processi di significazione si dividono in tracce e manufatti. \nA partire dagli anni novanta la crescente diffusione dei software per l'analisi dei testi ha impresso una notevole accelerazione all'uso dei documenti nella ricerca sociale (impiegati anche in ambiti diversi da quello delle comunicazioni di massa), determinando la crescita esponenziale di applicazioni e soluzioni.\nLa preparazione del testo e i programmi per l'analisi del contenuto.\nUna volta definito l'insieme dei testi da analizzare, \u00e8 necessario curarne l'organizzazione interna e la trascrizione, prestando attenzione soprattutto ai seguenti requisiti: \na) la comparabilit\u00e0 dei testi;\nb) la disponibilit\u00e0 di una o pi\u00f9 caratteristiche da associare a ciascun frammento (ad esempio il genere o l'et\u00e0 dell'autore o la data o la testata di un articolo di giornale); \nc) le dimensioni del testo: \u00e8 necessario disporre di testi sufficientemente lunghi (minimo 20.000 parole o occorrenze) che rendano vantaggioso il ricorso a tecniche automatiche di analisi. \nI programmi per l'analisi del contenuto possono essere distinti in due gruppi: \na) i software del tipo CAQDAS (Computer-aided qualitative data analysis software) che consentono di etichettare manualmente porzioni di testo con codici alfanumerici riferiti ai concetti che i ricercatori desiderano evidenziarvi (i pi\u00f9 noti sono The Ethnograph, NUD.IST, Atlas, e Nvivo);\nb) i software finalizzati all'analisi semi-automatica mediante tecniche statistiche e lessicali (i pi\u00f9 noti sono SPAD, Sphinx, Alceste, Lexico, Wordmapper, Taltac e Tlab).\nI software del primo gruppo sono utilissimi per navigare il testo ma all'aumentare delle dimensioni dei testi da analizzare il lavoro di codifica diventa molto oneroso. I software del secondo gruppo si basano invece sull'analisi delle parole e delle loro relazioni all'interno del testo e sono particolarmente appropriati per l'analisi sistematica di testi di ampie dimensioni.\nOperazioni di analisi.\nIn genere il punto di partenza \u00e8 l'analisi delle parole diverse che compongono il \"corpus\", ordinate per valori decrescenti di frequenza (vocabolario). \nTra le parole ad alta frequenza di un vocabolario, oltre a quelle di contenuto strumentale (di, e, che, per, etc.), poco informative e generalmente presenti in tutti i testi, ci si imbatte subito nelle cosiddette \u201cparole tema\u201d, che proprio per via della loro elevata frequenza consentono di cogliere immediatamente gli argomenti principali del testo.\nI passi di analisi che consentono di descrivere in modo semi automatico il contenuto di un testo sono i seguenti: \nI segmenti ripetuti sono quelle forme composte, costituite da parole che compaiono nel \"corpus\" con la stessa sequenza. Alcuni di essi sono particolarmente rilevanti dal punto di vista semantico, poich\u00e9 consentono di delimitare i significati delle parole presenti nel testo (ad esempio: carta di credito, Capo dello Stato, politica economica, guardia di finanza). L'insieme dei segmenti ripetuti significativi di un testo aiuta a fornire una rappresentazione sintetica dei contenuti del \"corpus\" e a individuare rapidamente attori, oggetti e azioni su cui \u00e8 strutturato il testo. \nL'analisi delle co-occorrenze consente di studiare le associazioni tra parole, individuando quelle parole che compaiono pi\u00f9 spesso vicine tra loro. \nL'analisi delle parole caratteristiche (o specifiche) consente di differenziare le diverse parti di un testo evidenziando quelle parole che sono sovrarappresentate nel linguaggio di una categoria di autori (per esempio le donne, gli articoli di una determinata testata, etc.). In questo modo \u00e8 possibile caratterizzare il linguaggio, o pi\u00f9 semplicemente i riferimenti tematici sovra-rappresentati in determinati gruppi di individui. \nPer l'analisi del linguaggio peculiare \u00e8 necessario disporre di una particolare risorsa linguistica, i lessici di frequenza, generalmente costruiti per rappresentare il linguaggio comune di una determinata comunit\u00e0 linguistica. In queste liste composte da milioni di occorrenze e derivate da fonti diverse (stampa, linguaggio parlato, letteratura, etc.), a ciascuna parola \u00e8 associata una frequenza, che serve a indicare l'uso atteso di ogni parola nella comunit\u00e0 linguistica a cui il lessico \u00e8 riferito. Se si confronta il vocabolario del testo in esame con quello del lessico di frequenza prescelto \u00e8 possibile ottenere una lista di parole sovra-rappresentate che corrispondono al linguaggio peculiare del testo stesso. \nAnche l'insieme delle parole con caratteristiche grammaticali omogenee pu\u00f2 essere utile per l'analisi: ad esempio l'insieme dei verbi ricondotti al lemma pu\u00f2 fornire una graduatoria delle azioni menzionate nel testo, l'insieme degli aggettivi fornisce elementi per valutare il tono di un testo, oppure l'insieme e il tipo di pronomi pu\u00f2 dar conto del tipo di interazione presente tra soggetti che caratterizza il testo.\nPer ritornare al testo originario \u00e8 molto utile l'analisi delle concordanze (Key word in context), tecnica che consente di analizzare il contesto d'uso di una parola di interesse (o di gruppi di parole con la stessa radice) visualizzando le n parole precedenti e le n successive alla parola in analisi, tutte le volte che questa compare nel \"corpus\". L'analisi delle concordanze \u00e8 indispensabile sia per risolvere alcune delle ambiguit\u00e0 semantiche, sia per ricostruire per ogni parola i riferimenti tematici a cui questa rinvia, tracciando una mappa concettuale tra parole e temi affrontati. \nL'analisi delle corrispondenze lessicali \u00e8 una tecnica multivariata che consente di sintetizzare l'informazione contenuta in una grossa matrice di dati testuali, visualizzando sul piano fattoriale l'associazione tra le forme (parole) all'interno del testo in analisi, cercando la migliore rappresentazione simultanea degli elementi di riga e colonna, in modo da studiare l'interdipendenza tra caratteri. \nGli assi possono essere interpretati in qualit\u00e0 di dimensioni semantiche attraverso cui leggere il \"corpus\": la vicinanza tra parole sul piano fattoriale rinvia infatti a una loro combinazione o associazione nel testo, e l'esplorazione delle associazioni tra le parole contribuisce alla lettura/descrizione del \"corpus\"."}
{"id": "794740", "revid": "400694", "url": "https://it.wikipedia.org/wiki?curid=794740", "title": "Phillip G. Atwell", "text": "Biografia.\nHa lavorato con Eminem, Dr. Dre, D12, Simple Plan, The Game, 50 Cent, Obie Trice ed Xzibit, per la regia di alcuni loro video. Inoltre \u00e8 produttore e coautore di \"Murder Was The Case\", breve film della Death Row Records diretto da Dr. Dre ed interpretato da Snoop Dogg. Nel 2007 ha diretto il film \"Rogue - Il solitario\", con Jason Statham e Jet Li."}
{"id": "794747", "revid": "2730", "url": "https://it.wikipedia.org/wiki?curid=794747", "title": "83\u00ba Centro C/SAR", "text": "L'83\u00ba Gruppo SAR \u00e8 un gruppo dell'Aeronautica Militare destinato a compiti di ricerca e soccorso (SAR) ed impiega elicotteri AgustaWestland HH-139A. \u00c8 parte integrante del 15\u00ba Stormo e, con il trasferimento di quest'ultimo in Romagna nell'ottobre 2010, ora \u00e8 coubicato con esso presso l'aeroporto di Cervia-Pisignano, lasciando la sua vecchia sede nell'aeroporto di Rimini-Miramare ov'era stanziato dai primi anni ottanta. Tale trasferimento ha inoltre comportato la riorganizzazione del reparto e il cambio di denominazione da \"Centro\" a \"Gruppo\".\nDal 1\u00ba Gennaio 2022 perde la capacit\u00e0 combat per decisione delle superiori autorit\u00e0.\nAl 10 giugno 1940 l'83\u00ba Gruppo Ricognizione Marittima era all'Arsenale Militare Marittimo di Augusta con la 184\u00aa e la 186\u00aa di Augusta e la 189\u00aa Squadriglia dell'Idroscalo di Siracusa sui CANT Z.501 della Regia Aeronautica ed operava per il Comando Militare Marittimo \"Sicilia\" nell'Aviazione ausiliaria per la Marina.\nAl 15 marzo 1941 disponeva di 8 CANT Z.506 ad Augusta dove a luglio 1942 ne ha in forza 9 esemplari come anche a met\u00e0 aprile 1943.\nAl 15 maggio 1944 era all'Idroscalo di Brindisi con la 141\u00aa Squadriglia sui CZ 501 e la 147\u00aa Squadriglia sui CZ 501 e CZ 506.\nNel 1947 l\u00b483\u00ba Gruppo Soccorso Aereo era all'Idroscalo di Brindisi e volava sui CZ 506 sostituiti nel 1958 con gli HU-16 Albatross. \nVa ricordato che dal 1993 in poi, l'83\u00b0 \u00e8 stato inoltre impegnato con compiti di ricerca e soccorso in zone ostili, dimostrando la propria professionalit\u00e0 in questa specialit\u00e0 nelle operazioni delle forze armate italiane svolte in Somalia, Albania, Kosovo, Iraq, Afghanistan."}
{"id": "794748", "revid": "173617", "url": "https://it.wikipedia.org/wiki?curid=794748", "title": "Rocky Graziano", "text": "Biografia.\nGli inizi.\nDopo un'adolescenza turbolenta si avvicin\u00f2 alla boxe grazie ad un militare che lo allen\u00f2 in un campo di lavori forzati dove era detenuto per aver disertato la chiamata alle armi.\nIn cerca di soldi dopo aver scontato la pena, inizi\u00f2 a combattere in incontri con borsa da pochi dollari per evitare di ricadere nel tunnel della criminalit\u00e0 fino a quando venne convinto dal suo manager ad allenarsi seriamente.\nDopo aver vinto il campionato metropolitano AAU di New York nei pesi welter ed aver combattuto contro Mickey Caderelli inizi\u00f2 la sua scalata verso i vertici mondiali della boxe professionistica.\nCarriera da professionista.\nDotato di un pugno destro particolarmente potente, tanto da essere soprannominato \"The Rock\", si distinse in numerosi incontri conclusi prima del limite, con il KO di malcapitati avversari. \nSal\u00ec alla ribalta della boxe statunitense dopo aver messo KO al terzo round Billy Arnold, uno dei pi\u00f9 forti pugili dell'epoca. Il match fu dichiarato Sorpresa dell'anno 1945 dalla rivista Ring Magazine. \nLo stesso anno incontr\u00f2, da peso medio, il campione mondiale dei welter Freddie Cochrane. Graziano sub\u00ec l'iniziativa dell'avversario per tutti i primi otto round, per poi atterrare una prima volta Cochrane al nono round. Salvato dalla campana, Cochrane fu messo KO nel decimo round. L'incontro fu dichiarato Combattimento dell'anno 1945. Fu disputata una rivincita che ebbe esattamente lo stesso risultato (KO al decimo round per Graziano).\nIl 29 marzo 1946, Rocky Graziano cancell\u00f2 le velleit\u00e0 di Marty Servo, nuovo campione del mondo dei pesi welter, di combattere nella categoria superiore e mise praticamente fine alla sua carriera. Servo sub\u00ec tre atterramenti nel 2\u00ba round, che procurarono l'interruzione dell'incontro per knock-out tecnico e non riusc\u00ec a ristabilirsi completamente dai colpi subiti che, in particolare, gli devastarono il naso. Anche questo match fu dichiarato da Ring Magazine \"Sorpresa dell'anno\" per il 1946.\nGraziano affront\u00f2 Tony Zale, uno dei pi\u00f9 forti pesi medi di tutti i tempi in tre memorabili incontri tra il 1946 e il 1948. Il 27 settembre 1946, con titolo in palio, fu messo KO al sesto round. Questo match, definito \"Combattimento dell'anno\" 1946 \u00e8 stato inserito al quinto posto nella lista compilata nel 1996 dalla rivista Ring Magazine dei 100 pi\u00f9 grandi combattimenti di tutti i tempi, con titolo in palio.\nNella rivincita disputata il 16 luglio 1947 al Chicago Stadium, Rocky Graziano si laure\u00f2 campione del mondo dei pesi medi, battendo Zale per KO alla sesta ripresa. Anche questo incontro fu nominato \"Combattimento dell'anno\" per il 1947. Nella lista dei 100 pi\u00f9 grandi combattimenti di tutti i tempi l'incontro \u00e8 invece collocato addirittura al secondo posto, dietro soltanto al match del 1\u00ba ottobre 1975 tra Muhammad Ali e Joe Frazier, definito Thrilla in Manila. Graziano perse definitivamente il titolo mondiale dei medi nel terzo incontro con Zale, combattuto il 10 giugno 1948.\nNel 1948 la National Boxing Association revoc\u00f2 a Graziano la licenza di pugile in ogni zona del mondo sotto la sua giurisdizione. La revoca era valida negli Stati Uniti, in Gran Bretagna, Cuba, Messico, Canada e negli stati europei controllati dalla Federazione Pugilistica Europea. La decisione fu presa dopo che il pugile italo-americano non denunci\u00f2 un uomo che gli aveva offerto 100.000 dollari se avesse perso il 1\u00ba dicembre dello stesso anno contro Fred Apostoli. L'incontro peraltro non si disput\u00f2 mai perch\u00e9 Graziano non era salito sul ring dichiarando ai medici della federazione di essere infortunato. \nRimase fermo un anno. Poi Ralph Tribuani riusc\u00ec a fargli ottenere una licenza per combattere nel Delaware. Grazie ad essa Graziano riusc\u00ec a tornare ai livelli precedenti. Il 14 settembre 1949 batt\u00e9 Charlie Fusari per knock-out tecnico al decimo round, che fu nominato \"round of the year\" 1949.\nIl 16 aprile 1952 Graziano fece un nuovo tentativo di conquistare la cintura dei medi, ma fu sconfitto da Sugar Ray Robinson per KO alla terza ripresa. Ha poi combattuto un ultimo match perso ai punti per poi ritirarsi. \n\u00c8 morto nel 1990 ed \u00e8 stato sepolto nel \"Locust Valley Cemetery\" di New York.\nLa International Boxing Hall of Fame lo ha riconosciuto fra i pi\u00f9 grandi pugili di ogni tempo. La rivista Ring Magazine lo ha classificato al 23\u00ba posto in un proprio elenco dei primi 100 picchiatori di ogni epoca."}
{"id": "794749", "revid": "1428919", "url": "https://it.wikipedia.org/wiki?curid=794749", "title": "Mario Crispi", "text": "Performer e concertista ha creato vari progetti musicali, composto e collaborato alle colonne sonore di diversi film.\nCarriera artistica.\nProveniente da una famiglia di origine arb\u00ebresh\u00eb albanese della provincia di Palermo, inizia a studiare musica nel 1976 da autodidatta e nel 1979 fonda il gruppo musicale Agricantus, con cui realizza dischi, concerti e progetti musicali. Specializzato in strumenti a fiato provenienti dalle culture di tradizione orale di tutto il mondo, ha svolto varie collaborazioni.\nCome esecutore di musiche per strumenti a fiato precolombiani partecipa nel 1994 alla registrazione del CD \"Il Secolo d'Oro nel Nuovo Mondo Villancicos e Orationes del '600 latino-americano\" con l'Ensemble Elyma, diretto da Gabriel Garrido.\nDal 1995 partecipa come interprete e coautore di musiche per strumenti a fiato etnici di varie colonne sonore dei film \"Il Bagno Turco\" (vincitore del Globo d'Oro 1997 per la colonna sonora), \"Elvjs e Merilijn\", \"I Giardini dell'Eden\" e a varie produzioni discografiche quali \"Rinascimento\" di Trancendental, \"Aizete\"' di Enzo Avitabile, \"Atlante\" di Brothers e \"Darmadar\".\nNel 2000 realizza la colonna sonora dei film-documentario \"Jung\" e \"Afghanistan: effetti collaterali?\" di Alberto Vendemmiati e Fabrizio Lazzaretti.\nNel 2010 realizza la colonna sonora del film-documentario Left by the Ship di Emma Rossi Landi e Alberto Vendemmiati\nAttivit\u00e0 di ricerca.\nDal 1991 al 1996 collabora con l'Archivio Etnofonico Siciliano del Centro per le Iniziative Musicali in Sicilia, con l'Archivio del Folkstudio di Palermo e con l'Istituto di Tradizioni popolari dell'Universit\u00e0 di Palermo, svolgendo attivit\u00e0 di ricerca nel campo etnomusicologico ed archivistico. \nNel 1993 partecipa ad una ricerca ed alla schedatura degli strumenti della musica tradizionale sarda finalizzate alla pubblicazione del libro \"Sonos - Strumenti della musica popolare sarda\" edito successivamente nel 1995.\nProgetti musicali.\nAlla fine degli anni novanta concepisce il suo progetto da solista intitolato \"SOFFI\" basato su un'investigazione sonora sugli strumenti a fiato provenienti da tutto il mondo, pubblicando il suo primo \"concept album\" omonimo.\nNel 2002 partecipa alla nascita della mostra itinerante per il mediterraneo \"Islam in Sicilia: un giardino tra due civilt\u00e0\", che lo vede come ideatore di alcune installazioni sonore. \u00c8 ideatore del festival \"Paesaggi di suoni\" di Tuscania (VT) di cui \u00e8 anche direttore artistico.\nNel 2008, d\u00e0 vita, insieme a Francesco Calabria, a Palermo, al collettivo/laboratorio musicale \"FolkaLab\" con cui realizza performance di creazione collettiva estemporanea guidate di volta in volta da conduttori diversi e basato sull'interazione tra forme espressive diverse.\nNel 2009 crea il progetto Arenaria, sulle sedimentazioni musicali e culturali mediterranee presenti in Sicilia, con cui produce e pubblica l'omonimo CD. Nel 2011 pubblica in duo con il sassofonista sardo Enzo Favata l'album \"Insulae\" e, sempre nel 2011, d\u00e0 vita al progetto R.A.M. (Risonanze Arcaiche Mediterranee) con il quartetto Arenaria e GliArchiEnsemble, orchestra d'archi di Palermo.\nCollaborazioni.\nMario Crispi ha collaborato con i seguenti musicisti: Giovanni Bacalov, Pivio, Aldo De Scalzi, Reza Derakshani, Simone Haggiag, Olen Cesari, Sandro Oliva, Marilena Monti, Enzo Avitabile, Noureddine Fatty, Paolo Modugno, Luigi Polsini, Mario Ciccioli, Rafaqat Fateh Ali Khan, Luca Bulgarelli, Lutte Berg, Michele Frontino, Roberto Stanco, Giovanni Lo Cascio, Fadimata Wallet Oumar, Enzo Favata, Giuseppe Lomeo, Alfio Antico, Kenny Hogan, Akmal Chadri, Baahoo.\nHa inoltre collaborato con i gruppi musicali Trancendental, I Corni della Luna, Boom Boom Language."}
{"id": "794752", "revid": "21981", "url": "https://it.wikipedia.org/wiki?curid=794752", "title": "Thomas Rocco Barbella", "text": ""}
{"id": "794753", "revid": "1008732", "url": "https://it.wikipedia.org/wiki?curid=794753", "title": "Precessione del perielio dell'orbita di Mercurio", "text": "Per precessione del perielio dell'orbita di Mercurio si intende la precessione (rotazione) del perielio (il punto pi\u00f9 vicino al Sole) dell'orbita del pianeta Mercurio.\nTra tutti i pianeti del sistema solare, Mercurio \u00e8 quello che presenta la precessione del perielio pi\u00f9 accentuata, essendo il pi\u00f9 vicino al Sole.\nStoria.\nIl fenomeno \u00e8 previsto dalla teoria della gravitazione universale di Isaac Newton, ma Urbain Le Verrier, per primo, scopr\u00ec che questo pianeta avanza pi\u00f9 velocemente di quello che prevede la teoria stessa: dalle osservazioni infatti \u00e8 risultato che la longitudine del perielio, cio\u00e8 la somma della longitudine del nodo ascendente e l'argomento del perielio, aumenta di 5600\" (secondi d'arco) ogni secolo. Il dato previsto teoricamente tenendo conto dell'interazione con gli altri pianeti \u00e8 invece di 5557\"/secolo, con uno scarto di 43\" circa.\nDiverse soluzioni furono proposte per risolvere questo problema:\nNel 1919 Albert Einstein annunci\u00f2 che la sua teoria della relativit\u00e0 generale prevedeva una precessione del perielio dei pianeti anche in assenza di interazione tra di essi (mentre la meccanica classica prevede in tal caso che l'orbita sia un'ellisse fissa e immutabile), e che l'entit\u00e0 di questa precessione per Mercurio corrispondeva allo scarto osservato.\nSoluzione di Einstein.\nIn relativit\u00e0 generale \u00e8 possibile dimostrare che, se la derivata del tensore metrico formula_2 rispetto ad una coordinata formula_3 \u00e8 nulla (ovvero se la metrica \u00e8 ciclica rispetto a tale coordinata), allora la derivata rispetto allo spazio proprio della quadrivelocit\u00e0 formula_4 \u00e8 nulla. Va sottolineato il fatto che il teorema vale solo per le componenti covarianti della quadrivelocit\u00e0 (i.e., la derivata di formula_5 non \u00e8 necessariamente nulla).\nFissando il moto nel piano formula_6, la metrica di Schwarzschild non dipende n\u00e9 dal tempo n\u00e9 dall'angolo formula_7 e quindi esistono due integrali del moto, formula_8 e formula_9. Infatti, l'invarianza temporale \u00e8 associata a un'energia, mentre quella rotazionale a un momento angolare.\nIn pi\u00f9, essendo formula_10, si pu\u00f2 scrivere, alzando coerentemente gli indici, l'equazione\nformula_11\ndove formula_12 indica la derivata rispetto a formula_13, e si \u00e8 posto formula_14.\nDi qui si pu\u00f2 ottenere un'equazione differenziale per formula_15, poich\u00e9 sfruttando la regola di Leibniz formula_16.\nEseguendo poi la sostituzione formula_17, in maniera analoga a quanto si \u00e8 soliti fare per la soluzione del problema di Keplero, si ricava\nda confrontare con l'equazione newtoniana\nL'incidenza del termine non lineare formula_20 rispetto al potenziale classico formula_21 vale, reinserendo il valore di formula_22 e sostituendo a formula_23 la massa del Sole e a formula_24 il raggio dell'orbita di Mercurio, formula_25. \nCi\u00f2 significa che \u00e8 possibile trattare tale termine perturbativamente.\nLa soluzione dell'equazione classica si scrive\novvero\ndove formula_28 \u00e8 l'eccentricit\u00e0 dell'orbia ellittica.\nApprossimando formula_29, l'equazione relativistica diventa\ndove, valendo per Mercurio formula_31, si sono trascurati i termini in formula_32.\nAncora, la costante formula_33 e quindi pu\u00f2 essere anch'essa trascurata.\nRimane \nUna soluzione particolare a tale equazione \u00e8 data da\nper cui, considerando anche la soluzione dell'equazione omogenea associata si ricava\nTale soluzione pu\u00f2 essere convenientemente riscritta come\ncome si pu\u00f2 verificare espandendo il coseno e sviluppando per formula_38.\nA questo punto il perielio, ovvero il minimo per formula_24 corrisponde al massimo di formula_21, e si ottiene quando il coseno vale 1, ovvero se l'argomento \u00e8 pari a formula_41 per formula_42 intero. Quindi avremo\nI perielii, quindi, non si susseguono a distanze angolari di formula_44, ma sperimentano una \"precessione\".\nIn particolare (essendo formula_45)\nSi ottiene quindi un valore di 0,1 secondi d'arco per ogni rivoluzione di Mercurio: considerando il fatto che l'anno di Mercurio dura 0,24 anni terrestri, in un secolo recuperiamo i famosi 43 secondi non previsti dalla teoria classica.\nCome si pu\u00f2 evincere dall'espressione della precessione, essa \u00e8 inversamente proporzionale al semiasse dell'orbita del pianeta: ci\u00f2 spiega poich\u00e9 l'anomalia era apprezzabile ai tempi della formulazione della Relativit\u00e0 generale solo per Mercurio, che tra i pianeti del sistema solare \u00e8 quello per cui il raggio dell'orbita \u00e8 minimo.\nLa precessione del perielio di Mercurio viene perci\u00f2 considerata la prima conferma sperimentale della teoria della relativit\u00e0 generale, anche se le spiegazioni alternative furono escluse completamente molti anni dopo.\nMetodo di calcolo.\nDefinendo k, costante gaussiana di gravitazione, dalla equazione\nformula_47\ndove formula_48 \u00e8 il moto medio in radianti su giorno solare medio di un corpo con massa trascurabile rispetto a quella del Sole e formula_49 \u00e8 semiasse maggiore in Unit\u00e0 astronomica.\nDal 1938 si considera formula_50 e si definisce formula_51 raggio dell'orbita perfettamente circolare di un corpo intorno al Sole di massa trascurabile con tempo di rivoluzione formula_52. Possiamo quindi esprimere formula_53 come:\nformula_54, dove formula_55 \u00e8 il giorno solare medio, pari a circa 86400 secondi.\nTradizionalmente si riportano i semiassi maggiori delle orbite dei pianeti in relazione ad formula_56, e nel caso di Mercurio abbiamo formula_57, formula_58 e formula_59 anni (misure considerate costanti a meno di una parte su formula_60 negli ultimi anni)\nScriviamo la formula dell'avanzamento del perielio di Mercurio corretta dalla relativit\u00e0 generale utilizzando i precedenti simboli:\nformula_61\nLa International Astronomical Union fornisce:\nformula_62\nformula_63\ne dunque formula_64 arc s su 100 anni.\nDal 1919 ad oggi.\nDal 1919 ad oggi si registra molta confusione sul valore della precessione del perielio dell'orbita di Mercurio, poich\u00e9 durante tutto il '900 sia formula_56 che la velocit\u00e0 della luce formula_22 sono state misurate con sempre maggiore precisione, influenzando il valore della precessione, e conseguentemente articoli e libri di testo.\nPer avere la completa corrispondenza fra previsione e misura sperimentale bisogna arrivare alla fine degli anni '70, quando \u00e8 stato anche escluso un significativo contributo alla precessione da parte della asfericit\u00e0 del Sole."}
{"id": "794754", "revid": "6923", "url": "https://it.wikipedia.org/wiki?curid=794754", "title": "Luigi Gedda", "text": "Biografia.\nMedico e genetista, spese la sua vita tra la fede e l'impegno sociale e politico.\nLaureato in Medicina a Torino nel 1927, insegn\u00f2 alla Sapienza - Universit\u00e0 di Roma dal 1960, dove ottenne una cattedra di genetica medica, creata appositamente per lui.\nFu presidente centrale della Giovent\u00f9 Italiana di Azione Cattolica (GIAC) dal 1934 al 1946, presidente degli Uomini di Azione Cattolica dal 1946 al 1949, papa Pio XII lo volle presidente generale di tutta l'associazione in sostituzione di Vittorino Veronese, dal 1952 al 1959. Nel 1937 fu tra i fondatori della casa editrice AVE (Anonima Veritas Editrice), che pubblic\u00f2 il famoso giornale a fumetti \"Il Vittorioso\". Lo stesso Gedda fu direttore della rivista dal 1939 al 1947.\nNel 1938 \u00e8 stato tra le 360 personalit\u00e0 ed intellettuali, che aderirono pubblicamente al manifesto in difesa della razza; inoltre per l'opposizione di Guido Landra \u00aba incroci di ariani con semiti e camiti\u00bb, era intervenuto in sua difesa.\nIl 3 settembre 1942 fond\u00f2 la \u00abSociet\u00e0 Operaia\u00bb, associazione laicale avente per scopo \"la santificazione personale dei suoi membri attraverso l'approfondimento del Mistero dell'agonia di Cristo nel Getsemani\". L'associazione verr\u00e0 eretta ad associazione di diritto pontificio con decreto del Pontificio Consiglio per i Laici del 19 marzo 1981. Nell'agosto del 1943 propose ufficialmente a Pietro Badoglio che la direzione degli enti e delle organizzazioni di massa create dal fascismo passasse nelle mani di personale proveniente dall'Azione Cattolica. La proposta fu superata dall'incalzare degli avvenimenti che portarono all'armistizio dell'8 settembre.\nNel 1944 Gedda fond\u00f2 a Roma il Centro Sportivo Italiano, Ente di Promozione Sportiva che rinasceva dalle ceneri della Federazione delle associazioni sportive cattoliche italiane, e del quale rest\u00f2 presidente nazionale fino al 1960.\nCaduto il fascismo, nel 1946 venne proclamata la Repubblica e nel 1948 si tennero le prime elezioni del Parlamento. Si fronteggiarono due blocchi: uno cristiano, guidato dalla Democrazia Cristiana, ed uno social-comunista (Fronte Democratico Popolare). Gedda organizz\u00f2 la propaganda elettorale democristiana. Due mesi prima delle elezioni cre\u00f2 in ogni diocesi gruppi di sostenitori incaricati di mobilitare gli elettori cattolici. Divennero noti come \"Comitati Civici\". Alle elezioni politiche del 18 aprile la DC ottenne 12.741.299 voti, quattro milioni in pi\u00f9 di quelli che la votarono nel 1946. Nel 1952 Gedda divenne presidente dell'Azione Cattolica Italiana e nomin\u00f2 come direttore generale dei Comitati Civici Ugo Sciascia, che ne divenne anche il portavoce politico. Assieme all'assistente ecclesiastico padre Lucio Migliaccio, Sciascia costitu\u00ec il direttorio operativo e attivistico dei Comitati Civici, in costante coordinamento con Gedda.\nAvvicinatosi alla frangia curiale di monsignor Roberto Ronca, ader\u00ec al partito romano: quando 1952 si tennero le elezioni al Comune di Roma, dato che il Papa temeva un successo elettorale delle forze social-comuniste, Gedda, ancora in prima linea, fu coinvolto nell'idea di un'alleanza politica tra DC, Movimento Sociale Italiano (caldeggiato dagli ambienti pi\u00f9 fortemente anticomunisti) e partito monarchico, una coalizione guidata da don Luigi Sturzo. Ma l'operazione Sturzo - la paternit\u00e0 della quale va attribuita a monsignor Ronca - fall\u00ec soprattutto per la ferma opposizione di Alcide De Gasperi. La coalizione a guida democristiana usc\u00ec comunque vittoriosa dalle urne senza l'apparentamento con l'MSI.\nCome studioso di gemellologia, insieme a Luisa Gianferrari fond\u00f2 nel 1951 la \"Societ\u00e0 Italiana di Genetica Medica\" (oggi confluita nella \"SIGU\") presieduta da Carlo Fo\u00e0, dal 1952 fond\u00f2 e diresse per un anno la rivista \"Acta Geneticae Medicae et Gemellologiae\" durata fino al 1978, poi dal 1979 continuava a Cambridge. L'anno seguente, in occasione del \"Primum Symposium Internationale Geneticae Medicae\" patrocinato da papa Pio XII, parteciparono Hans Grebe, Otmar von Verschuer e Franz Kallmann, famosi per essere stati conniventi col regime nazista e gi\u00e0 presenti nel comitato scientifico della rivista. Ritornavano per il II Congresso di Genetica Umana diretto sempre da Gedda a Roma; nel settembre del 1961. Nello stesso periodo inaugurava l'Istituto di Genetica Medica e Gemellologia Gregorio Mendel e con la filiale Luigi Gedda Institute of Medical Genetics &amp; Twin Research in Israele dal 1979; nel quale rimarr\u00e0 impegnato fino al 1999.\nNel 1953 uno scandalo politico-accademico che contrapponeva l\u2019area cattolica alla componente dei genetisti professionisti laici segnava il suo esordio nel campo della genetica. In giugno l\u2019allora ministro alla Pubblica Istruzione Antonio Segni, nella selezione delle commissioni giudicatrici per l\u2019abilitazione alla libera docenza in genetica umana, aveva consultato la Sezione I del Consiglio Superiore. Successivamente per\u00f2 nominava una sua alternativa, nei cui membri effettivi era composta da: Luigi Gedda, Luisa Gianferrari e Giovanni Guglielmo e come membri supplenti da: Alfonso Giordano (unico non epurato) e Giovanni Dell\u2019Acqua. Il 4 luglio, il consiglio della Facolt\u00e0 di Medicina e Chirurgia dell\u2019Universit\u00e0 di Torino approvava una mozione di condanna. Dopo aver chiesto un ripensamento con una lettera del 15 luglio, il 27 agosto Claudio Barigozzi e Adriano Buzzati-Traverso facevano ricorso al Consiglio di Stato; a dicembre invece Giuseppe Montalenti denunciava l'accaduto direttamente al Capo dello Stato. Secondo i tre genetisti il dolo si ravvisava nella falsa applicazione e nella violazione dell\u2019articolo 3 della legge n. 188 del 1953, mentre con una memoria difensiva del 23 marzo 1954, l\u2019Avvocatura generale dello Stato si costituiva col ministero. In sede giurisdizionale, ad aprile la sesta sezione del Consiglio di Stato annullava il \"decreto Segni\" del giugno 1953 e dava ragione al ricorso dei genetisti. Alcuni giorni dopo sull\u2019Unit\u00e0, un articolo in notevole evidenza titolava: \"-Gedda bocciato-\".\nNel 1954 Luigi Gedda costrinse Mario Rossi a rassegnare le dimissioni da presidente centrale dei giovani d'Azione Cattolica, contro la volont\u00e0 di mons. Giovanni Battista Montini, allora Sostituto alla Segreteria di Stato Vaticana. Fu sostenuto in questo dai cardinali conservatori Adeodato Piazza, Alfredo Ottaviani e Giuseppe Pizzardo.\nIl 19 novembre 1959 l'Universit\u00e0 di Roma firmava una convenzione per l'istituzione di una cattedra di genetica medica. Costava 3.200.000 di lire all'anno a carico dell\u2019ONMI; la Societ\u00e0 Immobiliare San Tommaso Apostolo, che era l\u2019ente gestore e proprietario dell\u2019Istituto Gregorio Mendel, offriva la sede. Nella commissione che aveva assicurato la vittoria a Gedda non vi era nessuno titolare di genetica.\nDa Presidente del Comitato Medico-Scientifico dei Giochi della XVII Olimpiade, sottopose agli atleti del villaggio olimpico, un variegato questionario (razza d'appartenenza, dati antropometrici, se fumatore-bevitore, temperamento sessuale, ecc.); per dimostrare \"l'ereditariet\u00e0 del talento sportivo\". All'iniziativa rispose solo il 20% degli atleti, in pi\u00f9 diverse delegazioni protestarono (quella britannica in testa); provocando reazioni negative sulla stampa internazionale.\nDal 1961, era nella rivista \u00abThe Mankind Quarterly\u00bb come \"honorary advisory board\", dell'\u00abInternational Association for the Advancement of Ethnology and Eugenics\u00bb, dal 1966 nel \u00abPermanent Committee for the International Congresses of Human Genetics\u00bb; nel 1967 insieme a Corrado Gini contribuiva al \"Race and Modern Science\" in opposizione alla Dichiarazione dell'UNESCO sulla razza.\nNel 1962, per lo studio \"Il meticciato di guerra e altri casi\" (pubblicato due anni prima), lo scienziato genetista Leslie C. Dunn sulla rivista scientifica \u00abThe Eugenics Review\u00bb, accusava esplicitamente Gedda di razzismo.\nNel 1972, assieme a Gabrio Lombardi, Ugo Sciascia e ai Comitati Civici, fu tra i promotori del referendum sul divorzio; l'iniziativa referendaria, appoggiata, tra gli altri, dall'allora segretario della DC Amintore Fanfani, mirava ad abrogare la legge sul divorzio, ma non raggiunse l'obiettivo perseguito dai suoi sostenitori, visto che il referendum conferm\u00f2 la legge in vigore. Nel 1974 fond\u00f2 l'International Society for Twin Studies, per lo studio della gemellologia.\nMor\u00ec a Roma il 26 settembre 2000 all'et\u00e0 di quasi 98 anni.\nIn data 24 ottobre 2003 il Ministero per i Beni e le Attivit\u00e0 Culturali riconobbe di notevole interesse storico il suo archivio personale."}
{"id": "794757", "revid": "287204", "url": "https://it.wikipedia.org/wiki?curid=794757", "title": "Fortunato Garc\u00e9s", "text": "Origine.\nFu figlio maggiore del re di Pamplona Garc\u00eda I \u00cd\u00f1iguez della famiglia degli Arista, e di Urraca, che secondo alcune fonti, tra cui lo storico, \"Jaime de Salazar y Acha\", era la figlia di Mus\u00e0 ibn Mus\u00e0 ibn Fort\u00fan, il capofamiglia dei Banu Qasi. Ma secondo altre fonti era di stirpe reale.\nBiografia.\nSecondo il codice di Roda, Fortunato spos\u00f2, nell'845, Oria, una nobile di cui non si conoscono gli ascendenti.\nFortunato fu catturato, nell'860, durante l'invasione di Pamplona da parte dell'emiro di al-Andalus Mu\u1e25ammad I ibn \u02bfAbd al-Ra\u1e25m\u0101n, e fu tenuto in cattivit\u00e0 a Cordova, per circa venti anni, in qualit\u00e0 di ostaggio.Fu liberato nell'880, infatti un documento del 20 ottobre 880 documenta una donazione al Monastero di San Salvatore di Leira (nell'attuale comune di Yesa), da parte del re di Pamplona, Garcia, con la partecipazione del figlio Fortunato.\nDopo che il padre, il re di Pamplona, Garc\u00eda I \u00cd\u00f1iguez, alla battaglia di Lumbier, combattuta conto l'emiro di Cordova, Mu\u1e25ammad I ibn \u02bfAbd al-Ra\u1e25m\u0101n, perse la vita, nell'882, Fortunato divenne re di Pamplona, e contemporaneamente, dopo la sconfitta, \u00cd\u00f1igo II, succedette al padre, Garc\u00eda II Jim\u00e9nez, come co-regnante (nel Codice di Roda \u00e8 citato come regnante) e pare che avesse buoni rapporti con Fortunato. \nDurante il suo regno, l'esercito di al-Andalus, prima con l'emiro Mu\u1e25ammad I e poi anche coi nuovi emiri al-Mundhir ibn Muhammad I (886-888) e \u02bfAbd All\u0101h ibn Mu\u1e25ammad (888-912) comp\u00ec diverse incursioni nel territorio della Navarra, saccheggiando e portando distruzioni, con la complicit\u00e0 dei Banu Qasi (non pi\u00f9 alleati del re di Pamplona), capeggiati dal pronipote di Musa II \"Lope ibn Muhammad\". \nFortunato, successivamente, ritornando alla politica della famiglia Arista, stabil\u00ec buoni rapporti coi Banu Qasi.Questa nuova situazione non fu gradita a suo genero Alfonso III delle Asturie, ed al conte di Pallars, che, nemici dei Banu Qasi, organizzarono la deposizione di Fortunato, che avvenne nel 905 a favore, non del co-regnante, Inigo II, ma del suo fratellastro Sancho I Garc\u00e9s, figlio di Garcia II Jim\u00e9nez.Fortunato fu forzato a ritirarsi, monaco, nel monastero di Leira (il Libro della Regola del Monastero di San Salvatore di Leira, compilato nel 1076, riporta che Fortunato arriv\u00f2 da Cordova, succedette al padre, Garcia, ma divenne monaco nel monastero di Leira, mentre Sancho I Garc\u00e9s con sua moglie Toda di Navarra, nipote di Fortunato, regnarono al suo posto. Ci\u00f2 suggerisce che Fortunato fu deposto da Sancho. Lo storico \"Sabat\u00e9 Curull\" data la deposizione nel 905), il pi\u00f9 vecchio di Navarra, dove molto probabilmente mor\u00ec, qualche anno dopo.\nDiscendenza.\nFortunato da Oria (Aurea) ebbe cinque figli:"}
{"id": "794758", "revid": "287204", "url": "https://it.wikipedia.org/wiki?curid=794758", "title": "Buone notizie dal Vaticano (antologia autori vari)", "text": "Buone notizie dal Vaticano \u00e8 un'antologia di racconti fantascientifici di vari autori pubblicata in Italia il 22 luglio 1973 nella collana fantascientifica \"Urania\" (n. 623). Il volume raccoglie alcuni dei racconti pubblicati in due antologie uscite negli Stati Uniti nel 1971 e nel 1973: rispettivamente, \"Universe 1\" e \"Universe 2\", curate entrambe da Terry Carr. All'epoca il racconto che d\u00e0 il titolo alla raccolta innest\u00f2 un piccolo scandalo, dato che descriveva l'elezione di un papa robotico.\nCon lo stesso titolo \u00e8 stata in seguito pubblicata in Italia una diversa antologia, con soli racconti di Robert Silverberg (tra cui quello del titolo, uno degli unici due in comune), nel 1979."}
{"id": "794759", "revid": "547992", "url": "https://it.wikipedia.org/wiki?curid=794759", "title": "Vesna va veloce", "text": "Vesna va veloce \u00e8 un film del 1996 diretto da Carlo Mazzacurati.\nTrama.\nVesna \u00e8 una ragazza ceca arrivata in Italia con un pullman turistico. A Trieste decide di abbandonare i suoi connazionali e restare in Italia, totalmente priva di denaro, inizia una serie di traversie che la portano a darsi alla prostituzione per sopravvivere.\nL'incontro con Antonio dar\u00e0 una svolta alla sua vita. Antonio la cura e la accudisce quando Vesna viene ferita con un coltello da un protettore, che le ruba soldi e passaporto. A casa dell'italiano, Vesna conosce la serenit\u00e0 e nasce un sentimento molto bello fra i due, ma il passato di lei continua a essere un ostacolo. Antonio non si fida, \u00e8 innamorato, ma la reticenza di Vesna sulla sua origine lo porta a pensare che i sentimenti di lei non siano sinceri e inizia a trattarla male.\nVesna decide cos\u00ec di partire per Milano e in una lettera a una sua amica scrive: \"Le persone che ti vogliono bene vogliono tenerti vicino a loro e finiscono per farti soffrire\". Antonio si offre di accompagnarla a Milano, ma durante il viaggio hanno un incidente di auto e Vesna, senza documenti, viene accompagnata a Firenze per essere poi rimpatriata. Approfittando di una sosta e della distrazione dei carabinieri, Vesna riesce a scappare lanciandosi di corsa sull'autostrada."}
{"id": "794761", "revid": "827882", "url": "https://it.wikipedia.org/wiki?curid=794761", "title": "Gran Premio di Germania 1951", "text": "Il Gran Premio di Germania 1951 si \u00e8 svolto sul circuito del N\u00fcrburgring Nordschleife il 29 luglio 1951 sulla distanza di 20 giri, per un totale di 456,2\u00a0km.\nResoconto.\nIl Campionato del Mondo visita la Germania per la prima volta e dopo la gara thrilling di Silverstone corsa due settimane prima ci si aspetta molto. L'Alfa Romeo porta quattro 159 per Juan Manuel Fangio, Nino Farina, Felice Bonetto e Paul Pietsch, mentre la Ferrari corre con Alberto Ascari, Luigi Villoresi, Piero Taruffi e il vincitore di Silverstone Jos\u00e9 Froil\u00e1n Gonz\u00e1lez. In prova Ascari e Gonz\u00e1lez sono pi\u00f9 veloci di Fangio e Farina condividendo la prima fila mentre Villoresi, Taruffi e Pietsch sono in seconda fila. Farina parte bene e va in testa ma nel corso del primo giro viene passato da Fangio, Ascari e Gonz\u00e1lez, mentre Pietsch \u00e8 in quinta posizione, nonostante un'uscita di pista al 2\u00ba giro. Le Alfa Romeo hanno problemi, in particolare Farina costretto al ritiro, lasciando Fangio a battagliare da solo con le Ferrari. Mentre le Alfa hanno bisogno di 2 pit-stop, le Rosse possono farne soltanto uno. Fangio perde la testa quando entra ai box ma la riguadagna quando Ascari entra a rifornire. Fangio prova a guadagnare il pi\u00f9 possibile per poter tornare in testa dopo la sosta ma non ce la fa e Ascari va al comando. Negli ultimi giri Ascari rientra inaspettatamente per cambiare una gomma ma il motore di Fangio non gira pi\u00f9 come i primi giri e la Ferrari rimane davanti.\n\u00c8 la seconda vittoria consecutiva per la Ferrari che piazza 5 vetture nei primi 6 posti, \u00e8 anche la prima vittoria nel mondiale per Ascari.\nGara.\nGiro pi\u00f9 veloce.\nJuan Manuel Fangio in 9:55.800, alla media di km/h 137.825\nNote.\n\"Salvo indicazioni diverse le classifiche sono tratte da \""}
{"id": "794763", "revid": "105932323", "url": "https://it.wikipedia.org/wiki?curid=794763", "title": "Straight from the Lab", "text": "Straight from the Lab \u00e8 un EP non ufficiale di Eminem.\nIl disco.\nConsiste in sette tracce diffuse su Internet, come \"leak\" dal lavoro del rapper su \"The Eminem Show\" ed \"Encore\".\nPoich\u00e9 l'EP non \u00e8 ufficiale, non esiste una lista tracce fissa e spesso sono aggiunte altre canzoni estratte altrove o scambiate. Tra queste vi sono \"911\", \"Nigga\", \"Tylenol Island\" ed altre dei primi anni di carriera di Eminem.\nCuriosit\u00e0.\n\"Canabitch\"/\"Can-I-Bitch\" ha due titoli perch\u00e9 pu\u00f2 essere interpretata come un riferimento al rivale Canibus o al suo primo album \"Can-I-Bus?\".\nTracce.\n\u00b0con censure ed effetti sonori extra con il titolo \"We as Americans\", sul disco bonus di \"Encore\".\n\u00b0Intitolata \"Love You More\" sul disco bonus di \"Encore\".\n\u00b0attacco a Canibus\n\u00b0attacco a Benzino\n\u00b0interpretata dai D12 e presente nell'album \"D12 World\"\n\u00b0attacco a Ja Rule; la versione originale aveva un'intro pi\u00f9 ampia\nVersione europea.\nIn Europa usc\u00ec nel 2003 \"Straight from the Lab\", sotto la Universal Music Group.\nTracce"}
{"id": "794765", "revid": "599013", "url": "https://it.wikipedia.org/wiki?curid=794765", "title": "Anders Limpar", "text": "Carriera.\nClub.\nCresciuto nelle file dell'IF Brommapojkarna, pass\u00f2 poi all'\u00d6rgryte IS di G\u00f6teborg, club che gli offr\u00ec il suo primo contratto da professionista.\nDopo due anni con l'\u00d6rgryte la sua prima esperienza all'estero nel in Svizzera nel 1986 dove rimase per tre stagioni prima di approdare nella Cremonese per disputare con la maglia grigiorossa la stagione 1989-1990.\nLa sua militanza all'ombra del Torrazzo si risolse in un unico campionato con 24 presenze e 3 gol all'attivo, senza riuscire a salvare dalla retrocessione la compagine allenata da Tarcisio Burgnich.\nLa parentesi italiana comunque gli apr\u00ec le porte della Premier League inglese. Acquistato dall'Arsenal disput\u00f2 in maglia biancorossa un torneo, quello 1990-1991, particolarmente positivo trascinando i \"Gunners\" alla conquista del titolo. Nello stesso anno venne eletto miglior calciatore svedese. Nel 1992, sempre con l'Arsenal, vinse la FA Cup. Nel 1994 pass\u00f2 all'Everton contribuendo alla salvezza della squadra di Liverpool portandola pure alla conquista della FA Cup. Conclusa la sua esperienza inglese nel Birmingham City, torn\u00f2 in Svezia per disputare due campionati con l' vincendo il campionato nel 1998 prima di volare oltreoceano e trasferirsi negli Stati Uniti per giocare nei Colorado Rapids dove rimase per due anni. Al termine dell'esperienza americana ritorna in patria, stavolta nel Djurg\u00e5rden.\nConcluse la carriera all'et\u00e0 di 37 nel 2001 rivestendo la maglia dell'IF Brommapojkarna, la squadra dov'era cresciuto e della quale poi divenne anche allenatore.\nNazionale.\nCon la Nazionale svedese conta 58 presenze e 6 gol.\nOttenne il terzo posto ai Mondiali 1994, in cui ha giocato solo la finale per il 3\u00ba posto contro la Bulgaria."}
{"id": "794767", "revid": "33689", "url": "https://it.wikipedia.org/wiki?curid=794767", "title": "GIAC", "text": ""}
{"id": "794769", "revid": "63727", "url": "https://it.wikipedia.org/wiki?curid=794769", "title": "Renault Type AH e Type AM", "text": "Le Type AH e Type AM sono due autovetture di fascia medio-bassa prodotte tra il 1905 ed il 1909 dalla casa francese Renault. Le Type CQ e Type DM furono le eredi e vennero prodotte tra il 1911 ed il 1914.\nProfilo.\nLe Type AM ed AH nacquero come eredi della Renault Type N, una vettura che nel 1903, anno in cui fu prodotta, era disponibile sia con motore da 2.5 litri che con il pi\u00f9 piccolo propulsore da 1.3 litri. Le Type AH ed AM raccolsero il testimone di entrambe le motorizzazioni e proposero due modelli di fascia intermedia equipaggiati da un 4 cilindri in linea da 2120 cm\u00b3 in grado di sviluppare 10 CV, una potenza piuttosto ridotta gi\u00e0 all'epoca , ma ricca di coppia motrice. L'intento delle Type AH ed AM era quello di proporre un modello sulla falsariga delle pi\u00f9 lussuose coup\u00e9 de ville dell'epoca, ma in versione molto pi\u00f9 economica. Ne conseguirono quindi prestazioni pi\u00f9 modeste ed un corpo vettura pi\u00f9 piccolo. Le Type AH ed AM furono prodotte fino al 1909.\nA partire dal 1911 si ebbe un ritorno della Casa francese con una nuova proposta: le Type AH e AM cambiarono nome in Type CQ e DM. Rispetto ai precedenti modelli fu utilizzato un nuovo telaio dal passo maggiorato a 3 metri, che permise di aumentare le dimensioni e permettere una migliore abitabilit\u00e0. Il motore invece era lo stesso 4 cilindri da 2.1 litri di cilindrata. Invariata era anche la carrozzeria con cui tali modelli furono proposti. LeType CQ e DM furono prodotte fino al 1914."}
{"id": "794770", "revid": "247222", "url": "https://it.wikipedia.org/wiki?curid=794770", "title": "Presentatrice", "text": ""}
{"id": "794773", "revid": "287204", "url": "https://it.wikipedia.org/wiki?curid=794773", "title": "Charles Bossut", "text": "Fu uno degli enciclopedisti che, assieme a Diderot e D'Alembert, compilarono l\"Enciclopedia o Dizionario ragionato delle scienze, delle arti e dei mestieri\". \nApplic\u00f2 nel 1774 la sua teoria sull'equilibrio delle volte alla verifica della stabilit\u00e0 e dello spessore del piedritto della chiesa di Sainte-Genevi\u00e8ve (attuale Panth\u00e9on di Parigi): la costruzione inizi\u00f2 nel 1758, venendo poi rilevata da Jacques-Germain Soufflot nel 1764, interrotta dalla sua morte nel 1780 e completato dai suoi successori Jean-Baptiste Rondelet e Maximilien Br\u00e9bion, con l'inaugurazione nel 1790.\nOpere.\nOltre a un gran numero di dissertazioni coronate dall'Accademia delle scienze francese e dalla direzione dei volumi di matematica nella \"Encyclop\u00e9die m\u00e9thodique\", a lui si devono: "}
{"id": "794775", "revid": "17654", "url": "https://it.wikipedia.org/wiki?curid=794775", "title": "Melodramma giocoso", "text": ""}
{"id": "794783", "revid": "1318658", "url": "https://it.wikipedia.org/wiki?curid=794783", "title": "Svanezia", "text": "La Svanezia o Svaneti (, ) \u00e8 una regione storica della Georgia nel nordovest del paese. I suoi abitanti sono detti svaneti (), un gruppo etnico georgiano.\nGeografia.\nCircondato da picchi compresi fra i 3.000 e i 5.000 metri, la Svanezia \u00e8 la regione abitata pi\u00f9 alta d'Europa. Ben 4 delle 10 montagne pi\u00f9 alte del Caucaso si trovano qui, compresa la pi\u00f9 alta montagna della Georgia, il Chkhara (5.201 metri).\nSituata sulle pendici meridionali della catena montuosa del Grande Caucaso, la regione si estende sulle vallate dei fiumi Rioni, Inguri e Tskhenistskali. Geograficamente e storicamente, la regione \u00e8 divisa in due parti: l'alta Svanezia (\"Zemo Svaneti\", l'odierna provincia di Mestia) e la bassa Svanezia (\"Kvemo Svaneti\", l'odierna provincia di Lentekhi). Oggi queste province sono suddivise nelle regioni di Samegrelo-Zemo Svaneti e Racha-Lechkhumi-Kvemo Svaneti. Storicamente la Svanezia includeva anche alcune regioni che oggi fanno parte della provincia ribelle dell'Abcasia e dell'odierna Russia.\nPaesaggio.\nIl paesaggio della Svanezia \u00e8 dominato da alte montagne separate da profonde valli. La maggior parte del territorio che si trova al di sotto dei 1.800 metri d'altezza \u00e8 coperto da foreste, composte principalmente da conifere. Le specie pi\u00f9 diffuse sono pecci, abeti del Caucaso, faggi, querce e carpini. Fra i 1.800 e i 3.000 metri la vegetazione \u00e8 prevalentemente di tipo alpino, con ampi prati. Al di sopra dei 3.000 metri vi sono ghiacciai e nevi perenni.\nClima.\nIl clima della Svanezia \u00e8 umido tutto l'anno, fortemente influenzato dalle masse d'aria provenienti dal Mar Nero. A seconda dell'altezza sul livello del mare presa in considerazione, le precipitazioni medie variano fra i 1.000 e i 3.200 millimetri l'anno, col massimo nella zona del Grande Caucaso. Ovviamente durante l'inverno le nevicate sono molto abbondanti, con frequenti valanghe che si abbattono a valle durante tutta la stagione. Le regioni pi\u00f9 basse godono di estati lunghe e calde, che si vanno via via accorciando col salire dell'altitudine. Gli inverni, mitigati dall'aria proveniente dal Mar Nero, non sono freddi come potrebbe lasciar immaginare l'altezza delle montagne.\nStoria.\nGli svaneti sono abitualmente identificati con le popolazioni georgiane di cui parlava gi\u00e0 nell'antichit\u00e0 Strabone, anche perch\u00e9 grosso modo l'area in cui vivevano coincide con quella attuale. La provincia \u00e8 stata una dipendenza della Colchide e dei regni succedutosi fino al 552, quando gli abitanti si allearono con i Persiani. Quello fu un periodo di guerre, poich\u00e9 i Bizantini volevano la regione per impedire il passaggio ai Persiani verso il Mar Nero. Nel 562 gli Svan, sconfitti, tornarono al vecchio regno.\nAgli inizi dell'XI secolo la Svanezia venne incorporato nell'Abcasia in un'unica monarchia, parte del Regno di Georgia, diventando un ducato. A cavallo fra il XII e il XIII secolo la cultura ortodossa nella provincia fior\u00ec particolarmente, soprattutto durante il regno della regina Tamar, rispettata quasi come fosse una divinit\u00e0.\nI Mongoli qui non giunsero mai, e per un certo periodo di tempo la Svanezia divenne un'isola culturale autonoma. In seguito allo sgretolamento del Regno di Georgia (1460), per\u00f2, scoppi\u00f2 una violenta guerra per il controllo della provincia, divisa in due (alta Svanezia e bassa Svanezia).\nIl 26 novembre 1833 il principe della Svanezia firm\u00f2 un accordo di protezione con l'Impero russo, ma a causa dell'inaccessibilit\u00e0 la regione rimase quasi autonoma fino al 1857. Nel 1875 i Russi imposero elevate tasse ai danni della popolazione, che si ribell\u00f2 causando l'intervento dell'esercito contro la Svanezia. Nonostante le numerose perdite patite in un territorio montuoso, alla fine la ribellione venne domata e la roccaforte di Khalde venne rasa al suolo nel 1876.\nDurante gli anni venti, la guerriglia comp\u00ec numerose azioni di contrasto contro il giogo dell'Unione Sovietica. Nel 1987 una valanga distrusse numerose abitazioni e uccise 70 persone, in gran parte scolari. Negli anni pi\u00f9 recenti, il collasso dell'Unione Sovietica e la guerra civile che scosse la Georgia causarono numerosi problemi socioeconomici. Nonostante l'abitudine millenaria alle dure condizioni della terra in cui vivono, il susseguirsi di frane e inondazioni ha costretto molti Svan a emigrare. La criminalit\u00e0 della regione divenne pressoch\u00e9 insostenibile, sia nei confronti degli abitanti che dei turisti, fino a che una serie di operazioni su vasta scala portate avanti dalle forze di polizia georgiane nel marzo del 2004 non fece migliorare la situazione.\nCultura e turismo.\nLa Svanezia \u00e8 famoso per i suoi tesori di architettura e per i paesaggi montani. Quasi ogni villaggio della regione possiede una torre costruita nel Medioevo, fra il IX e il XII secolo. Sparse nella regione vi sono decine di chiese ortodosse e numerose fortezze. Tutto ci\u00f2 ha fatto s\u00ec che l'alta Svanezia venisse inserito nel 1996 nell'elenco dei Patrimoni dell'umanit\u00e0 dell'UNESCO."}
{"id": "794784", "revid": "287204", "url": "https://it.wikipedia.org/wiki?curid=794784", "title": "Abb\u00e8 Pierre", "text": ""}
{"id": "794788", "revid": "767487", "url": "https://it.wikipedia.org/wiki?curid=794788", "title": "Rob Younger", "text": "Noto principalmente per essere il cantante del gruppo punk rock di Sydney, Radio Birdman. Form\u00f2 il gruppo nel 1974 insieme a Deniz Tek, Chris Masuak, Warwick Gilbert e Ron Keeley. Con questa band suoner\u00e0 fino al 1978, incidendo due album: \"Radios Appear\" (1977) e \"Living Eyes\" che uscir\u00e0, postumo, nel 1981. Nel 1996 i Radio Birdman si riuniranno, riprendendo l'attivit\u00e0 dal vivo e quella in studio. I frutti della riunione sono gli album \"Ritualism\" (1997, live) e \"Zeno Beach\" (2006). I Radio Birdman si scioglieranno definitivamente nel 2008.\nSuccessivamente al primo scioglimento dei Radio Birdman, nel 1981 Younger insieme a Deniz Tek, Warwick Gilbert, Ron Asheton (The Stooges) e Dennis Thompson (MC5) former\u00e0 il supergruppo New Race, che durer\u00e0 solo per un tour la cui testimonianza \u00e8 il disco dal vivo \"The First and The Last\".\nDopo l'esperienza New Race, Younger diventer\u00e0 il cantante dei New Christs, gruppo formatosi nel 1984, che attraverso vari cambi di formazione pubblicher\u00e0 diversi singoli e quattro album: \"Distemper\" (1989), \"Lower Yourself\" (1997), \"We Got This!\" (2002), \"Gloria\" (2009).\nYounger ha preso parte anche al gruppo Deep Reduction di Deniz Tek, partecipando al secondo album, \"2\", pubblicato nel 2003.\nRob Younger \u00e8 anche un produttore discografico, in particolare ha lavorato per gruppi della casa discografica Citadel Records come i Died Pretty."}
{"id": "794792", "revid": "486946", "url": "https://it.wikipedia.org/wiki?curid=794792", "title": "Zona industriale di Enna", "text": ""}
{"id": "794794", "revid": "486946", "url": "https://it.wikipedia.org/wiki?curid=794794", "title": "ASI Enna", "text": ""}
{"id": "794795", "revid": "122680272", "url": "https://it.wikipedia.org/wiki?curid=794795", "title": "Poliuretano", "text": "Poliuretano (PU o PUR) indica una vasta famiglia di polimeri in cui la catena polimerica \u00e8 costituita di legami uretanici, la cui formula chimica \u00e8 NH-(CO)-O-.\nI polimeri uretanici sono largamente impiegati nella produzione di una grande variet\u00e0 di materiali.\nStoria.\nLa reazione chimica per la sintesi dei poliuretani \u00e8 stata scoperta in Germania tra la prima e la seconda guerra mondiale. Il primo impulso alla scoperta venne da Wurtz nel 1849. Egli scopr\u00ec la formazione di un isocianato alifatico quando faceva reagire un solfato organico con un cianato.\nNel 1937 il professor Otto Bayer svilupp\u00f2 una nuova tecnica di polimerizzazione facendo reagire gli di-isocianati per ottenere una fibra che potesse competere con le fibre di nylon.\nNel 1938, Heinrich Rinke riusc\u00ec a produrre un liquido di poliuretano a bassa viscosit\u00e0 per ottenere .\nNel 1942 William Hanford e Donald Holmes della Du Pont de Nemours &amp; Company, brevettarono il primo processo industriale per la produzione di poliuretano.\nTra il 1940 e il 1950 Du Pont ed ICI sviluppano tutta una serie di poliuretani.\nNel 1956 la Du Pont mette in commercio il primo poliuretano.\nProduzione.\nI \"poliuretani\" sono ottenuti per reazione tra un di-isocianato (aromatico o alifatico) e un poliolo (tipicamente un glicole poli-propilenico o un poliestere-diolo), in presenza di catalizzatori per aumentare la velocit\u00e0 della reazione e di altri additivi per conferire determinate caratteristiche al materiale da ottenere; in particolare tensioattivi per abbassare la tensione superficiale e quindi favorire la formazione della schiuma (nel caso di poliuretani espansi), ritardanti di fiamma, per i settori di applicazione ove ci\u00f2 \u00e8 richiesto e/o agenti espandenti (nel caso in cui si vogliano produrre delle schiume poliuretaniche).\nPoliuretani espansi flessibili.\nSono schiume flessibili utilizzate soprattutto per produrre materassi e imbottiture per l'arredamento e per l'auto.\nSi presentano in apposite bombolette spray sotto forma liquida che dopo 2 o 3 ore dall'applicazione assumono forma solida e triplicano il loro volume coprendo eventuali fessure.\nEsistono schiume speciali e ignifughe che permettono il fissaggio di tubi del camino e porte antincendio.\nPossono essere prodotte con due tecnologie differenti: per \"colata\" o per \"stampaggio\". Nella prima i vari componenti della reazione vengono colati, in continuo, su un nastro trasportatore di larghezza di circa due metri, ottenendo un blocco continuo con altezza di circa un metro che, a fine reazione (circa 180 secondi), pu\u00f2 essere tagliato in spezzoni di lunghezza voluta. Dopo maturazione di 24 a 48 ore, possono essere tagliati in lastre e fogli dello spessore richiesto, secondo gli ordini di vendita.\nCon la tecnologia dello stampaggio: colatura a bassa pressione o iniezione ad alta pressione in uno stampo, \u00e8 possibile ottenere imbottiture preformate gi\u00e0 pronte per l'utilizzo, senza bisogno di taglio o sagomatura. Questo \u00e8 il caso delle imbottiture dei sedili e schienali destinati principalmente al settore automobilistico e in minor misura per l'arredamento che impiega, principalmente, schiume tagliate dal blocco continuo.\nQuesto tipo di materiale viene utilizzato anche per produrre la pasta lavamani.\nPoliuretani espansi rigidi.\nLe schiume rigide leggere sono largamente utilizzate per produrre lastre di materiale termoisolante, spesso iniettati direttamente nel corpo di scambiatori di calore, boiler, nelle strutture dei frigoriferi e nel confezionamento di pannelli isolanti per l'edilizia. Schiume poliuretaniche ad alta densit\u00e0 vengono spesso adoperate per produrre parti strutturali di grandi dimensioni.\nPannelli in poliuretano con rivestimenti flessibili.\nI pannelli in poliuretano espanso rigido con rivestimenti flessibili vengono prodotti con spessori diversi e con diversi tipi di rivestimento, organici (tra cui carte, cartoni e bitumati) e inorganici (alluminio millesimale, fibre minerali) o multistrati, che vengono adottati in funzione delle particolari esigenze applicative.\nGli impieghi principali dei pannelli in poliuretano con rivestimenti flessibili sono:\nPannelli in poliuretano espanso rigido con rivestimenti rigidi.\nI pannelli in poliuretano espanso rigido con rivestimenti per lo pi\u00f9 metallici (detti comunemente \"pannelli sandwich\") sono alla base dello sviluppo della moderna prefabbricazione leggera. Per la produzione di questi pannelli si utilizzano principalmente impianti in continuo, per pannelli curvi, per elementi con morfologie complesse e per pannelli di alto spessore, si utilizzano pi\u00f9 frequentemente impianti in discontinuo.\nGli impieghi principali dei pannelli in poliuretano espanso rigido con rivestimenti rigidi sono:\nBlocchi e lastre in poliuretano.\nI blocchi in poliuretano espanso rigido possono essere prodotti sia con impianti in continuo che con tecnologie in discontinuo che utilizzano, come stampi, apposite blocchiere. Si ottengono dei parallelepipedi di schiuma poliuretanica che, dopo un'opportuna stagionatura, possono essere tagliati in lastre di vari spessori o lavorati, con appositi impianti a pantografo, dando origine a forme complesse. Questa tecnologia produttiva consente di ottenere anche schiume con densit\u00e0 particolarmente elevate indispensabili per alcune applicazioni industriali.\nGli impieghi principali di blocchi e lastre in poliuretano sono:\nPoliuretani rigidi compatti.\nSono utilizzati per produrre pezzi rigidi dalle diverse consistenze. Il costo della materia prima \u00e8 tipicamente pi\u00f9 alto rispetto ai pi\u00f9 comuni materiali termoplastici, ma le attrezzature necessarie allo stampaggio sono pi\u00f9 convenienti, soprattutto nel caso di pezzi di grandi dimensioni. Ne consegue che i poliuretani rigidi sono tipicamente utilizzati nei casi di piccole serie di componenti di grandi dimensioni (con peso da 0,5\u00a0kg in su).\nPoliuretani elastici compatti.\nSono i comuni elastomeri utilizzati per produrre elastici di vario genere, guarnizioni, parti morbide di giocattoli, bumper per smartphone, capi e accessori d'abbigliamento, articoli medicali e lastre per creare imballaggi flessibili di grandi dimensioni.\nInoltre il poliuretano entra come componente nella produzione di alcuni tipi di vernici, nonch\u00e9 di alcuni tipi di adesivi.\nUtilizzi tessili.\nIl poliuretano \u00e8 uno dei componenti dell'Alcantara (insieme al poliestere) e della Lorica (insieme al poliammide)."}
{"id": "794797", "revid": "767487", "url": "https://it.wikipedia.org/wiki?curid=794797", "title": "L'incubo di Darwin", "text": "L'incubo di Darwin \u00e8 un film-documentario del 2004 diretto da Hubert Sauper.\nAmbientato in Tanzania, il film \u00e8 una potente denuncia e un'ironica, spaventosa, metafora degli \u201ceffetti collaterali\u201d della globalizzazione.\nTrama.\nNegli anni sessanta venne introdotta sperimentalmente nel Lago Vittoria la specie ittica \"Lates niloticus\" (o persico del Nilo), che si moltiplic\u00f2 cos\u00ec rapidamente da causare l'estinzione pressoch\u00e9 completa dei pesci locali. Una multinazionale del cibo e delle armi ha generato qui un'alleanza solida e globale. Vecchi cargo dell'ex Unione Sovietica atterrano ogni giorno all'aeroporto di Mwanza (Tanzania): portano in Africa armi, munizioni e carri armati per le innumerevoli guerre civili del continente e ripartono carichi di filetti di pesce per i mercati europei e giapponesi.\nVengono presentati gli effetti deleteri di questo commercio: gli abitanti del luogo soffrono per la carestia e non possono acquistare il pesce persico, che \u00e8 troppo caro per loro; il Lago Vittoria \u00e8 condannato ad una morte biologica; molte ragazze vengono sfruttate come prostitute e contribuiscono alla diffusione dell'AIDS, che colpisce quasi ogni famiglia; i pescatori lavorano in condizioni precarie, rischiando la vita a causa dei coccodrilli; i bambini di strada sono abbandonati a se stessi, fumano e sniffano una specie di colla derivata dal materiale con cui sono fatti i contenitori per il pesce.\nRegia.\nHubert Sauper \u00e8 nato in un villaggio del Tirolo, nelle Alpi austriache. Ha studiato regia a Vienna e a Parigi. Ha girato diversi documentari, con cui ha vinto svariati riconoscimenti internazionali. \"Darwin's Nightmare\" \u00e8 il suo primo lungometraggio."}
{"id": "794800", "revid": "486946", "url": "https://it.wikipedia.org/wiki?curid=794800", "title": "Polo Industriale di Enna", "text": ""}
{"id": "794806", "revid": "838137", "url": "https://it.wikipedia.org/wiki?curid=794806", "title": "Harvester of Sorrow", "text": "Harvester of Sorrow \u00e8 un singolo del gruppo musicale statunitense Metallica, pubblicato il 28 agosto 1988 come primo estratto dal quarto album in studio \"...And Justice for All\".\nDescrizione.\nAl pari del resto dell'album, il brano presenta un testo duro e serioso: tra i fan del gruppo sono circolate varie ipotesi sul significato del testo. , e sull'idea del \"Mietitore\" (ovvero \"Harvester\") come figura simbolica che invogli la gente a fare del male.\nDurante questa canzone, nel video di \"\" Hetfield rivolse il dito medio contro il braccio sinistro sullo spezzone \"spara qui\". Ci\u00f2 potrebbe significare che il testo della canzone parli di dipendenza da droghe.\nUtilizzo del brano.\n\"Harvester of Sorrow\" \u00e8 la canzone che introduce i turni alla battuta di Paul Konerko, giocatore della squadra di baseball Chicago White Sox."}
{"id": "794808", "revid": "729019", "url": "https://it.wikipedia.org/wiki?curid=794808", "title": "Castello dei Principi d'Acaja", "text": "Il castello dei Principi d'Acaja \u00e8 un edificio storico di Fossano, in provincia di Cuneo; si staglia maestoso nell'omonima piazza della cittadina caratterizzandone il panorama urbano. Simbolo della citt\u00e0, fu costruito al centro dell'antico borgo di Fossano, in posizione panoramica e ben difendibile, per volere di Filippo I di Savoia-Acaia.\nLa sua costruzione inizi\u00f2 nel 1324 e gi\u00e0 otto anni dopo, nel 1332, furono ultimate le strutture fondamentali. Alla sua edificazione lavorarono centinaia di operai; furono necessari 3.355.000 mattoni, 26.000 tegole, 19.861 carri di pietre.\nOspita l'Archivio Storico (con documenti antichi risalenti al Duecento) e ora \u00e8 diventato una biblioteca civica.\nNel mese di giugno serve da ambientazione agli storici Palio dei Borghi e Giostra dell'Oca.\n\u00c8 inserito nel circuito dei \"Castelli Aperti\" del Basso Piemonte.\nStoria.\nEstinto il ramo dei Savoia-Acaia nel 1418, la citt\u00e0 ed il castello passarono sotto il dominio diretto dei Duchi di Savoia.\nIl duca Amedeo VIII trasform\u00f2 il \"castrum\" in \"palatium\". Il castello mantenne le caratteristiche di fortezza, tanto che nel 1536 resistette per oltre un mese all'assalto dei francesi.\nNel Quattrocento furono realizzate l'aula magna o sala del trono, l'alloggio del principe, la cappella, le cantine ed il cortile con porticato a colonne in marmo bianco, i cui capitelli furono scolpiti da Gaspare Solari. Sul lato nord fu eretta la quinta torre per le cucine, i forni ed i servizi.\nDal 1500 al 1503 vi soggiorn\u00f2 Bona di Savoia, vedova di Galeazzo Maria Sforza; la leggenda vuole che all'interno del castello si aggiri il fantasma della duchessa.\nNel novembre 1562 Emanuele Filiberto, alla presenza del cardinale di Lorena, del vescovo d'Orl\u00e9ans, dei signori di Allye e di Birague, firm\u00f2 il Trattato di Fossano, che chiuse le ostilit\u00e0 con i francesi.\nAlla fine del \u2018500 Carlo Emanuele e la consorte Caterina d'Asburgo vollero le due torri ad archi ad ovest delle logge. Allo stesso periodo risalgono le decorazioni del pittore fiammingo Giovanni Caracca. Parzialmente conservata \u00e8 una volta dipinta a grottesche.\nNella seconda met\u00e0 del Seicento il castello fu trasformato in carcere. Nel 1689, 1800 Valdesi della Val Pellice vi furono rinchiusi: quasi tutti morirono di stenti. In seguito, il castello divenne un quartiere militare. Furono costruiti le caserme, le stalle, i magazzini del grano, nuovi corpi per ospitare le truppe. Dalla copertura del fossato si ricav\u00f2 una piazza d'armi.\nNel 1860 furono edificate le torrette addossate alle torri, per consentire l'accesso alle celle.\nFino al 1943 il castello fu usato come reclusorio e caserma.\nNel dopoguerra divenne rifugio per gli sfollati ed i senzatetto.\nNel 1960 la Soprintendenza ai Monumenti inizia i lavori di restauro che restituiscono al castello la connotazione cinquecentesca. Scompaiono gli edifici adiacenti e si recupera parte del fossato. Nel 1979 l'Amministrazione lo destina ai beni e servizi culturali.\nIl castello dei Principi di Acaia \u00e8 dal 1985 sede della biblioteca civica. Sono in consultazione oltre 100.000 volumi con un fondo storico di 20.000 volumi, arricchito nel 1998 dalla donazione di orientalistica di Mario Vallauri.\nIl centrorete del sistema bibliotecario serve circa 30 comuni del territorio di Fossano-Savigliano-Saluzzo.\nNelle sale delle torri si trova la raccolta delle cartoline reggimentali, mentre il cortile interno e l'attrezzata sala polivalente accolgono durante l'anno manifestazioni storico-culturali."}
{"id": "794815", "revid": "73447", "url": "https://it.wikipedia.org/wiki?curid=794815", "title": "Straight from the lab", "text": ""}
{"id": "794827", "revid": "287204", "url": "https://it.wikipedia.org/wiki?curid=794827", "title": "Gustavo Bontadini", "text": "Fu maestro, tra gli altri, di Angelo Scola, Emanuele Severino, Giovanni Reale, Evandro Agazzi, Virgilio Melchiorre, Luigi Negri, Luisa Muraro, Carmelo Vigna, Giuseppe Barzaghi, Alessandro Cortese, Paolo Aldo Rossi, Giorgio Buccellati.\nBiografia.\nIscrittosi presso l'Universit\u00e0 Cattolica di Milano quando essa aveva iniziato le sue attivit\u00e0, ma non era ancora riconosciuta dal governo italiano, egli fu nel 1925 il terzo laureato assoluto dell'ateneo, presso il quale fu poi professore di filosofia teoretica dal 1951 al 1973.\nHa insegnato anche presso l'Universit\u00e0 di Urbino (1940-1950), la Statale di Milano (1944-1946), e l'Universit\u00e0 di Pavia (1947-1951).\nPensiero.\nUn ritorno a Parmenide.\nPur rifacendosi alla metafisica classica, quella aristotelica e tomistica, Bontadini si dichiara \"neoclassico\" intendendo evidenziare il nuovo ruolo che quell'antica metafisica pu\u00f2 svolgere nella filosofia contemporanea.\nEgli infatti definisce se stesso come \u00abun metafisico radicato nel cuore del pensiero moderno\u00bb.\nRifacendosi alla filosofia idealistica ne apprezza soprattutto la \u00abverit\u00e0 metodologica\u00bb che ha evidenziato il ruolo della coscienza, del \" cogito\" cartesiano, nel cogliere il significato dell'essere pur considerandolo come \"altro\", diverso dalla soggettivit\u00e0 della coscienza stessa, realizzando cio\u00e8 una identit\u00e0 tra il soggetto e l'oggetto, tra l'intelletto e la sensibilit\u00e0 che riporta in luce l'antica teoria parmenidea dell'identit\u00e0 di Essere e Pensiero.\nUn Parmenide, quello di Bontadini, che non esclude \u00abla constatazione del divenire, da un lato, e la denuncia della sua contraddittoriet\u00e0, dall'altro. Due protocolli che fanno capo rispettivamente ai due piloni del fondamento: l'esperienza e il principio di non contraddizione (primo principio). I due protocolli sono tra loro in contraddizione, e tuttavia godono entrambi del titolo di verit\u00e0 [...] sono verit\u00e0, per\u00f2, che in quanto prese nell'antinomia (antinomia dell'esperienza e del logo) si trovano a dover lottare contro un'imputazione di falsit\u00e0. Giacch\u00e9 l'esperienza oppugna la verit\u00e0 del logo e il logo quella dell'esperienza\u00bb.\nIl sapere.\nUna nuova concezione del sapere \u00e8 alla base del pensiero di Bontadini che ne ribadisce l'origine nell'esperienza che per\u00f2 va intesa non pi\u00f9 come risultato delle operazioni della ragione (razionalismo) o come ricezione passiva dei dati empirici (empirismo), ma come \"presenza\": mentre la gnoseologia contemporanea continua a concepirla nell'ambito di un dualismo dell'essere e del conoscere, correlando cos\u00ec il problema metafisico a quello del conoscere e facendo nascere la questione, di difficile soluzione, di quale correlazione possa esserci tra il pensiero e la realt\u00e0.\nMa ogni qual volta si considera ci\u00f2 che si ritiene sia \"al di l\u00e0\" del pensiero, questo inevitabilmente \u00e8 nel pensiero, appartiene al pensiero stesso.\nQuindi ogni esperienza come \"presenza\" \u00e8 assoluta, perch\u00e9 non costruita, ed \u00e8 totale, poich\u00e9 ogni singolo fatto empirico fa parte di essa.\nL'unit\u00e0 dell'esperienza.\nSi arriva quindi alla concezione di \"unit\u00e0 dell'esperienza\" dove tra l'esperienza e il pensiero si sviluppa quel rapporto di circolarit\u00e0 che costituisce il sapere.\nMa secondo l'insegnamento di Parmenide l'essenza dell'esperienza \u00e8 il divenire che si presenta come contraddittorio nella sua realt\u00e0 di essere e di esistere inteso come opposto al non essere.\nCome pu\u00f2 il sapere allora basarsi su una struttura contraddittoria di essere e divenire?\n\u00abIl divenire si presenta cio\u00e8 contraddittorio; anzi come la stessa incarnazione della contraddittoriet\u00e0 (l'identificarsi del positivo e del negativo), come la smentita alla suprema e immediata identit\u00e0: l'essere \u00e8\u00bb.\nLa soluzione in Dio creatore.\n\u00abL'ente, che \u00e8 temporale in quanto empirico, \u00e8 eterno in quanto divino\u00bb.\nLa contraddizione insita nel divenire cio\u00e8 pu\u00f2 essere superata nell'esistenza di Dio creatore: \u00abLa contraddizione del divenire \u00e8 superata con la dottrina della creazione, in quanto quella identificazione dell'essere e del non essere, che riscontriamo nell'esperienza, \u00e8 ora vista come il risultato dell'azione dell'Essere\u00bb, di Colui che crea dal non essere l'essere.\nMa l'essere poi non ricade, divenendo, nel nulla?\nNon si pu\u00f2, risponde Bontadini, pensare assurdamente che l'essere sia distrutto dal nulla ma il mondo creato da Dio \u00e8 diverso da Lui ma insieme coincide nella sua creazione non alterando la sua essenziale immutabilit\u00e0.\nLa polemica con Emanuele Severino.\nEmanuele Severino, traendo le conclusioni dalla concezione del suo maestro Bontadini nel 1964 in un saggio pubblicato nella \"Rivista di filosofia neo-scolastica\" (fasc. II) dal titolo \"Ritornare a Parmenide\", elimin\u00f2 ogni differenza tra l'immutabilit\u00e0 di Dio e quella del mondo soggetto al divenire, sicch\u00e9 ogni cosa sarebbe eterna com'\u00e8 eterno Dio.\nRispose con toni duramente ironici Bontadini in un articolo dal titolo in greco antico \"Sozein ta fainomena\" (Salvare i fenomeni): \u00ab... io mi chiesi [...] con quale barba si trovi, nel mondo dell'essere, il mio alter ego immutabile. Giacch\u00e9, da quando ero matricola venendo fino ad oggi, di barbe io ne ho cambiate molte centinaia. Ora, se poniamo che tutte sono immutabili, mi pare che non troverei abbastanza superficie sul mio corpo \u2013 quello fissato per l'eternit\u00e0 \u2013 per fare posto a tutte\u00bb. Bontadini ribad\u00ec quindi la sua concezione del \"principio di creazione\" che permette di superare la contraddittoriet\u00e0 del divenire tramite l'azione creatrice di Dio: \u00abin quanto quella identificazione dell'essere e del non-essere, che riscontriamo nell'esperienza, \u00e8 ora vista come il \"risultato\" dell'azione dell'Essere (azione indiveniente dell'Essere indiveniente)\u00bb.\nIl dialogo a distanza continu\u00f2 negli anni successivi. Il punto centrale del disaccordo verteva sul fatto se l'esperienza attesti o meno il divenire: verit\u00e0 ammessa da Bontadini (se anche non abbiamo esperienza dell'annientamento degli enti, ma solo della loro apparizione/scomparsa, tale esperienza \u00e8 pur sempre un mutamento), in accordo con il senso comune e con la tradizione filosofica occidentale, ma negata da Severino, per il quale la concezione tradizionale del divenire \u00e8 una cattiva interpretazione dell\u2019esperienza."}
